{"url": "http://www.focus-news.net/news/2019/04/17/2647870/mkd-makedoniya-albantsite-se-strahuvat-ot-domino-efekt-s-vrashtaneto-na-vizite.html", "text": "Албанският президент Илир Мета, по повод решението на холандския парламент за връщане на визи, каза, че Тирана трябва да направи всичко по силите си за решението да не предизвиква ефект на доминото, цитира думите му македонското електронно издание  “МКД“   \r\n„Процедурата на холандския  парламент е безпрецедентна, доколкото знам, досега не е имало такова искане за някоя страна от Западните Балкани и конкретно за Албания. Разбира се, това е тревожен сигнал и ние трябва да изпратим силни послания към организираната престъпност, която не тревожи не само Холандия, но и други страни като Великобритания ”, каза Мета. \r\nАлбания трябва да работи в тясно сътрудничество с Европейската комисия, за да се избегне ситуация, която би довела до негативно отношение към Албания, каза Мета, добавяйки, че този случай показва, че \"са налице някои признаци, които могат да бъдат вредни и уязвяващи за страната \". \r\nТой предупреди, че има възможности за Албания да се изправи пред подобни решения от други държави-членки на ЕС. \r\n„Важно е да реагираме и спрямо нашите граждани и спрямо нашите международни партньори\", каза Мета. \r\nЧетирима холандски депутати инициираха премахване на безвизовия режим за албанските граждани в Шенгенското пространство в рамките на борбата с организираната престъпност. \r\nПредложението беше прието в холандския парламент на 11 април, след което холандското правителство ще бъде помолено да предложи на Европейската комисия да започне процедура за „извънредно спиране“, която позволява преустановяване на безвизовите пътувания.  Юлиян Марков", "date": "2019.04.17", "title": "„МКД“ (Македония): Албанците се страхуват от домино-ефект с връщането на визите"}
{"url": "http://www.focus-news.net/news/2019/04/17/2647871/sport-grigor-dimitrov-pobedi-shtruf-predstoi-mach-s-nadal.html", "text": "Григор Димитров се класира за третия кръг на „Мастърс“ турнира на червени кортове в Монте Карло. Най-добрият български тенисист се наложи със 7:6 (2), 6:4 над Ян-Ленард Щруф в двубой, който продължи близо два часа. Това беше повторение на сблъсъка им в Княжеството преди две години, а Димитров взе сладък реванш за загубата си от този опонент тогава.  \r\nВ четвъртък Димитров ще се изправи срещу шампиона от миналата година и общо 11-кратен първенец в турнира Рафаел Надал. Именно испанецът спря Димитров на полуфиналите миналия сезон. Световният №2 нямаше никакви проблеми в срещата със сънародника си Роберто Баутиста Агут и мина през него с лекота – 6:1, 6:1.", "date": "2019.04.17", "title": "Спорт: Григор Димитров победи Щруф, предстои мач с Надал"}
{"url": "http://www.focus-news.net/news/2019/04/17/2647873/shumen-kmetat-lyubomir-hristov-posreshtna-kitayska-delegatsiya-ot-pobratimeniya-grad-dzhandzhou.html", "text": "Кметът на Шумен Любомир Христов посрещна китайска делегация от побратимения град Джънджоу начело с Ху Цюен, директор на Постоянния комитет на Конгреса на народните представители от областта. Това съобщиха от  Община Шумен . На разговорите присъстваха председателят на Общинския съвет Борислав Беджев, зам.-кметовете Росица Антонова, Татяна Костова, Боян Тодоров и секретарят на общината Диян Димитров. В делегацията от Китай бяха още Фу Гуейжун, директор на Комисията по здравеопазване на град Джънджоу, Сю Гуанйоу, директор на Постоянния комитет на област Ерки, народния конгрес на Джънджоу, Уан Дзюндзие, директор на Постоянния комитет на градския народен конгрес на област Синчжън,  Ян Сяофън, зам.-директор на Търговското бюро на икономическата зона на летище Джънджоу и  Цуей Пин, председател на Народната асоциация за приятелство с чужди държави в Джънджоу. Любомир Христов поздрави гостите и изрази задоволство от това, че за първи път в Шумен идват толкова високопоставени представители на тази китайска област, в която се намира побратименият град Джънджоу. Той изрази готовността на кметския екип за по-активно развитие на двустранните отношения и покани гостите да се запознаят с културата и историята на региона. „Бихме искали да обсъдим възможностите за развитие и задълбочаване на двустранното партньорство, междукултурния диалог, туризма и инвестициите. Въпреки че градът ни в сравнение с размерите на Джънджоу е много по-скромен, мисля, че Шумен би бил интересен както с историята си, културата си, така и с възможностите за развитие на бизнеса. През последните години има сериозно развитие на икономиката. Имаме инвеститори от Италия, Белгия, Израел, САЩ, Турция и др. и се надявам, че китайският бизнес също ще прояви интерес“, каза кметът по време официалните разговори в зала 203 на общината. Ху Цюен благодари за гостоприемството и за топлото посрещане. „Щастливи сме, че имаме възможност да се докоснем до древната българска култура“, каза по време на срещата директорът на Постоянния комитет на Конгреса на народните представители от областта на Джънджоу. Той сподели, че в китайския град има все повече български стоки, включително и от Шумен. „Радваме се на добрите търговски връзки. Бихме искали още повече български производители да се възползват от нашите пазари, но се надяваме да развием двустранните отношения в областта на здравеопазването и образованието също. Ние в Китай изключително много ценим добрите двустранни отношения“, каза още Цюен. Той припомни максима от китайската култура, според която най-силни и трайни взаимоотношения между хората се създават лице в лице и затова покани кмета да посети Джънджоу. Гостът обърна внимание на още нещо, с което Китай се гордее. По думите му страната има сериозни успехи в днешно време в областта на архитектурата и строителството, изключително внимание се обръща на железопътния и въздушния транспорт, които създават мостовете за двустранните отношения по целия свят. Любомир Христов връчи на Ху Цюен символичен ключ за града. „Вратата на Шумен е отворена за Вас. Този ключ е знак за нашето приятелство и за желанието ни да продължим и да развием двустранните ни отношения,“ каза кметът. Гостите подариха на кмета и на председателя на Общинския съвет Борислав Беджев специално изработени постери, калиграфски изписани с пожелания за мир, развитие и просперитет на двете страни, картини на оризова хартия с характерните за древното китайско изобразително изкуство символи на изобилието и благоденствието. По-късно китайската делегация ще посети Индустриалния парк и Мемориалния комплекс „Създатели на българската държава“.", "date": "2019.04.17", "title": "Шумен: Кметът Любомир Христов посрещна китайска делегация от побратимения град Джънджоу"}
{"url": "http://www.focus-news.net/news/2019/04/17/2647875/veliko-tarnovo-45-izdatelstva-predstavyat-nay-novite-si-zaglaviya-v-grada.html", "text": "45 издателства ще се включат в панаира „Фоайе на книгата с автограф“ в старата столица. Събитието е част от съпътстващите прояви на Международно туристическо изложение „Културен Туризъм“- Велико Търново 2019, което ще се проведе от 18 до 20 април. Това потвърди за  Радио „Фокус“- Велико Търново  Борислав Йорданов, управител на Общинско предприятие „Царевград Търнов“. В старопрестолния град издателите ще представят най-новите си заглавия, ще организират творчески срещи с 20 писатели и две филмови прожекции. Всичко това ще се случи в Двореца на културата и спорта „Васил Левски“. Освен това в училища и детски градини във Велико Търново съвременни български автори ще се срещнат с най-малките си читатели. Акцент в тазгодишното „Фоайе на книгата с автограф“ ще са издателства от Централна Северна  и Източна България, както и великотърновските издателства. Целта е да се популяризира книжната продукция, която не се предлага в големите вериги книжарници. Четвъртото издание на панаира на книгата е инициатива на Регионална библиотека „Петко Р. Славейков“, подкрепена от Община Велико Търново, Министерство на културата, Общинската туристическа агенция „Царевград Търнов“, Великотърновския университет „Св. Св. Кирил и Методий“ и 8 училища. Изложението „Фоайе на книгата с автограф“, ще бъде открито на 18 април в 10. 30 часа в Двореца на културата и спорта „Васил Левски“ в присъствието на библиотечни специалисти от региона на Велико Търново, великотърновски писатели и издатели. \r\nЛуиза ТРАНЧЕВА", "date": "2019.04.17", "title": "Велико Търново: 45 издателства представят най-новите си заглавия в града"}
{"url": "http://www.focus-news.net/news/2019/04/17/2647872/aleksandar-manolev-lovat-na-veshtitsi-pridobi-plasheshti-razmeri.html", "text": "Днес депозирах своята оставка като заместник-министър на икономиката. Едно закъсняло действие, което трябваше да направя още преди година, когато името ми се забърка в измислени скандали, защото пречех на някой да заема поста министър на транспорта. Още тогава трябваше да си дам сметка, че в такава ситуация е много, много трудно да работиш. Това написа на страницата си във  „Фейсбук“  бившият зам.-министър на икономиката Александър Манолев. „Преди няколко месеца ми казаха, че обикалят с папки за мен медии и ми готвят нова атака. Подминах го – след всичко, което се опитаха да причинят на семейството ми си мислех, че няма с какво да ме изненадат. Но отново надскочиха себе си“, посочва той. „Възпитавали са ме да се боря и да не се предавам. Но искам това да е за неща, които съм направил или в които съм се провалил. Да защитавам работата си, решенията си, позициите си. А не да се обясняваш дали някога си познавал някого, дали притежаваш нещо, дали си честен, дали си почтен… Неща, които цял живот съм вярвал, че се показват с действия, а не се обясняват на думи“, заявява Манолев. „Народът е казал – да те поставят в ситуация да обясняваш, че нямаш сестра. Стига толкова“, коментира той. „Който иска факти и документи – ще му ги предоставя. За останалите – да вярват на каквото и на когото искат. Ловът на вещици придоби плашещи размери. И вече не става дума за мен, а за семейството ми. В тази ситуация аз ще съм този, който ще направи крачка назад“, обявява Александър Манолев. Той изтъква постигнатото в страната през последните 10 години в икономически план. „Дано не допуснем да загубим всичко това като вкараме държавата в политическа криза, защото виждам, че това е целта, която преследват“, допълва Манолев и пожелава успех на ГЕРБ и коалиционни партньори. „Вярвам, че с всички съм имал добър диалог и свършихме много, за да върви държавата във възходящ план“, изтъква той и благодари на министър-председателя за доверието, както и на гласувалите за него на предходните парламентарни избори. „За финал ще използвам терминологията на тези, които писаха за мен – колеги, пиша „есе“ до съда, защото изнесохте много зле скалъпени обвинения и предстои да се видим в заседателната зала“, заявява Александър Манолев.", "date": "2019.04.17", "title": "Александър Манолев: Ловът на вещици придоби плашещи размери"}
{"url": "http://www.focus-news.net/news/2019/04/17/2647877/netpres-makedoniya-malniya-udari-akropola-chetirima-dushi-sa-postradali.html", "text": "Четирима души бяха леко ранени от мълния в сряда на Акропола в гръцката столица Атина, според електронното издание на гръцкия вестник  TA NEA, позовавайки се на първоначалната информация от медицинската служба, пише македонското електронно издание  “Нетпрес“ . \r\nСпоред първоначалната информация, двама от пострадалите работели на мястото , археолози или охрана, а другите двама вероятно са туристи. \r\nПрез последните 24 часа в Атина метеорологичните условия са много лоши, има интензивни валежи, придружени от гръмотевици. Националната метеорологична служба съобщи, че през последните няколко дни в небето над областта Атика са регистрирани хиляди мълнии. \r\nНационалната метеорологична служба е издала извънреден бюлетин за опасни климатични условия за сряда, а проливните дъждове и гръмотевични бури, последвани от градушки, се очакват до ранните часове на четвъртък. В Атина се очакват силни дъждове, вероятно съпроводени със силен вятър, пише изданието.  Юлиян Марков", "date": "2019.04.17", "title": "„Нетпрес“ (Македония): Мълния удари Акропола, четирима души са пострадали"}
{"url": "http://www.focus-news.net/news/2019/04/17/2647879/skopie-info-epidemiya-ot-morbili-obyavena-v-makedoniya.html", "text": "Такова решение беше прието след заседание на Комисията по инфекциозни болести, за да се предотврати по-нататъшното разпространение на морбили, предава македонското електронно издание „Скопие инфо“. Изданието пише, че мерките, които досега са били валидни за градовете, в които е обявена епидемия, сега ще се прилагат в цялата страна. Това означава, че в детската градина няма да бъде приемани неваксинирани деца, предложено е минималната възраст за ваксинация да се намали от 12 на 6 месеца, предава Радио „Фокус“ в рубриката „Балкански туристически часовник“. \r\nМерките включват задължителна ваксинация с две дози от всички здравни работници в страната. Световната здравна организация също е наясно с епидемията от морбили в Македония, пише изданието.", "date": "2019.04.17", "title": "“Скопие инфо”: Епидемия от морбили, обявена в Македония"}
{"url": "http://www.focus-news.net/news/2019/04/17/2647881/prof-aleksandar-marinov-politolog-ne-mi-e-otpravyano-predlozhenieto-za-nachalnik-na-kabineta-na-prezidenta-rumen-radev.html", "text": "Проф. Александър Маринов опроверга разпространяваната информация, че ще бъде новият началник на кабинета на президента и я окачестви като невярна. Това каза самият той в интервю за обзорното предаване „Това е България“ на  Радио „Фокус“ . Той обясни, че такова предложение не му е било отправяно. Според него Стратегическия съвет тепърва ще набира скорост и ще участва все повече в обществени дискусии, но това не е свързано с напускането на Иво Христов, който влиза в надпреварата за евроизборите. Съветът ще проведе редовното си планирано заседание през другата седмица по набелязания дневен ред и ще продължи работата си по включващия различни стъпки план за изготвянето на националната стратегия на България, както и по други въпроси със стратегическо значение за страната. Твърденията, че президента е пратил Христов да помага на БСП са спекулация, обясни Маринов. „Президентът не би го направил. Първо, защото не би пратил някой на сила. Второ, защото няма никаква логика той да помага на БСП. БСП е партия, която участва в избори като такава. Президентът има други задължения. Очевидно Христов е преценил, че иска да поеме нов самостоятелен политически път. Това е разбираемо. Той е ерудиран човек и смятам, че може да бъде полезен в ЕП за България. Ние продължаваме да работим като Стратегически съвет към държавния глава, който е надпартиен“, каза той. Според него евролистата на БСП до някъде е плод на щастлива случайност с оглед на участващите в спора по подредбата настръхнали страни. Разумното положение е сега да наложат мораториум на дрязгите си и да се мобилизират, за да постигнат максимално добър резултат. Резултатите от изборите ще имат ролята на катализатор на вътрешнопартийните процеси. \r\nЦоня СЪБЧЕВА", "date": "2019.04.17", "title": "Проф. Александър Маринов, политолог: Не ми е отправяно предложението за началник на кабинета на президента Румен Радев"}
{"url": "http://www.focus-news.net/news/2019/04/17/2647882/shumen-blizo-18-000-tsvetya-oformyat-tsvetni-gradinki-i-alei-v-grada.html", "text": "Близо 18 000 коренчета теменужки, парички, незабравки и лалета красят алеи, паркове и градинки в Шумен. Това съобщиха от  Община Шумен . Пъстри цветни пана има пред паметника на Съветската армия на площад „България“, в началото на Градската градина, по пешеходната алея в близост до театъра, пред зала „Арена Шумен“, в градинката до къщите „Елеонора 1“ и „Елеонора 2“. Част от цветята са произведени в оранжерията на ОП „Паркове и обредна дейност“. 150 фиданки явор, кедър и кипарис ще бъдат засадени в дворовете на училища и детски градини през пролетта. Още близо 200 млади дръвчета от видовете явор и бор вече са засадени по селата на територията на общината.", "date": "2019.04.17", "title": "Шумен: Близо 18 000 цветя оформят цветни градинки и алеи в града"}
{"url": "http://www.focus-news.net/news/2019/04/17/2647880/mrrb-vik-burgas-stroi-prechistvatelni-stantsii-v-sveti-vlas-i-karnobat-i-remontira-chetiri-drugi.html", "text": "„Водоснабдяване и канализация“ ЕАД - Бургас\" подаде предсрочно водния проект на стойност 420 млн. лв. без ДДС за финансиране от Оперативна програма „Околна среда 2014-2020“. Предложението е дванадесетото, представено пред Управляващия орган на програмата. Другите са на операторите в областите Видин, Пловдив, Сливен, Русе, Враца, Ямбол, Перник, Силистра, Варна, Шумен и Кърджали. Това съобщи заместник-министърът на регионалното развитие и благоустройството Николай Нанков при посещението си в Бургас, където участва в дискусия на тема „Европа в нашия дом“, съобщиха от пресцентъра на  МРРБ . Останалите обособени територии, за които има изготвени регионални прединвестиционни проучвания и предстои ВиК дружествата да кандидатстват за финансиране от програмата, са Добрич и Стара Загора. Крайният срок за това е 23 април 2019 г. \r\nПроектът на ВиК Бургас включва тринадесет агломерации над 10 000 е.ж.: Айтос; Бургас - Долно Езерово - Лозово - Крайморие - Меден Рудник; Карнобат; Китен; Лозенец; Обзор; Несебър - Слънчев бряг - Равда - Кошарица - Свети Влас - Елените - Ахелой; Поморие; Приморско; Сарафово; Созопол; Черноморец; Царево. За да се намалят загубите на вода, в него са включени реконструкция на около 100 км външни водопроводи, на разпределителна водопроводна мрежа в населените места и на съоръжения по нея. Предложението включва също реконструкция и доизграждане 140 км канализационна мрежа и съоръжения по канализационните мрежи на населените места. Предвижда се реконструкция на четири пречиствателни станции за отпадъчни води в агломерациите Бургас, Лозенец, Обзор и Царево и изграждане на две нови – за Карнобат и Свети Влас.  \r\n112 млн. лв. се инвестират в пътната инфраструктура в областта, съобщи още регионалният заместник-министър. С 90 млн. лв. от националния бюджет се изграждат и ремонтират пътища с дължина 61 километра, а с осигурените от европейските фондове 22 млн. лв. се рехабилитират отсечки с дължина 45 километра. \r\nДо края на май ще бъде издадено разрешението за строеж за обхода на Поморие, който е последният етап от проекта за разширение на пътя Бургас – Слънчев бряг. В изграждането на трасето ще бъдат вложени 20 млн. лв. от националния бюджет. Строителните работи ще засегнат само около 5% от съществуващия път и няма да затруднят трафика през летния сезон, коментира Николай Нанков.  \r\nИма разширен идеен проект и през тази година ще стартира процедурата за инженеринг, за да се осигури връзка чрез северен обход на Бургас от магистрала „Тракия“ до Слънчев бряг. Участъкът ще бъде с магистрални габарити, тъй като е предвидено и изграждане на локални платна. През следващата седмица ще започне ремонтът на трасето от изхода на Бургас в посока кв. Ветрен и магистрала „Тракия“. За да не се затруднява трафикът, той ще приключи преди началото на летния сезон. \r\nРегионалният заместник-министър обърна внимание, че ако бъдат приети внесените от народни представители предложения за промени в Закона за държавната собственост, ще се ускорят значително процедурите по отчуждаване на имоти, без да се засяга финансовият интерес на собствениците на засегнатите имоти. \r\nС 22,2 млн. лв. от Оперативна програма „Региони в растеж“ предстои да бъдат рехабилитирани общо 33,5 км от третокласния път Айтос - Провадия. В момента тече процедурата за избор на изпълнители за двата участъка, на които е разделена отсечката. \r\nПрез тази година трябва да завърши ремонтът на 20 участъка, започнат през миналата година.  \r\nПо Оперативна програма „Региони в растеж“ се инвестират общо 125 млн. лв. по проекти на общини от областта, на Министерството на образованието и науката, Министерството на здравеопазването и на Агенция „Пътна инфраструктура“. Със средствата ще бъдат модернизирани 19 образователни институции, в които се обучават над 15 хил. ученици, и 7 социални обекта и ще се повиши енергийната ефективност в 71 жилищни и административни сгради. 305 хил. кв. м незастроени зелени и паркови площи в градската среда ще бъдат благоустроени и ще бъде рехабилитирана над 7 хектара земя. По проекта на Министерството на здравеопазването ще бъдат обновени и 12 центъра за спешна медицинска помощ.", "date": "2019.04.17", "title": "МРРБ: ВиК Бургас строи пречиствателни станции в Свети Влас и Карнобат и ремонтира четири други"}
{"url": "http://www.focus-news.net/news/2019/04/17/2647884/mvr-tyalo-na-zhena-e-otkrito-v-stolichniya-kv-mladost-ima-sledi-ot-nasilie.html", "text": "Към 18.30 часа в полицията е получен сигнал за открито тяло на жена в столичния кв. „Младост“, съобщиха от пресцентъра на  МВР . Според първоначалната информация, от вчера познати безуспешно се опитвали да се свържат с 43-годишната жена и днес нейни близки решили да посетят жилището. На място незабавно са изпратени екипи на полицията и „Бърза помощ“, които установили следи от насилие по тялото. По случая е образувано досъдебно производство. На мястото са предприети процесуално-следствени действия.", "date": "2019.04.17", "title": "МВР: Тяло на жена е открито в столичния кв. „Младост“, има следи от насилие"}
{"url": "http://www.focus-news.net/news/2019/04/17/2647883/the-times-of-israel-mirniyat-plan-na-donald-tramp-za-blizkiya-iztok-se-ochakva-v-nachaloto-na-yuni.html", "text": "Мирният план на Доналд Тръмп за Близкия Изток се очаква в началото на юни, заяви в сряда главният съветник на американския президент , зетят му Джаред Къшнър в реч пред чуждестранни дипломати във Вашингтон, цитиран от израелското англоезично издание  The Times of Israel . \r\nКъшнър заяви пред чуждестранни дипломати, че планът ще бъде представен след като новото израелско правителство се закълне и след края на  мюсюлманския свещен месец Рамазан, който приключва на 5 юни. \r\nТой ги призова да очакват важни решения, според източник, цитиран от Reuters. \r\n\"Всички ние ще трябва да търсим разумни компромиси, които ще направят мирът постижим\", каза Къшнър. \r\nПреговарящият Джейсън Грийнблат потвърди информацията като \"точна\". \r\nМалко се знае за дългоочаквания план, въпреки че последните информации във вестниците The Washington Post и The Guardian предполагат, че планът няма да включва пълна палестинска автономия. \r\nТова е вероятно ще е неприемливо за палестинците, които не сътрудничат с екипа на Тръмп за Близкия изток, след като президентът на САЩ призна Ерусалим за столица на Израел през декември 2017 г. и преместването на американското посолство там през май 2018 г. \r\nНовият палестински премиер Мохамед Щайех каза във вторник, че планът ще бъде “роден мъртъв”. \r\n„В Палестина няма партньори за Тръмп. Няма арабски партньори за Тръмп и няма никакви европейски партньори за Тръмп, ”каза Щайех по време на широкообхватно, едночасово интервю. \r\nПо време на срещата преди Пасха в Белия дом с консервативни еврейски групи във вторник вечер посланикът на Израел в САЩ каза, че е убеден, че планът, чиито подробности все още не са известни, ще \"вземе под внимание жизненоважните проблеми на Израел\". \r\n\"Знам, че много хора са загрижени, че мирният план скоро ще излезе,“ каза Рон Дърмър, според уебсайта на еврейската вътрешна информация. \"Но аз трябва да кажа, че като посланик на Израел съм убеден, че тази администрация,предвид нейната подкрепа за Израел, ще вземе под внимание жизненоважните проблеми на Израел във всеки план, който ще представи.\" \r\nВ петък американският държавен секретар Майкъл Помпео, в интервю за CNN, заяви, че мирният план, който се очаква да бъде представен от Белия дом, \"ще представлява значителна промяна спрямо познатия досега модел\".  Юлиян Марков", "date": "2019.04.17", "title": "The Times of Israel: Мирният план на Доналд Тръмп за Близкия Изток се очаква в началото на юни"}
{"url": "http://www.focus-news.net/news/2019/04/17/2647874/tass-benyamin-netanyahu-poluchi-mandat-za-formirane-na-pravitelstvo.html", "text": "Израелският президент Реувен Ривлин възложи в сряда сформирането на правителствена коалиция въз основа на резултатите от парламентарните избори на 9 април на лидера на партията  „Ликуд“ и сегашен премиер Бенямин Нетаняху, съобщи  израелската държавна телевизия Kan, цитирана от  TACC . \r\n\"След консултации с лидери и представители на партии, които влизат в парламента, 65 парламентаристи (от 120 – бел.ред.) препоръчаха Вас\", каза Ривлин Нетаняху след подписването на указ, с който му възлага да сформира бъдещия кабинет. Церемонията се проведе в резиденцията на президента в Ерусалим .  Юлиян Марков", "date": "2019.04.17", "title": "ТАСС: Бенямин Нетаняху получи мандат за формиране на правителство"}
{"url": "http://www.focus-news.net/news/2019/04/17/2647876/liderat-na-bsp-korneliya-ninova-za-dvoyniya-standart-pri-hranite-balgarite-da-ne-se-strahuvat-da-nastoyavat-che-narodat-ni-e-raven-na-evropeyskite.html", "text": "Българите да не се страхуват да говорят, че на народът ни е равен на европейските. Това написа лидерът на БСП Корнелия Нинова в социалната мрежа  „Фейсбук“  по темата за двойните стандарти при храните. „Как „антиевропейското” поведение на БСП стана европейска норма- през 2016 г. произнесох изречението „българите не сме втора ръка хора в Европа, за да ядем второ качество храна\". Веднага ме връхлетя страшна буря. Платени социолози, политолози и анализатори вкупом заговориха за антиевропейското ми поведение“, припомня Нинова. „Чак генералният секретар на ЕНП дойде и поръча на българите - не гласувайте за БСП, те ще ви извадят от ЕС. Това не ни стресна“, посочва тя. „Внесохме предложения в българския парламент. Отхвърлиха ги. Минаха три години. Днес в Брюксел се прие закон, с който се забраняват двойните стандарти в храните\", заявява лидерът на БСП. „Честито, българи. И никога не се страхувайте да говорите и настоявате, че българският народ е равен на другите европейски народи\", написа още тя.", "date": "2019.04.17", "title": "Лидерът на БСП Корнелия Нинова за двойния стандарт при храните: Българите да не се страхуват да настояват, че народът ни е равен на европейските"}
{"url": "http://www.focus-news.net/news/2019/04/17/2647464/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Резултатите от посещението на държавния секретар на САЩ Майк Помпео на колумбийската граница с Венецуела, предстоящото представяне на преработения доклад на специалния прокурор Робърт Мюлер, визитата на турския министър на отбраната Хулуси Акар във Вашингтон и първото по рода си включване на Голанските възвишения в американска карта са част от основните теми, върху които акцентират водещите световни издания. \r\n***  В неделя държавният секретар на САЩ Майк Помпео посети границата на Колумбия с Венецуела, където говори за американската подкрепа за бежанците, няколко пъти повтори искането за оттегляне от власт на президента Николас Мадури и отправи заплахи за нови санкции срещу Каракас. Но въпреки това, посещението на Помео демонстрира дупките в политиката на САЩ, коментират в редакцията на американското издание  The Washington Examiner . \r\nПроблемът е на Вашингтон. Като обяви подкрепата си за лидера на опозицията Хуан Гуайдо, администрацията на Тръмп постави на масата всичките си дипломатически карти. Този смел ход можеше да бъде печеливш, ако Гуайдо бе успял да спечели подкрепата на военните. \r\nНо това не се случи. Венецуелската армия не беше съвсем готова да напусне кораб, когато Вашингтон обяви подкрепата си за Гуайдо, нито когато САЩ се опитаха да доставят принудителни хуманитарна помощ в страната, за да засилят популярността на опозицията на Мадуро. Вместо това подкрепеният от САЩ опит за преодоляване на границите с хуманитарна помощ пропадна, поставяйки един поход към Каракас, замислен като триумфален, в безизходица. \r\nСега САЩ са в сложна ситуация. Те искат да сложат край на кризата, но не може да преговарят с Мадуро, след като обявиха управлението му за незаконно. В допълнение към бъркотията идват отношенията между Москва и Каракас – руски военни кацнаха в латиноамериканската страна по-рано тази пролет.  \r\nПолитически притисната и с малко възможности, оставила настрана военната намеса, администрацията на Тръмп се надява, че санкциите ще свършат работата и най-накрая ще изтласкат Мадуро от властта. „Може би съм циник, но след като Мадуро не се отказа от контрола, дори когато хората му гладуват и се нуждаят от лекарства, по-нататъшната икономическа болка едва ли ще бъде магическият куршум, на който Помпео и Тръмп се надяват. Това оставя САЩ без истински план за действие във Венецуела“, е заключението на автора. \r\n***  Посланикът на САЩ за преговорите за Близкия изток Джейсън Грийнблат публикува карта на Израел, на която Голанските възвишения са изобразени като част от страната, съобщава вестник  The Jerusalem Post . \r\nНовата карта, която включва Голанските възвишения като част от Израел, бе добавена към американската международна система за карти, става ясно от съобщение на Грийнблат в социалната мрежа „Туитър“. \r\n„Добре дошло на най-новото попълнение в нашата система за международни карти“, гласи съобщението на Грийнблат, като напомня за неотдавнашното решение на американския президент Доналд Тръмп да признае бившата сирийска територия като част от Израел. \r\nТръмп призна израелски суверенитет над Голанските възвишения през март.Няколко дни по-късно той подписа официален документ по въпроса с министър-председателя Бенямин Нетаняху. Американското решение не е подкрепено от Европейския съюз и Русия, които разглеждат Голанските възвишения като окупирани сирийски територии, припомня изданието. \r\n*** Главният  прокурор Уилям Бар се очаква да предостави в четвъртък на Конгреса и на обществеността доклада на специалния съветник Робърт Мюлер, заяви представител на Министерството на правосъдието, цитиран от авторитетното американско издание  The Wall Street Journal . \r\nЧасти от доклада от около 400 страници за разследването на руската намеса президентските избори ще бъдат заличени, след като Бар и други висши служители на Министерството на правосъдието са прекарали последните три седмици в прегледа му за чувствителна информация. \r\nУилям Бар е казал, че ще обясни редакциите си, но публикуването на документа е малко вероятно да отслаби исканията на демократите за достъп до пълния доклад. \r\nВашингтон очаква в напрежение публикуването на доклада, който би могъл да определи хода на останалата част от президентството на Тръмп и вероятно ще се отрази в кампанията за 2020 г. Това ще бъде и стимул за правни маневри пред Върховния съд, които в крайна сметка биха могли да поставят въпроса за това колко голяма част от доклада ще стане публична. \r\nДосега главният прокурор е издал само резюме от четири страници на констатациите на Мюлер. В това резюме, което е под формата на писмо до републиканските и демократическите лидери на правните комисии на Парламента и Сената, Бар заяви, че разследването на Мюлер установи, че президентът Тръмп и неговата кампания не са били в съглашение с Русия в изборите през 2016 г. - но не се стигна до заключение дали президентът е възпрепятствал правосъдието. Поради липсата на препоръка по този въпрос, Бар и заместник-главният прокурор Род Розенщайн определиха действията на Тръмп като „некриминални“. \r\nНо Бар не уточни защо  Мюлер не е стигнал до заключение. Главният прокурор, също така,  все още не е обяснил точно защо той и  Розенщайн са стигнали до извода, че действията на  Тръмп не представляват престъпление. \r\nОчаква се издаването на редактирания доклад да помогне за отговора на някои от тези въпроси. \r\nПрез последните дни президентът Тръмп многократно е атакувал разследването на Мюлер и призова за отделно разследване на начина, по който започва разследването на специалния прокурор. В три публикации в социалната мрежа „Туитър“ в понеделник той описа разследването като \"измама\" и обвини Мюлер, че е политически мотивиран. „Разследвайте следователите!“, пише той. \r\nТръмп може би е бил окуражен от г-н Бар, който миналата седмица заяви, че ще сформира екип в Министерството на правосъдието, за да преразгледа произхода на разследването на ФБР от 2016 година, което е извършило „шпионаж“ на хора, свързани с кампанията на Тръмп - език, който отразява дългогодишната критика на президента към разследването на руската намеса. \r\nУилям Бар каза, че ще свидетелства за доклада през май пред парламентарните и сенатските съдебни комисии. \r\nКомисията за разузнаване на Конгреса очаква секртен разпит на Мюлер и неговия екип, както и всички документи, свързани с почти двугодишното разследване, според писмо миналия месец, подписано от нейния председател Адам Шиф (демократ от Калифорния) и републиканеца Девин Нунес от Калифорния. \r\n***  Турция ще очаква държавният глава на САЩ Доналд Тръмп да упражни правото си на вето, в случай че Конгресът наложи санкции на Анкара заради решението й да закупи руски зенитно-ракетни системи С-400. Това стана ясно в рамките на посещението във Вашингтон на министър на отбраната на Турция Хулуси Акар, който се срещна с американския си колега Патрик Шанахан, за да обсъди спора между двете страни за С-400, съобщава вестник  Daily Sabah . \r\nСпоред изявление на Министерството на националната отбрана Акар и Патрик са обсъдили ситуацията в Сирия, двустранните отношения, въпроси, засягащи регионалната сигурност и сътрудничеството в отбранителната промишленост между двете страни. \r\nАкар „повтори възгледите и очакванията на Турция относно предложената зона за сигурност в Сирия, снабдяването със С-400, самолетите F-35 и последните развития в Източното Средиземноморие\", се казва в изявлението на Анкара. \r\nВ текста се казва още, че Акар е подчертал важността на сътрудничеството между Турция и САЩ на основата на стратегическо партньорство, което ще гарантира стабилността и сигурността на двете страни. \r\nСАЩ заплашиха да наложат санкции, ако Турция финализира споразумението с Русия за С-400. Анкара многократно е заявявала, че „сделката е завършена“ и очаква Вашингтон да не налага санкции, тъй като двете страни са съюзници в НАТО.  \r\n„Ако се стигне до санкциите, предложени от Конгреса, разбира се, ще очакваме президентът Тръмп да използва властта си за разрешаване на този въпрос\", заяви говорител на турския президент Ибрахим Калън на брифинг. \r\nЗапитан дали Тръмп изрично е сигнализирал, че ще предприеме подобна стъпка Калън призна, че не е отправил подобен сигнал. „Не мога да кажа подобно нещо. Това е послание, което предаваме“.  \r\nЗапитан какво ще направи Турция, ако Тръмп се въздържи от правото си на вето, Калън подчерта, че Анкара ще трябва да почака и да види обхвата на санкциите, но се надява, че нама да се стигне до подобна ситуация. \"Заплахите и санкциите ще бъдат много непродуктивни и ще предизвикат отрицателни последици, няма да дадат никакви положителни резултати\", предупреди говорителят на Ердоган. \r\n***", "date": "2019.04.17", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/04/17/2647465/predstoyashti-sabitiya-v-stranata-za-17-april-agentsiya-fokus.html", "text": "*** \r\nОт 16.00 часа в салона на Съюза на юристите в България ще се състои тържествено събрание по случай Деня на Конституцията и юриста. На събитието ще присъства и вицепрезидентът Илияна Йотова. \r\n*** \r\nОт 13.00 часа ще се проведе заседание на Народното събрание. \r\n*** \r\nОт 10.00 часа ще започне правителственото заседание на Министерския съвет. \r\n*** \r\nОт 10.00 часа в Зала 8 на НДК министерството на културата организира широка обществена дискусия за изработването на окончателен проект на Стратегия за развитие на културата 2019 - 2029 г. Дискусията по същество, която започва в 13.00 ч., е посветена на темата „Културно наследство и визуални изкуства“. \r\n*** \r\nОт 9.00 часа 9 състав на Специализирания наказателен съд ще гледа делото срещу Илия Ст., Александър В., Калоян Д. и др., обвинени в организиране и ръководене на престъпна група.  \r\n*** \r\nОт 9.30 часа 2 състав на Специализирания наказателен съд ще гледа делото срещу Богдан К., Александър Щ. и Цветомир В., обвинени в организиране и ръководене на престъпна група.  \r\n*** \r\nОт 9.30 часа 4 състав на Специализирания наказателен съд ще гледа делото срещу Бехчет А., Емил Б. и др. обвинени в организиране и ръководене на престъпна група.  \r\n*** \r\nВ 10.00 часа в сградата на КЕВР ще се проведе открито заседание, на което ще бъде обсъден доклад за одобряване на бизнес план за развитие на „ВиК Паничище“ ЕООД, гр. Сапарева баня, както и за утвърждаване на цените на ВиК услугите.  \r\n*** \r\nОт 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в организиране и ръководене на престъпна група.  \r\n*** \r\nОт 10.00 часа 13 състав на Специализирания наказателен съд ще гледа делото срещу Бисер П. и Никола Ст., обвинени в организиране и ръководене на престъпна група.  \r\n*** \r\nОт 10.00 часа 5 състав на Специализирания наказателен съд ще гледа делото срещу Васил Р., обвинен в организиране и ръководене на престъпна група.  \r\n*** \r\nОт 10.00 часа 15 състав на Специализирания наказателен съд ще гледа делото срещу Страхил Г., обвинен в организиране и ръководене на престъпна група.  \r\n*** \r\nОт 10.00 часа 12 състав на Специализирания наказателен съд ще гледа делото срещу Димо К. и Стефан Ст. обвинени в участие в организирана престъпна група.  \r\n*** \r\nОт 11.00 часа пред входа на ГД „Национална полиция“ ще се състои брифинг, на който ще бъдат дадени подробности за започващите операции на „Пътна полиция“.  \r\n*** \r\nОт 11.00 часа зам.-кметът на София Дончо Барбалов ще провери изпълнението на ремонтни дейности по бул. „Арсеналски“.  \r\n*** \r\nОт 11.00 часа 14 състав на Специализирания наказателен съд ще гледа делото срещу Петър Дз., Милко В. и др., обвинени в организиране и ръководене на престъпна група.  \r\n*** \r\nОт 11.00 часа 17 състав на Специализирания наказателен съд ще гледа делото срещу Валентин Хр., Николай И. и др., обвинени в организиране и ръководене на престъпна група.  \r\n*** \r\nОт 11.00 часа в пресклуба на БТА Асоциацията на лекарите по физикална и рехабилитационна медицина ще даде пресконференция на тема „Кинезитерапевтите искат изравняване на статута им с този на лекарите покрай протеста на медицинските сестри“.  \r\n*** \r\nОт 12.30 часа в Ротондата на Министерството на образованието и науката заместник-министър Карина Ангелиева ще награди победителите в Националния конкурс „Млади таланти“ 2019 г. \r\n*** \r\nОт 12.45 часа в конферентна зала „Зала 1“, хотел Парк хотел „Витоша“,  ще се състои пресконференция на тема: „Амбулаторна процедура 38 – възможности и предизвикателства“. \r\n*** \r\nОт 13.00 часа в Гранд Хотел София ще се състои Първи форум „Отговорни производители. Качеството преди всичко - храни и напитки“.  \r\n*** \r\nОт 13.30 часа в заседателната сграда на Висшия съдебен съвет ще се проведе заседание на Прокурорската колегия.  \r\n*** \r\nОт 13.30 часа 7 състав на Специализирания наказателен съд ще гледа делото срещу Румяна Ч., престъпление по служба.  \r\n*** \r\nОт 14.00 часа 17 състав на Специализирания наказателен съд ще гледа делото срещу Петър П., Станислав М. и др., обвинени в организиране и ръководене на престъпна група.  \r\n*** \r\nОт 14.00 часа 13 състав на Специализирания наказателен съд ще гледа делото срещу Борис А., Данаил П., обвинени в организиране и ръководене на престъпна група.  \r\n*** \r\nОт 14.00 часа в Централния военен клуб в София ще ес състои международната конференция „Изграждане на кибер-устойчиво общество. Какво може да направим повече за сигурността на децата и младите хора в интернет?“ \r\n*** \r\nОт 16.00 часа в Мраморното фоайе на Столична библиотека ще бъде открит благотворителния Великденски базар „Деца даряват на деца“. \r\n*** \r\nОт 17.00 часа в Експо Баня София (Expo Bath Sofia), бул. „Княгиня Мария Луиза“ №16, ще се проведе семинар на тема \"Спекулативен дизайн\". \r\n*** \r\nОт 17.00 часа в галерията на ул. „Три уши“ ще бъде открито пролетно изложение по повод Цветница и Великден.  \r\n*** \r\nОт 18.00 часа в Литературния клуб на Библиотеката на София ще бъде отбелязан Международният ден на хайку поезията. \r\n*** \r\nОт 18.00 часа в Градска художествена галерия ще бъде представена Книгата „Яворов и морето“. \r\n*** \r\nОт 18.00 часа в Галерия-книжарница \"София Прес\", ул. \"Славянска\" 29, ще се състои премиерата на книгатата \"Бягство от Крим\" от писателя Светослав Нахум. \r\n*** \r\nОт 18.00 часа в Софийската градска художествена галерия ще бъде представен проекта „Терен Медея“. \r\n*** \r\nОт 18.00 часа в библиотеката на Гьоте-институт юношите над 16-годишна възраст могат да се включат в занимателна вечер с игри на немски език и да изпробват очилата за виртуална реалност на института. \r\n*** \r\nОт 18.00 часа в ресторант „Астор – Магически театър“ ще се състои премиерата на книгата „Принудено и непринудено“.  \r\n*** \r\nОт 18.30 часа в Театрална зала на СУ ще се състои представянето на книгата „Кратки разкази за недружелюбни момичета”. \r\n*** \r\nОт 18.30 часа в Ларгото ще се състои концерт на Софийския духов оркестър с диригент Васил Делиев и Танцов ансамбъл „Средец“.  \r\n*** \r\nОт 19.00 часа в Гьоте-институт ще се състои вторият от пет клавирни концерта с Шубертови сонати  на Венета Нейнска. \r\n*** \r\nОт 19.00 часа в Балната зала на Военния клуб за десета поредна година ще бъдат раздадени наградите за полет в изкуството „Стоян Камбарев“.  \r\n*** \r\nОт 19.30 часа в ДНК-пространство за съвременен танц и пърформанс Марион Дърова ще представи най-новия си спектакъл „Машина за омраза“. \r\n*** \r\nОт 20.00 часа в Sofia Live Club  жаз певицата Мирослава Кацарова поставя началото на новия си концертен проект Electronic Dreams. \r\n*** \r\nОт 11.00 часа, в двора на ДГ Зорница – първа копка на дейностите по Проект: „Образователна инфраструктура“ – обновяване и внедряване на мерки за енергийна ефективност на сградите на детски градини, модернизация на училища и рехабилитация на дворните им пространства“, финансиран по Оперативна програма „Региони в растеж 2014-2020“. \r\n*** \r\nОт 10.00 часа до 12.30 часа на паркинга на ул. „Свобода“ и „Симеон Радев“ ще бъде разположен мобилен пункт за събиране и извозване на битови отпадъци. От 13.00 часа до 16.00 часа мобилния пункт ще се намира в жк. „Струмско“ на уширението на улица „Битоля“ срещу магазин „Звезден рай“. \r\n*** \r\nОт 10.30 часа във фоайето на Учебен корпус №  1 (етаж 1) проф. Цочо Бояджиев ще представи фотоизложба. От 11.00 часа в зала 114 той ще изнесе лекция на тема „Истината във фотографията“. \r\n*** \r\nВ 12.00 часа в Американския университет в България (АУБ) президентът Росен Плевнелиев ще даде старт на втората поредна симулация „Модел Република България“. \r\n*** \r\nОт 18.00 часа във Военен клуб-Благоевград ще се състои лекция на тема „Светия Престол и българите от Възраждането до днес“.  \r\n***   \r\nОт 12.00 часа пред сградата на УМБАЛ „Бургас“ омбудсманът Мая Манолова ще подкрепи протеста на специалистите по здравни грижи. По-късно омбудсманът ще се срещне с граничарите, съдени в Турция за убийството на турски рибар-бракониер през 2008 г.  \r\n*** \r\nОт 14.30 часа в офиса на ПП АБВ Бургас (к-с \"Лазур\" блок 144) ще се проведе пресконференция с участието на Областния председател Антон Коджабашев и Общинския председател адв. Георги Сталев.  \r\n*** \r\nОт 10.00 часа в стаята на общинския съветник в Община Варна ще се проведат консултации за сформиране на съставите на секционните избирателни комисии (СИК) за провеждането на избори за членове на Европейския парламент от Република България на 26-ти май 2019 г.   \r\n*** \r\nОт 10.00 часа студенти от Икономически университет – Варна, специалност „Съдебна администрация“, ще посетят Варненския окръжен съд и Окръжната прокуратура. Те ще се запознаят с работата на съдебните администрации. \r\n*** \r\nОт 14.00 до 16.00 часа в офиса на ПП ГЕРБ на ул. „Георги Бенковски” №1 Милена Димова, председател на комисията „Структури и общинска администрация” към ОбС, ще приема граждани. \r\n*** \r\nПресконференция от 17.00 часа в зала \"Пресцентър\" на ФКЦ председателят на СДС Румен Христов заедно с Александър Йорданов и главният секретар на СДС Илия Лазаров, които са кандидати за евродепутати в общата листа на ГЕРБ и СДС, ще дадат пресконференция. Преди това в програмата е предвидена среща с ръководството на СДС-Варна, в централата на партията на бул. „Княз Борис I“ 46 от 16 ч.  \r\n***  \r\nОт 12.30 часа в Регионално управление на образованието ще бъде открита  Великденска изложба с изделия и рисунки на учениците, работещи в творчески практико-приложни клубове и групи по извънкласни дейности. \r\n*** \r\nОт 11.00 ч. в заседателната зала на 6 ет. в сградата на Община Видин кметът Огнян Ценков ще поздрави състезателките по волейбол от ППМГ \"Екзарх Антим I\", които се класираха на шесто място на Световните ученически игри в гр. Пореч, Хърватия. \r\n*** \r\nОт 17.30 часа в салона на Читалище „Цвят-1870“ ще бъде представен сборникът „Митрополит Неофит Видински – велик духовен водач“. \r\n*** \r\nОт 18.00 часа в Градската концертна зала с голям концерт, за трета поредна година, Община Враца ще се включи в Националната инициатива „България пее“. \r\n*** \r\nОт 10.30 часа на бул. „Република“ до спирка Роза кметът на Гълъбово Николай Тонев и директорът ТЕЦ „КонтурГлобал Марица Изток 3“ Алесандро Морето ще открият официално новият спортен комплекс „Енергия“. \r\n*** \r\nОт 10.00 часа в Държавен куклен театър „Дора Габе“ ще се състоят куклени спектакли „Жабокът и слънчевата дъщеря“. \r\n*** \r\nОт 11.30 часа в Народно читалище  „Йордан Йовков – 1870 г.“, Мултифункционална зала в „Център по минералогия“, ще се състои Маратон на четенето – „Патиланско царство“ от Ран Босилек. \r\n*** \r\nОт 18.00 часа в Огледална зала „Нели Божкова световноизвестният пианист Иван Янъков ще изнесе концерт. \r\n*** \r\nОт 18.30 часа в Огледална зала „Нели Божкова“ ще се състои Клавирен рецитал на Иван Янъков. \r\n*** \r\nОт 18.30 часа в Кафене „Стария Добрич“ ще се състои Кинофестивал „Не/Възможното образование“. \r\n*** \r\nОт 19.00 часа в Драматичен театър „Йордан Йовков“ ще се проведе Спектакъл „Любовен пилотаж“ от Марк Камолети. \r\n***   \r\nОт 10.00 часа в заседателната зала на община Каспичан ще се проведат консултации са състава на секционните избирателни комисии на територията на общината, във връзка с изборите за ЕП на 26 май.  \r\n*** \r\nОт 17.30 часа в Читалня „Изкуство“ на Регионалната библиотека ще се състои премиера на поетичната книга на Добромир Банев „Любов до синьо”. \r\n*** \r\nОт 17.00 часа в отдел „Изкуство” ще бъде представена книгата на доцент Сандю Бешев – „България на крачка от Хималайската корона”. \r\n*** \r\nОт 11.00 часа в сградата на Община Пазарджик ще бъдат обявени трите най-активни училища в Пазарджишко в кампанията „Рециклиращо предизвикателство“. \r\n*** \r\nОт 17.00 часа в къща музей „Константин Величков“ към Регионален исторически музей – Пазарджик, ще бъде открита гостуващата изложба на Националния литературен музей „В търсене на хармонията“. \r\n*** \r\nОт 15.00 часа в заседателната зала на Община Перник ще се проведат консултациите с политическите партии и коалиции за квотно разпределение на състава и ръководството на СИК на територията на общината при провеждането на изборите за членове на Европейския парламент на Р България на 26 май.  \r\n*** \r\nОт 15.00 часа в Общинския младежки дом – Мошино ще се състоят отворени врати на школата по керамика.  \r\n*** \r\nОт 18.00 часа в Музикално фоайе,  Дворец на културата, ще се състои Концерт на Академичен хор и диригенти от НМА ”Проф. Панчо Владигеров”,  с  участието на музиканти от КО”Орфей”. \r\n*** \r\nОт 10.30 часа, 1 зала, Окръжен съд ще гледа делото срещу подсъдимия Благой Н. с повдигнато обвинение в това, че на 13.09.2016 г. в землището на с. Браниполе, област Пловдив, на път II-86 (Пловдив – Асеновград – Смолян) при управляване на моторно превозно средство – товарен автомобил „Скания R 124“, е нарушил правилата за движение, като по непредпазливост е причинил смъртта на Н.Д. – престъпление по чл. 343, ал.1, б. „В“, вр. чл. 342, ал.1 от НК.  \r\n*** \r\nОт 11.30 часа ще се състои пресконференция по повод международното състезание за млади мениджъри и изложението на учебно-тренировъчните фирми ТФ ФЕСТ.  \r\n*** \r\nОт 19.00 часа концерт-серенада ще бъде сътворена в един от пловдивските квартали – кв. „Смирненски“. „Серенада-Изненада“ се осъществява с финансовата подкрепа на Община Пловдив и е част от Календара на културните събития на града за 2019 година.  \r\n*** \r\nОт 19.30 часа в театър ‘А‘парт  ще се състои ателие-спектакълът „Скриптограф‘‘. \r\n*** \r\nОт 17.00 часа в Регионална библиотека „Хр. Смирненски“ в арт зала ще се прожектира мюзикъла „Евита“. \r\n*** \r\nОт 19.00 ч. в Драматично-куклен театър „Иван Радоев“ ще се играе „Вражалец“ от Ст. Л. Костов. \r\n*** \r\nОт 19.00 часа в читалище „Съгласие“ ще състои концерта „Приятели на джаза“ с участието на Венцислав Благоев-тромпет. \r\n*** \r\nОт 10.30 часа в зала 105 на Община Сливен ще се проведат консултации за назначаване на съставите на секционните избирателни комисии. \r\n*** \r\nОт 19.00 часа в зала „Сливен“ ще се състои съвместен великденски концерт на Ансамбъл за народни песни и танци „Сливен“ и Професионален фолклорен ансамбъл „Странджа“-Бургас. \r\n*** \r\nОт 10.00 часа до входа на Детска градина (ДГ) „Буратино“ на ул. „Училищна“ №7 ще се състои официалната церемония по откриване на обект по проект № BG16RFOP001-1.022-0002-C01 \"Обновяване и енергийна ефективност на образователна инфраструктура в гр. Смолян\". \r\n*** \r\nОт 15.00 часа в парка пред бившата сграда на Първо ОУ „Георги Бакалов“ – читалищните секретари на селата Горно Ботево, Михайлово, Плоска могила, Памукчии и техни приятели ще четат стихове на Веселин Ханчев. \r\n*** \r\nОт 11.00 часа в РБ „Хр. Смирненски“  ще започнат ХLVII Литературни дни “Южна пролет” – Хасково 2019 г. Национален конкурс за дебютна литература. \r\n***   \r\nОт 10.00 часа в детска градина „Смехорани“ ще се проведе занятие за реакция при бедствия.  \r\n***   \r\nОт 10.00 часа в зала 304 на общината ще се проведе заседание на Постоянната комисия по ТРСУ.  \r\n***   \r\nОт 11.00 часа кметът на Шумен ще приеме делегация от побратимения китайски град Джънджоу.  \r\n***   \r\nОт 11.00 часа в зала 2 на Областна администрация Шумен ще се проведе редовно заседание на Постоянната комисия по заетостта към Областния съвет за развитие на област Шумен. \r\n***   \r\nОт 11.00 часа в коридора пред зала 9 в Съдебната палата Окръжен съд Шумен организира благотворителен турнир по шахмат под надслов „Подкрепи и насърчи“. Участници ще са децата от шахматен клуб „Шумен“ и магистрати и служители от Окръжен съд, Окръжна прокуратура, Районен съд и Районна Прокуратура.  \r\n***   \r\nОт 17.30 часа в Регионална библиотека „Стилиян Чилингиров” гостува Ангел Ангелов с представяне на сборника си с разкази „Внезапно сбогуване”.", "date": "2019.04.17", "title": "Предстоящи събития в страната за 17 април (Агенция „Фокус“)"}
{"url": "http://www.focus-news.net/news/2019/04/17/2647878/provede-se-parvata-diskusiya-za-novata-strategiya-za-razvitie-na-kulturata-2019-2029-g-obzor.html", "text": "Проведе се първата дискусия за новата Стратегия за развитие на културата 2019-2029 г. Документът се разработва на база Закона за закрила и развитие на културата, съгласно който Министерски съвет по предложение на министъра на културата трябва да  приеме национална стратегия за развитие на културата за срок от 10 години. В дискусията по документа се включиха редица общественици и представители на културните среди.  Заместник-министър Румен Димитров  представи стратегията и посочи, че тя има за цел да заяви ясната позиция на министерството, че културата е важен приоритет в развитието на държавата ни. Той уточни, че проектът включва анализ на съществуващата среда и набелязване на конкретни цели и приоритети за постигане на крайната цел, свързана с разработване на дългосрочна политика за културата. „Това, което ние искаме да предложим на вниманието ви са основните приоритети и стратегическите цели, върху които считаме, че е нужно да се акцентира в следващия период от 10 години. Динамиката на времето оставя своя отпечатък и тези приоритети и цели ще бъдат подлагани на непрекъснат анализ и мониторинг, което ще даде възможност същите да бъдат актуализирани при необходимост“, заяви още заместник-министърът. Той посочи, че като приоритет се извежда нуждата от подкрепа на стратегически и значими инициативи, опазването и насърчаването на културното многообразие, защитата на интелектуалната собственост и създаването на условия за развитие на опазването на културното наследство, съвременните форми на културно изразяване и културните и творческите индустрии и качествено образование в областта на изкуството и културата. По думите му приоритетно се поставя и виждането за развитие на нови форми и политики. Зам.-министър Димитров обърна вниманиe, че от новата Стратегия за развитие на културата ще произтекат законови промени, свързани с авторското право, филмовата индустрия и културното наследство. „Законодателно ние си правим сметка. Отношението и на ЕК към сектора ни задължава да бъдем активни в посока разширяване на възможностите за правене, случване на културни политики, практики, индустрия и прочее“, допълни той. Съветникът на министъра на културата Венцислав Велев  уточни, че Стратегията за развитие на културата е за дейците на културата и за всички хора. Той изтъкна, че проектът на Стратегия за културата си поставя за цел да посочи пътищата за развитието и за отстояване на националната културна идентичност. По думите му стратегията за развитие на културата извежда принципите на децентрализация на управление и финансиране на културата. Той посочи, че самата стратегия е изградена на принципите на всеобхватност, експертност, прозрачност, с широко гражданско участие и на принципът на публичното партньорство. \r\nПред журналисти  проф. Николай Овчаров , който присъства на дискусията, посочи, че е важно Стратегията за развитие на културата 2019-2029 г. да се прилага. Според него много важен момент е икономинизирането на културното наследство, т.е. включването в сферата на културно-историческия туризъм. „Имаме вече добрите примери, освен стария \"Царевец\", който ни е още преди 1989 г., в които виждаме как може да се развива културно-историческия туризъм на базата на културното наследство. Естествено обаче в това отношение трябва непрекъснато да се работи, да се създава необходимата инфраструктура. В това отношение Министерство на културата има огромно значение“, каза проф. Овчаров. Той обърна внимание, че културното наследство трябва да се развива чрез европейските проекти. \r\nДеница КИТАНОВА", "date": "2019.04.17", "title": "Проведе се първата дискусия за новата Стратегия за развитие на културата 2019-2029 г. (ОБЗОР)"}
{"url": "http://www.focus-news.net/news/2019/04/17/2647467/ekspert-rusiya-germanskite-investitsii-v-rusiya-dostignaha-10-godishen-vrah.html", "text": "Западните санкции срещу Русия не пречат на германския бизнес да увеличи инвестициите в страната. Нещо повече: през 2018 г. този показател е достигнал 10-годишен връх, показват изчисленията на Руско-германската търговска камара. Според експерти на организацията, обемът на германските бизнес инвестиции в руската икономика през миналата година е надхвърлил три милиарда евро, отбелязва електронното издание на руското аналитично списание  „Експерт“  . \r\n„Независимо от западните санкции и руските контрасанкции, обемът на инвестициите на германските компании в руската икономика миналата година е рекорд от финансовата криза през 2008 г. насам\", се казва в доклада на камарата. „Наред с такива мащабни проекти като „Северен поток-2 „, германският малък и среден бизнес отваря възможностите на руския пазар“, обясни председателят на борда на Камарата Матиас Шеп. \r\nВ допълнение Бундесбанк обобщи статистическите резултати за 2018 г. и коригира оценката на нетните директни германски инвестиции в Русия с повече от един милиард евро. Така общата стойност достига 3,2 млрд. евро, а не 2,1 млрд, евро, както бе съобщено по-рано. Горепосочените цифри са само за периода от 2006 до 2008 г. Абсолютният рекорд продължава да пада спрямо 2007 г. (7,4 млрд. евро). \r\nЧуждестранните инвеститори разчитат на увеличаване на потребителското търсене и съживяване на икономическия растеж в Русия след множеството години на санкции, към които икономиката трябваше да се приспособи, заяви главният изпълнителен директор на Walter Construction, Евгений Валтер. Германските инвеститори наистина могат да бъдат по-оптимистични от други, защото управляващите в Берлин многократно са признавали, че не са доволни от антируските санкции, които възпрепятстват германските компании да извършват външна търговия и като цяло правят бизнес в Русия. \r\nСегашният оптимизъм е много прагматичен, впрочем, както винаги: цената на петрола се опитва да се закрепи над 70 долара за барел от марка „Брент“, руският бюджет има излишък, държавните облигации са търсени на пазара, а размерът на дълга е сравним с този на валутните резерви, включително с корпоративния дълг на държавните компании. През 2014 г. много германски фирми бързо напуснаха Русия, а през следващите 2-3 години махалото ще се движи в обратна посока. Правителството, сигурен е анализаторът, трябва да успее да се възползва от интереса на инвеститорите, да консолидира приятелските отношения на фона на различните антируски настроения в Европа и САЩ, и на санкциите, лобирайки за отмяна на ограниченията, наложени от ЕС.  \r\nЩо се отнася до енергетиката, германските инвеститори се интересуват от потенциалните ресурси на Руската федерация, добавя експертът на фондовия пазар BCS Broker Константин Карпов. Те също имат отлични компетенции на този пазар, от традиционната и възобновяемата енергия до добива и транспортирането на петрол и газ. Освен това германските партньори все още се радват на лоялното разположение на руските власти. На това ниво това може да бъде решаващо. Wintershall и „Газпром“ имат голям опит в сътрудничеството и общи активи. \r\nНо ако погледнете конкретно газовите проекти, има няколко важни моменти, предупреждава експертът. Германската икономика е водеща в Европа и е на първите места в света. Икономическият растеж изисква повече енергия. Преди време Германия и по-голямата част от развитата Западна Европа поеха курс за решаване на екологични проблеми. Миналата година бе затворена последната въглищна мина в страната. Правителството очаква до 2030 г. страната напълно да се откаже от въглищата като гориво за производство на топлина и електроенергия. \r\nБи могло да се говори за пълен преход към възобновяема енергия, продължава Константин Карпов, но понастоящем това не е възможно поради редица ограничения (време за производство, мощност и др.). Освен това разходите за производство на електроенергия в киловатчас в генериращи компании, работещи на принципа на възобновяеми източници, все още са доста високи. Относително обещаващо в момента е производството на ток от вятърни турбини, което възлиза на 0.059 долара за киловатчас за 2018 година. \r\nНо тези показатели не могат да бъдат постигнати навсякъде, има ограничения за разполагането на турбините. Всички алтернативни разходи не се вземат предвид. Т.е.  е най-достъпният и в същото време по-екологичен от мазут или въглища е само природен газ с 0,05 - 0,075 долара за киловат час. Но заслужава да се отбележи, че слънчевите панели бързо се доближават до разходите за производство до газови инсталации с минимална цена на киловат през 2018 г. от 0.063 долара. \r\nДруг въпрос е, че германският бизнес иска да диверсифицира доставките колкото е възможно повече. Това води до по-гъвкави и непрекъснати доставки. А конкуренцията на втечнения природен газ значително намалява цените за крайните потребители. Вече видяхме това в  началото на 2019 г. Газът в Европа рязко се обезцени едновременно с нарастването на вноса на ВПГ. В крайна сметка всичко това води до по-голяма конкурентоспособност на германската икономика. Това може да се нарече основната цел на подпомагането на Берлин на газови проекти от Русия. \r\nИ трето, добавя Константин Карпов, - Германия иска да играе голяма роля в разпределението на газ в Европа, тъй като на нейна територия ще се намират хъбовете на „Северен поток 1“ и „Северен поток 2“.   Тереза Герова", "date": "2019.04.17", "title": "„Експерт“ (Русия): Германските инвестиции в Русия достигнаха 10-годишен връх"}
{"url": "http://www.focus-news.net/news/2019/04/17/2647514/api-zapochva-remontat-na-325-km-ot-vtoroklasniya-pat-ii-62-dupnitsa-klisura-samokov.html", "text": "Започва ремонтът на 32,5 км от второкласния път II-62 Дупница - Клисура - Самоков. Това съобщиха от пресцентъра на  Агенция „Пътна инфраструктура“ . Второкласният път свързва ГКПП „Гюешево“ с АМ „Струма“, с път I-1 София - Благоевград и АМ „Тракия“. На символичната първа копка ще присъства председателят на Управителния съвет на Агенция „Пътна инфраструктура“ Георги Терзийски, народни представители, кметове, представители на строителя, на надзора и т. н. \r\nПроектът се финансира по ОП „Региони в растеж“ 2014-2020 г. чрез Европейския фонд за регионално развитие и националния бюджет. Отсечката е разделена на два лота 27 и 28. \r\nСтроителните дейности на лот 27, с дължина 16,8 км, ще бъдат изпълнени от „ОБЕДИНЕНИЕ КЛИСУРА 2017“, с участници: „РАСТЕР-ЮГ“ ООД и „АВТОМАГИСТРАЛИ-ЧЕРНО МОРЕ“ АД. Стойността на договора е 10 707 816,14 лв. с ДДС. Строителният надзор ще осъществява „ТРАНСКОНСУЛТ-БГ“ ООД. Техният договор е 302 760 лв. с ДДС. Авторският надзор е от „ИЛИЯ БУРДА“ ЕООД и е за 17 988 лв. с ДДС.  \r\nИзпълнител на строително-монтажните работи на лот 28, който е 15,7 км, е дружеството „ПЪТ ДУПНИЦА - САМОКОВ“ ДЗЗД, в което са: „ГАЛЧЕВ ИНЖЕНЕРИНГ“ ЕООД и „ФАРМВИЛ“ ЕАД. Договорът им е за 15 442 154,24 лв. с ДДС. Строителният надзор е възложен на ОБЕДИНЕНИЕ „НАДЗОР РЕГИОНИ“, в което са: „СТРОЛ-1000“ АД и „ТРАФИК ХОЛДИНГ“ ЕООД. Договорът им е 296 400 лв. с ДДС. Авторският надзор е от „ИЛИЯ БУРДА“ ЕООД и е за 17 988 лв. с ДДС.", "date": "2019.04.17", "title": "АПИ: Започва ремонтът на 32,5 км от второкласния път II-62 Дупница - Клисура - Самоков"}
{"url": "http://www.focus-news.net/news/2019/04/17/2647469/sport-otborat-na-ayaks-se-klasira-na-polufinalite-v-shampionskata-liga.html", "text": "Отборът на Аякс се класира на полуфиналите в Шампионската лига, след като при гостуването си в Торино за мач-реванш от 1/4-финалите в Шампионската лига победиха Ювентус с 2:1. Първата среща между двата отбора в Амстердам завърши 1:1.  \r\nСъперникът на Аякс за участие във финала на турнира ще бъде излъчен в мача между Тотнъм и Манчестър Сити, който ще се играе тази вечер от 22:00 часа.", "date": "2019.04.17", "title": "Спорт: Отборът на Аякс се класира на полуфиналите в Шампионската лига"}
{"url": "http://www.focus-news.net/news/2019/04/17/2647470/sport-barselona-se-klasira-na-polufinalite-v-shampionskata-liga.html", "text": "Барселона победи с 3:0 при домакинството си на Манчестър Юнайтед на „Камп Ноу“. Така с общ резултат 4:0 каталунците се класираха за полуфиналите в Шампионската лига.  \r\nВ следващия кръг на турнира Барселона ще играе срещу победителя от мача между Ливърпул и  Порто, който ще се играе тази вечер от 22:00 часа.", "date": "2019.04.17", "title": "Спорт: Барселона се класира на полуфиналите в Шампионската лига"}
{"url": "http://www.focus-news.net/news/2019/04/17/2647473/kommersant-rusiya-i-polsha-otnovo-si-razmeniha-po-edna-persona-non-grata.html", "text": "Между Русия и Полша отново се стигна до размяна на „нежелани\" дипломати. Москва обяви вицеконсула на Генералното консулство на Полша в Иркутск за персона нон грата. По информация на вестник  „Коммерсант“  по-рано Варшава е взела същото решение по отношение на вицеконсула на руското генерално консулство в Познан. \r\nМосковското бюро на полския телевизионен канал TVP първи обяви предстоящото експулсиране на дипломата. Според телевизионния канал ръководителят на полското генерално консулство в Иркутск е бил заставен да напусне пределите на Русия преди полунощ на 16 април. Въпреки това, според редакцията, става дума за вицеконсул на генералното консулство. Информацията за изгонването на полския дипломат е било потвърдено от официална Варшава, откъдето са пояснили, че решението на Москва е в резултат на „прилагането на принципа на реципрочност от страна руските власти“.  \r\nВестникът твърди, че по-рано Варшава е взела решение да обяви вицеконсула на руското генерално консулство в Познан за персона нон грата. \r\nДипломатическите скандали между Русия и Полша не са необичайно явление. През 2000 г. и 2014 г. двете страни си размениха по една персона нон грата. Така през октомври 2014 г. във Варшава за шпионаж в полза на Руската федерация бе арестуван подполковник на полската армия, който служи в Министерството на отбраната, след което властите заплашиха да изгонят няколко руски дипломати. В отговор през ноември същата година Москва застави редица полски дипломати да напуснат пределите на страна като отмъщение. През 2016 г. подполковник Збигнев У. бе осъден на шест години затвор, припомня изданието.  \r\nПо-късно, през март 2018 г., Полша се присъедини към колективната акция на солидарност с Лондон в случая „Скрипал“. Повече от две десетки страни решиха да изгонят представители на руските дипломатически мисии от пределите си, Варшава, заедно с Париж и Берлин, бяха сред лидерите в Европейския съюз, изгонвайки по четирима руски дипломати. В отговор Москва взе симетрично решение, изпращайки у дома четирима служители на посолството на Полша.  \r\nУспоредно с това през последните години Москва и Варшава си „размениха“ редица цивилни специалисти – на тях или им бе забранено да влизат в страните, или сами настояваха да ги напуснат. Така през 2015 г. от Варшава бе изпратен обратно кореспондентът на РИА Новости Леонид Свиридов. Седмица по-късно работата си в Москва бе помолен да напусне критичния полски журналист на водещото издание на Gazeta Wyborcza  Вацлав Радзинович. След журналистите, през 2017 г. дойде ред и на историците: полската национална агенция за сигурност прогони новосибирския професор Дмитрий Карнаухов, обвинявайки го в „проруска пропаганда\". В отговор на искането на ФСБ пределите на Русия напусна полският професор от Краковския университет Ягелон Хенрик Глембоцки. През 2018 г. дойде ред на политолозите: по искане на полската страна, на руските политолози Олег Бондаренко и Алексей Мартинов бе отнето право да влизат в страните от Шенгенското пространство.  \r\nИзданието припомня, че от началото на украинската криза политическите контакти между Русия и Полша са практически замразени. Последната среща на руския външен министър Сергей Лавров с неговия полски колега се проведе в края на 2014 г. Лавров не е общувал двустранно с двамата последващи външни министри на Варшава Витолд Васчиковски и Яцек Чапутович. През това време работата на редица групи на двустранно ниво и руско-полският обществен форум бяха прекратени.  Тереза Герова", "date": "2019.04.17", "title": "„Коммерсант“: Русия и Полша отново си размениха по една персона нон грата"}
{"url": "http://www.focus-news.net/news/2019/04/17/2647474/sport-aleksandar-lazarov-otpadna-v-parviya-krag-na-turnir-po-tenis-v-italiya.html", "text": "Александър Лазаров отпадна в първия кръг на турнира по тенис на червени кортове в Санта Маргерита Ди Пула в Италия.  \r\nБългаринът допусна загуба от участващия с „уайлд кард\" представител на домакините Габриеле Бозио с 1:6, 6:7 в двубой, продължил 99 минути игра.", "date": "2019.04.17", "title": "Спорт: Александър Лазаров отпадна в първия кръг на турнир по тенис в Италия"}
{"url": "http://www.focus-news.net/news/2019/04/17/2647466/ia-regnum-protestirashtite-v-sarbiya-poiskaha-ot-vuchich-da-predstavi-plan-za-razreshavane-na-kosovskiya-vapros.html", "text": "Организаторите на протестите „Един от пет милиона“, които продължават в Сърбия вече четири месеца, поискаха от държавния глава на Сърбия Александър Вучич да представи план за разрешаване на косовския въпрос, предава руската информационна агенция   ИА Regnum . \r\nИсканията им са сръбският президент да започне диалог с опозицията за плановете как да бъде разрешен дългогодишният проблем с обявилото през 2008 г. независимост Косово.  \r\n„Публичните искания, отправени към Александър Вучич в нашето обръщение за Косово и Метохия, са консолидираната позиция на всички политически и граждански сили - организаторите на протестното движение „Един от пет милиона“. В това обръщение изразяваме и нашето дълбоко недоволство от политиката на Вучич и правителството на Анна Бърнабич по отношение на Косово и Метохия и нашите граждани, живеещи на сръбска земя“, заяви в ексклузивно интервю за агенцията Югослав Киприанович, член на Президиума на партията „Двери“ и помощник на председателя на политическата сила „Съюз за Сърбия\".Бошко Обрадович.  \r\nСпоред Киприянович посредническата мисия на Европейския съюз, самото Брюкселско споразумение, както и изключителният монопол на Вучич за преговори от името на Сърбия, са претърпели пълен провал. „Нуждаем се от нов формат за преговори, и в това отношение, посредническата мисия на Москва може да бъде ключов фактор за гарантиране на първо място на сръбския национален консенсус по ключовия въпрос за Косово и Метохия“, заяви Киприянович. Тереза Герова", "date": "2019.04.17", "title": "ИА Regnum: Протестиращите в Сърбия поискаха от Вучич да представи план за разрешаване на косовския въпрос"}
{"url": "http://www.focus-news.net/news/2019/04/17/2647472/afp-es-kategorichno-osazhda-novite-merki-na-sasht-sreshtu-kuba.html", "text": "Европейският съюз осъди „категорично“ решението на администрацията на държавния глава на САЩ Доналд Тръмп да проправи пътя за образуване на дела в съдилищата в страната за конфискувана от Куба частна собственост в годините след революцията, предава  AFP \r\n„Категорично осъждаме\" този ход, заяви посланикът на ЕС в Хавана Алберто Наваро пред репортери. „Това ще създаде още повече объркване за чуждестранните инвестиции, които помагат за създаването на работни места и просперитет в Куба\", допълни дипломатът.  \r\nАгенцията припомня, че понастоящем Европейският съюз е най-големият търговски партньор на комунистическата островна държава.  \r\nПо-рано стана ясно, че САЩ ще наложат нови санкции на Куба, Венецуела и Никарагуа. Мерките ще бъдат официално обявени от съветника по националната сигурност Джон Болтън.  \r\nПредвижда се за първи път Вашингтон да разреши подаването на искове в американските съдилища срещу компании, които правят бизнес в Куба и за контролирана от нея собственост, конфискувана от властите в Хавана от частни собственици, включително граждани на САЩ.  \r\nРешението би могло да изложи американски, европейски и канадски компании на опасност от предприемането на правни действия срещу тях, като по този начин ще нанесе удар на усилията на Куба за привличане на повече чуждестранни инвестиции. Това е още един знак за усилията на Вашингтон да накаже Хавана за подкрепата, която оказва на президента на Венецуела Николас Мадуро. Тереза Герова", "date": "2019.04.17", "title": "AFP: ЕС „категорично осъжда\" новите мерки на САЩ срещу Куба"}
{"url": "http://www.focus-news.net/news/2019/04/17/2647477/milorad-dodik-v-ekskluzivno-intervyu-za-rossiyskaya-gazeta-eksperimentite-na-zapada-na-balkanite-prodalzhavat.html", "text": "В ексклузивно интервю за вестник  „Российская газета“  сръбският член на Тристранното председателство на Босна и Херцеговина Милорад Додик увери, че страната му никога не би рискувала добрите отношения с Москва. Той говори също и за опитите на Запада да вкарат Босна и Херцеговина в НАТО, като в тази връзка заключи, че Западът продължава да „експериментира“ на Балканите.  \r\nКоментирайки ситуацията на полуострова, Додик подчерта: „Експериментите на Запада в балканския регион продължават. Тук все още има незавършени различни конфликти, което запазва възможността на Запада, в случай на необходимост, отново да извърши интервенция. В същото време в региона преобладават двойни стандарти: това, което е позволено на една страна, се забранява на друга. По-специално, от една страна, става въпрос за създаването на „етнически чиста\" Хърватия и обявяването на това за голямо постижение, а от друга, има отделяне на Косово и запазване на Република Сръбска като част от Босна и Херцеговина, която всъщност не функционира. Така могат да се видят негативните намерения по отношение само на един народ - сръбския. Ръководствата на Република Сръбска и Сърбия са наясно с това, което трябва да се направи, за да се предотврати насилието и опитите за незаконно завземане на властта от хора, които действат в интерес на Запада. Получихме недвусмислена подкрепа от хората на изборите и трябва да оправдаем тяхното доверие“.  \r\nСръбският член на Тристранното председателство на Босна и Херцеговина коментира и ситуацията около Косово, като увери, че ако най-младата държава на Балканите бъде приета в ООН, то Република Сръбска ще обяви незабавно независимост. По отношение на възможностите за обедняване на всички сърби в една държава, той сподели, че вярва в осъществимостта на тази идея. \r\n„Вярвам, разбира се, че това ще се случи и ще бъде честно. Щом се позволява на другите, защо да не бъде и за сърбите? Ако се вгледаме внимателно в историческия процес, то и по-рано приложените на Балканите британските концепции, не позволиха на сърбите да създадат силна Сърбия като народна държава, включително и след големите ни страдания по време на световните войни. В създадената Югославия сръбският национален въпрос беше ретуширан. В същото време сърбите… бяха отново потиснати, правата им бяха ограничени не само от комунистическата идеология, която защитаваше братството и единството, но и от нарастващия национализъм тук, предимно хърватски. Това в крайна сметка доведе до разпадането на Югославия“, коментира Додик.  \r\nПолитикът на Баня Лука обърна внимание на политическата парализа в Сараево и я свърза с усилията на НАТО да привлече Босна и Херцеговина в редиците си. „Води се тежка борба, която режисират определени политически сили. Крайната им цел е да подтикнат Босна и Херцеговина към НАТО. От друга страна, ние, представители на Република Сръбска, не искаме членство в Северноатлантическия съюз. Помним, че НАТО ни бомбардира – първо Република Сръбска, а по-късно и Сърбия. Исторически факт е, че по време на югославския конфликт хърватите и бошняците се ползваха с подкрепата на членовете на НАТО. Ето защо, естествено, те се стремят да ускорят процеса на евроатлантическа интеграция на Босна и Херцеговина. Те вярват, че след това ще получат още по-голяма политическа подкрепа на Запад, тъй като НАТО е не само военна, но и политическа организация. За сърбите от Босна и Херцеговина самият въпрос на сближаване с Алианса, който ни бомбардира, е унижение. Освен това не искаме границата на НАТО със Сърбия да минава по река Дрина. Не искаме да губим политическата автономия поради това, а също и да загубим нашия приятел, Русия“, категоричен бе Додик.  \r\nВ заключение Додик говори и за решението да назначи като свой съветник световноизвестния режисьор Емир Костурица. „Неговата подкрепа е крайно важна за мен. Той е мой приятел, велик интелектуалец, способен да изясни същността на проблемите, избягвайки бюрократичните изрази. Емир ми помага да разбера тънкостите на глобалните процеси. Оценявам факта, че той е близо и ме подпомага при вземането на определени решения“, призна сръбският член на Тристранното председателство на Босна и Херцеговина. Тереза Герова", "date": "2019.04.17", "title": "Милорад Додик в ексклузивно интервю за „Российская газета“: Експериментите на Запада на Балканите продължават"}
{"url": "http://www.focus-news.net/news/2019/04/17/2647476/sport-dvuboyat-grigor-yan-lenard-shtruf-e-treti-v-programata-na-vtoriya-po-golemina-kort-v-monte-karlo.html", "text": "Григор Димитров ще играе срещу Ян-Ленард Щруф в двубой от втория кръг на турнира от сериите „Мастърс“ в Монте Карло. Организаторите на надпреварата поставиха срещата между двамата трета в програмата на втория по големина корт, където двубоите започват в 12:00 часа. Очаква се мачът на българина да започне около 16:00 часа.  \r\nДо момента двамата са изиграли помежду си мача, като в общия баланс българинът води с 2:1 победи. Първият им двубой бе през 2010-а година в Дортмунд, когато Григор Димитров се наложи над Щруф със 7:5, 7:5. Най-добрият български тенисист победи германеца и в зала в Стокхолм през 2013-а година. \r\nПобедителят от срещата Димитров – Щруф ще се класира за третия кръг, където ще играе срещу 11-кратния победител в турнира и миналогодишен шампион Рафаел Надал или сънародника му Роберто Баутиста Агут. Двамата испанци също ще играят в третия мач от деня, но на централния корт.", "date": "2019.04.17", "title": "Спорт: Двубоят Григор-Ян-Ленард Щруф е трети в програмата на втория по големина корт в Монте Карло"}
{"url": "http://www.focus-news.net/news/2019/04/17/2647475/afp-libiyskata-stolitsa-e-popadnala-pod-raketen-obstrel.html", "text": "Редица ракети са поразили Триполи късно във вторник, предава  AFP , като припомня, че по-рано този месец Либийската национална армия (ЛНА) на фелдмаршал Халифа Хафтар започна офанзива срещу столицата на северноафриканската държава. \r\nслед като силовият Халифа Хафтар започна офанзива по-рано този месец, за да поеме либийската столица, заявиха свидетели и журналисти от АФП. \r\nНай-малко седем мощни експлозии са разтърсили центъра на града. Малко след това над кварталите в южната част на града, поразена от ракетите, са забелязани гъсти колони от дим, разказват свидетели. Тереза Герова", "date": "2019.04.17", "title": "AFP: Либийската столица е попаднала под ракетен обстрел"}
{"url": "http://www.focus-news.net/news/2019/04/17/2647488/vzglyad-predlaga-se-nachin-kak-rusiya-da-se-dogovori-s-nato.html", "text": "Предлага се начин как Москва да се договори с НАТО - преговори между началника на Генералния щаб на Въоръжени сили на Руската федерация Валерий Герасимов  и командващия силите на САЩ и НАТО в Европа генерал Къртис Скапароти, отбелязва руският вестник  „Взгляд“ . \r\nРусия и НАТО вече не си сътрудничат по нито един въпрос, съобщиха по-рано тази седмица от Министерството на външните работи в Москва. Съветът Русия-Москва, възкръснал за три срещи в името на борбата срещу близкоизточната радикална групировка „Ислямска държава“, беше запечатан без перспектива за възраждане. „Няма за какво да се радваме, но е вярно, че сътрудничеството с НАТО вече е безполезно за Русия. В името на нейната и световната сигурност, тя трябва да върви по друг път“, е заключението на изданието.  \r\n„Сътрудничеството между Русия и НАТО по граждански и военни линии е напълно спряно\", заяви руският заместник-министър на външните работи Александър Грушко. „Той е специалист по този въпрос, може да му се вярва“, препоръчва вестникът.  \r\nГрушко бе последният руски представител при НАТО. През януари 2018 г. той напусна Брюксел и „взе ключовете с него” - нов пратеник на Москва не е назначен и не е известно дали изобщо ще бъде назначен от историческа гледна точка. „Защото да общуваме с НАТО на това ниво все още няма смисъл“, обясняват от редакцията.  \r\nСега Алиансът действа срещу Русия на принципа на „злобата\". И не защото вярва, че балтийските държави може да последват съдбата на Крим, а защото просто може – поводи има. Натовската бюрокрация и натовските „пагони“ се появяват навсякъде, където САЩ и Великобритания се набият на очи, при това с гръмогласното одобрение на редица столици в Източна Европа. Това означава, че те са безполезна прослойка между Москва и страни, които искат да „поставят Русия на мястото й“. \r\nВ същото време Русия има повече или по-малко успешно развито военнополитическо сътрудничество с отделни членове на НАТО. На първо място Турция (втората по големина армия в Алианса) и разделянето с нея на областите на отговорност в Сирия, в които Анкара получи такава жилава част като Идлиб. \r\nТова не винаги е било така. Грушко се върна в Москва на същото ниво, което държеше преди заминаването си за Брюксел - заместник-министър. Т.е., през 2012 г., когато един от ключовите подчинени на Лавров бе изпратен към НАТО, в Русия те все още се надяваха на развитието на формат на отношенията и приеха това много сериозно. Тогава се усещаше някакъв вид възраждане - никой не се доверяваше на никого, но различни срещи и консултации се възобновиха след рязко замразяване на отношенията на фона на събитията в Южна Осетия. \r\nТе не донесоха никакви специални ползи, а след това настъпи 2014 г. Крим бе върнат на Русия, войната в Донбас започна - и стигнахме до положението, което имаме сега: „Сътрудничеството между Русия и НАТО по граждански и военни линии е напълно спряло“. В същото време, както подчертава Грушко, НАТО няма план за преодоляване на настоящата криза. \r\n„И е малко вероятно такъв план да се появи, ще добавим на наша собствена сметка. Но това не бива да ни разстройва“, уверява изданието.  \r\nЗа някои обаче все пак ситуацията е горчива. На първо за дипломатите. В тяхната професия има отдавнашен приоритет - да се срещаме е по-добре, отколкото да не се виждаме, да говорим е по-добре, отколкото да мълчим. Срещите на високо равнище, конференциите, преговорите са тяхната домашна среда, те се чувстват удобни в нея, пряко са заинтересовани от разширяването им „за всеки случай“, дори ако става въпрос за един случай на сто. Ефективността от такива действия може да е нулева, но професионалните приоритети на дипломатите няма да се променят така или иначе: опитите за сътрудничество са по-добри, отколкото бездействието. И това е всичко.  \r\nСега изобщо не сътрудничим. А светът не се преобърна. Ако е необходимо, Русия може да си сътрдуничи отделно с Турция и отделно със САЩ, както се случва по въпроса за Афганистан. Това се случва – при това доста успешно. А успех на същото ниво е просто невъзможно да си представим, в случай че е необходимо да се стигне до споразумение не с американците, а с целия Алианс.  \r\nПо-рано опитваха. И същото Грушко искрено се опита. А неговият предшественик в Брюксел - настоящият генерален директор на „Роскосмос“, Дмитрий Рогозин, също положи много усилия в трудния „грузински\" период. Той също така призна, че този формат на отношенията между Русия и НАТО вече се е изчерпил и не носи никакви практически ползи. \r\n„Абсолютно съм съгласен с оценката за неефективността на Съвета Русия-НАТО. Наистина нашите партньори в рамките на Съвета Русия-НАТО не се опитват да действат във формат 26+1, както бе предвидено, а напротив, стремят се предварително да определят общата си позиция по определени въпроси. Така  няма да сработят нещата“, подчерта Грушко.   \r\nТук е необходимо да си спомните как започна този формат. Може да се каже, че това е нашата „утешителна награда“. А според съвестта - начин да се убеди и отклони вниманието. \r\nКогато Студената война приключи, романтиците в Русия вярваха, че тя завършва с помирение на враждуващите страни. През 1991 г. вицепрезидентът на РСФСР Александър Руцкой предложи на Алианса да се саморазпусне, но не беше разбран и през 1992 г. повдигна въпроса за присъединяването на Русия към НАТО. И отново това предизвика само объркани възгледи. Във Вашингтон, главния мозъчен, мускулен и финансов център на НАТО, се смяташе, че Студената война завършва не с помирение, а с опустошителна победа над СССР. Президентът Джордж Буш изгради кампанията си, включително чрез размахване на лаврите на победителя. И победителят няма да счита победения за равен - това противоречи на самия принцип на победата. \r\nЗатова идеята за разширяване на НАТО за сметка на Русия беше отхвърлена без да се обмисля. Но Алиансът започна да се разширява в посока на Русия, въвеждайки в редиците си бивши членове на разпуснатата ОВД, въпреки обещанията, дадени по-рано в Москва. И за да могат руските власти да се противопоставят по-малко на това и да бъдат по-тихи, през 1997 г. беше подписан Основополагащият акт на НАТО-Русия, в който обявиха създаването на същия консултативен орган, който познаваме като Съветът Русия-НАТО. \r\nТози акт все още не е отменен, въпреки че в него се казват невъобразими неща. Например, страните обявиха, че няма да използват военна сила без санкцията на Съвета за сигурност на ООН. Преди войната НАТО и Югославия бяха само на две години, преди нахлуването в Ирак - пет години. Обещанието, дадено на Москва в замяна на друго нарушено обещание, бе нарушено от НАТО със същата лекота. \r\nБомбардировките над Югославия руският външен министър Сергей Лавров разглежда като точка, след която Западът започва съзнателно да унищожава международното право в полза на диктуването на собствените си правила. А 1999 г. все още е най-лошото в постсъветската история на нашите отношения с Алианса, без значение колко странно може да звучи това. Същата година руски и военнослужещи от НАТО държаха оръжия един срещу друг, с взаимно изключващи се заповеди да превземат стратегически обект и да го задържат (става въпрос за косовското летище Слатина). През същата година Борис Елцин в разговор с президента на Китай заплаши американския президент с ядрени оръжия. \r\nОстрата криза бе преодоляна благодарение на Владимир Путин, който се опита да обърне тази страница и да започне отначало. Русия и САЩ успяха да обединят усилията на базата на борбата с международния тероризъм. На този фон бе реаниирана идеята за възраждане на Съвета отново, по предложение на Путин, отправено към тогавашния генерален секретар на НАТО Джордж Робъртсън. \r\nКогато всички документи бяха оформени, Робъртсън обяви „революция\", „началото на нова ера\", „истински край на Студената война\". „Това ще бъде толкова необичаен, наскоро немислим прецедент, и като се има предвид разликата в нашите навици, обичаи и култури, че новият механизъм за съвместно вземане на решения може да се нарече революционен, защото Русия ще седне на една и съща маса с останалите 19 членове на организацията\", заяви тогава Робъртсън.  \r\nИ веднага добави, че Москва ще трябва да приеме по-нататъшното разширяване на Алианса. \r\nВероятно не бива да се изненадваме, че на Русия впоследствие беше предложено да се примири с много, много неща, започвайки с нахлуването в суверенни държави и завършвайки с опита на Вашингтон и Брюксел да преминат „червената линия”, очевидно начертана от Москва в опит за определяне на нейните несменяеми интереси и основни въпроси от областта на сигурността.  \r\n„Червената линия\" е, разбира се, намерението на НАТО да се разшири за сметка на Украйна и Грузия. \r\nНе може да се каже, че гласът на Русия по този въпрос изобщо не бе чут, но Западът се опита да отиде „по различен път\", по който се случи и войната в Грузия, превратът в Украйна, конфликтът в Донбас - и Съветът Русия-НАТО напълно изчезна. Вярно е, че той не беше онзи орган, създаден от Путин и Робъртсън. \r\nВъпросът не е дори в глобалните цели на НАТО - те като цяло не са се променили и първоначално не са ни обещали нищо добро. Случаят е в състава на самия блок, който поставя на преден план принципа на „единство“ и „обща позиция“. \r\nЕдно е, когато страните от Западна Европа са в него. Те - по един или друг начин, са настроени към прагматизъм и конструктивност. При такива обстоятелства е достатъчно да преговаряме със САЩ - и чрез това да постигнем някакъв консенсус с всички останали. И съвсем друго е, когато Алиансът придобие нови членове, много от които - от балтийските държави до Румъния – превърнаха противостоянието с Русия във външно и вътрешнополитически принцип, да не кажем направо национална идея.  \r\nГрубо казано, ако не сме в състояние да постигнем споразумение един със САЩ, това изобщо няма да бъде възможно да се направи в присъствието на Литва или Полша, които са фундаментално склонни към конфронтация. Всяка Португалия може да няма нищо против нас, но въз основа на същия принцип на „солидарност\", тя ще се присъедини към мнозинството. \r\nНе може да се каже, че сега няма контакти между Русия и НАТО и не се провеждат консултации. Когато възникна въпросът за координиране на действията в Сирия (да се избегнат сраженията помежду им и да не започват, не дай боже, нова световна война), началникът на Генералния щаб на руските въоръжени сили Валерий Герасимов и ръководителят на комитета на началниците на щабовете на САЩ Джозеф Дънфорд за пръв път се срещнаха в Баку, после в Анталия. В столицата на Азербайджан упрез 2018 г. Герасимов разговаря с върховния командващ на съвместните въоръжени сили на НАТО - американския генерал Къртис Скарпароти. \r\nНо това, отбелязваме, е същественият разговор на компетентните военни по конкретни поводи и то в тесен формат, а не безсмислени опити за изработване на политически компромис с поляците, румънците и литовците в рамките на остарелия Съвет. \r\nНие можем и трябва да се опитаме да преговаряме: в един случай - с германците, в другия - с турците, в много случаи - със САЩ. Но само с отделните играчи, а не с цялата поредица от страни, чиято позиция ще бъде основно антируска. В крайна сметка, това е „многополюсният свят\", в полза на който ръководството на Русия изказа толкова много емоционални аргументи. Тереза Герова", "date": "2019.04.17", "title": "„Взгляд“: Предлага се начин как Русия да се договори с НАТО"}
{"url": "http://www.focus-news.net/news/2019/04/17/2647902/ria-novosti-frenskiyat-prezident-naznachi-spetsialen-predstavitel-za-rekonstruktsiyata-na-notr-dam.html", "text": "Френският президент Емануел Макрон назначи свой специален представител, който ще отговаря за  реконструкцията на пострадалата от пожар парижка катедрала Нотр Дам , съобщава Елисейският дворец, цитиран от  РИА Новости \r\n\"След пожара в Нотр Дам, президентът на републиката взе редица решения. Той помоли правителството да предприеме всички мерки, за да осигури национално участие възможно най-скоро и да работи съвета за възстановяване\", се казва в документа. \r\nАдминистрацията на френския лидер съобщава, че е назначил специален представител, който ще взаимодейства с всички участващи министерства, особено с Министерството на културата. \r\n\"Френският президент назначи специален  представител, отговорен за възстановяването на Нотр Дам, генерал Жан-Луи Жеоржелин. Той ще започне работата си от утре\", пише в комюникето. \r\nЕлисейският дворец отбеляза, че в сряда са били мобилизирани всички участници, които могат да участват в реставрацията на катедралата. \r\n\"Целта трябва да бъде спазването на петгодишния срок и създаване на мощен и мобилизиращ проект\", се казва в съобщението.  Юлиян Марков", "date": "2019.04.17", "title": "РИА Новости: Френският президент назначи специален представител за реконструкцията на Нотр Дам"}
{"url": "http://www.focus-news.net/news/2019/04/17/2647471/priznatelni-balgari-svedoha-glava-pred-voenniya-pametnik-drangova-cheshma-po-povod-103-godini-ot-negovoto-osveshtavane-obzor.html", "text": "Признателни българи сведоха глава пред военния паметник Дрангова чешма по повод 103 години от неговото освещаване. Ритуалът по отбелязването на годишнината се проведе във вторник в петричкото село Дрангово. Чешмата е посветен на загиналите войници от 5-ти пехотен Македонски полк на 11-та пехотна Македонска дивизия, като е издигната по инициатива и по нареждане на полковник Борис Дрангов в памет на загиналите от полка. Според неговата внучка Райна Дрангова идеята за паметника е била на майор Христо Танушев. „Той е герой от Балканската война, дори е ранен тежко. За съжаление неговото име никъде не фигурира, освен в речта на дядо ми, който разказва всичко, което се е случило“, допълни Дрангова. Паметникът е осветен на 16 април 1916 година. Емблематичният момент е запечатан чрез фотография от поручик с инициалите К.Б. от 5-ти пехотен Македонски полк. По този повод на 16 април 2016 година, когато се навършиха 100 години бе извършено второ освещаване на паметника. По повод 103-ата годишнина, Община Петрич за поредна година бе подготвила богата програма, която започна с панихида за полк. Борис Дрангов и загиналите войници от 5-ти пехотен Македонски полк. Тя бе водена от отец Борис, председател на църковното настоятелство към храм „Св. Петка Българска“ – село Дрангово. Веднага след това се състоя патриотична програма, в която участие взеха мажоретни, танцови и певчески формации към Обединен детски комплекс – Петрич. Тържественото отбелязване на годишнината от освещаването на паметника завърши с поднасяне на цветя и венци пред Дранговата чешма и бюст-паметника на полк. Дрангов, намиращ се в близост до чешмата в село Дрангово. Събитието бе уважено от заместник-областния управител Антоанета Янчева, кмета на Община Петрич – Димитър Бръчков, Нина Попова, директор на дирекция „Образование“ към Община Петрич и началника на дирекцията Методи Бисерков, председателя на Общински съвет – Петрич Георги Тренчев, представители на културни институции, сред които Исторически музей – Петрич и Народно читалище „Братя Миладинови“, кметове на села от общината, ученици и учители от различни училища, както ѝ десетки граждани. В слово по случай годишнината кметът на Петрич Димитър Бръчков заяви, че петричани са изключително признателни към делото на полк. Дрангов и неговите войници. Той добави, че военният паметник Дрангова чешма е място, на което оживява една героична епоха, сравнима единствено със силата на българския дух. Бръчков подчерта, че полковник Борис Дрангов и неговите войници са оставили своята диря в земята на Родината, в съзнанието на всяко следващо поколение. По думите му един от най-обичаните български офицери, полковник Дрангов, ни напомни и днес да бъдем строги, но най-първо и най-много към себе си, тъй като в това е големият смисъл, защото така ще дойде резултатът – ще имаме право да изискваме и да очакваме. Димитър Бръчков добави, че войниците на полковника са научили също този голям урок. В края на честванията прозвуча ѝ националният химн, преди който присъстващите паднаха на колене и сведоха мълчаливо глава в памет на българските герои, загинали за нашата свобода. След приключването на програмата част от присъстващите, сред които кметът Бръчков и заместник-областният управител Янчева запалиха свещи в църквата в село Дрангово. \r\nЛивия НИНОВА", "date": "2019.04.17", "title": "Признателни българи сведоха глава пред военния паметник Дрангова чешма по повод 103 години от неговото освещаване (ОБЗОР)"}
{"url": "http://www.focus-news.net/news/2019/04/17/2647480/the-telegraph-britanskite-danakoplattsi-sponsorirat-taen-pravitelstven-fond-za-iztezaniya-i-ekzekutsii-zad-granitsa.html", "text": "Данъкоплатците в Обединеното кралство спонсорират таен фонд за „изтезания и екзекуции“, който правителството използва за финансирането на чуждестранни съдилища, пише британският национален ежедневник  The Telegraph . \r\nПо данни на изданието милиони паундове са отделяни от публичните средства и пренасочвани към тайни правителствени фондове, от които след това са финансирани правосъдни системи на държави, известни с „позорни екзекуции“ , „неправомерни убеждения“ и поставянето под заплаха на основните свободи.  \r\nКато пример от редакцията привеждат Пакистан и Сомалиленд (де факто независима държава, намираща се в Източна Африка, в рамките на международно признатите граници на Сомалия; обявява независимост през 1991 г.) \r\nИзданието посочва като основен Фонда за конфликти, стабилност и сигурност, който за 2018-2019 г. трябва да получи 1,28 млрд. паунда. Срещу него обаче са отправяни остри критики заради липса на прозрачност по програмите му за поддържане на мира в над 70 страни от света.  \r\nПривеждат се и данни от Комисията по правата на човека в Пакистан, съгласно които от 2013 г., когато започват да постъпват средства от британския фонд, в страната са екзекутирани повече от 350 души.  Тереза Герова", "date": "2019.04.17", "title": "The Telegraph: Британските данъкоплатци спонсорират таен правителствен фонд за „изтезания и екзекуции“ зад граница"}
{"url": "http://www.focus-news.net/news/2019/04/17/2647482/reuters-donald-tramp-nalozhi-veto-na-zakona-za-prekratyavane-na-uchastieto-na-sasht-vav-voynata-v-yemen.html", "text": "Държавният глава на САЩ Доналд Тръмп наложи вето на закон, чрез който Конгресът ще опита да сложи край на американското участие във войната на Саудитска Арабия срещу Йемен, предава  Reuters , като се позовава на съобщение от Белия дом.  \r\n„Този закон е ненужен, той е опасен опит да отслабят моята конституционна власт, застрашавайки живота на американските граждани и смелите хора на служба, както днес, така и в бъдеще\", подчерта Тръмп по отношение на решението си.  \r\nКамарата на представителите на САЩ прие закона през април, а Сенатът - през март, като за първи път и двете камари на Конгреса подкрепиха документ за военните сили, който ограничава способността на президента да изпраща войски в действие. \r\nНо нито мнозинството на демократите в Камарата на представителите, нито това на републиканците в Сената няма да бъдат достатъчни, за да се преодолее ветото на Тръмп. За тази цел се изисква гласовете на две трети от членовете на двете камари на Конгреса на САЩ.  Тереза Герова", "date": "2019.04.17", "title": "Reuters: Доналд Тръмп наложи вето на закона за прекратяване на участието на САЩ във войната в Йемен"}
{"url": "http://www.focus-news.net/news/2019/04/17/2647478/yasni-sa-kandidatite-za-evrodeputati-na-koalitsiya-za-balgariya-obzor.html", "text": "„Коалиция за България“ регистрира листата си за евровота в ЦИК. Документите за регистрация подадоха председателят на коалицията и лидер на АБВ Румен Петков, заместник-председателят на АБВ Любомира Ганчева и председателят на АБВ – Младежи Пламена Заячка. Водачът на листата в лицето на проф. Боян Дуранкев бе избран единодушно от политическия съвет на коалицията на 6 април 2019 г., а цялата листа стана ясна при регистрацията на коалицията.  \r\nЛистата на \"Коалиция за България\" се състои от 17 регистрирани кандидати, 11 от които са хабилитирани лица, а 5 от тях са университетски преподаватели. Сред тях има юристи, лекари, инженери, представители на социалната сфера.  \r\nЛидерът на АБВ и председател на „Коалиция за България“ Румен Петков се обърна към българските граждани и им каза, че коалицията предлага много силна листа, но подредбата й зависи от тях. Според него право на гражданите е да използват преференцията и да акцентират върху човека от листата, когото считат, че отговаря на техните очаквания да ги защити в европарламента. \"Слушах с голяма почуда едните щели да бъдат в лявото, другите в дясното семейство. Нашите евродепутати ще бъдат в българското семейство, защото там ни е мястото. Когато предлагаш човек, който ти казва, че е европеец, а после българин, лично изпитвам съмнение и скептицизъм, защото чувството за родова памет и местен патриотизъм, ако бъде подменено от изкривени ценности, нищо добро не очаква тези, които са изпратили такъв представител\", обясни лидерът на АБВ. Той обърна внимание, че „Коалиция за България“ предлага истинската лява листа, а другите излъчват безсилие.  \r\nТой посочи, че на „Позитано“ има битка между ръководството на партията и самата партия и между два клана – този на Сергей Станишев и този на Корнелия Нинова. \r\nЛидерът на АБВ разкритикува и листата на ГЕРБ. Според него в нея са ликвидационните съвети, унищожаването на ядрената ни енергетика чрез 3-ти и 4-ти блок на АЕЦ \"Козлодуй\", продажбата на авиокомпания \"Балкан“.   публикува цялата листа на „Коалиция за България“ за евровота. \r\n1. Боян Дуранкев; \r\n2. Пламена Заячка; \r\n3. Георги Кючуков; \r\n4. Александрина Костадинова; \r\n5. Радан Мирянов; \r\n6. Камелия Стаматова; \r\n7. Красен Димитров; \r\n8. Калина Найденова; \r\n9. Боян Киров \r\n10. Емил Стоименов \r\n11. Георги Петров \r\n12. Антон Коджабашев \r\n13. Георги Илчев \r\n14. Димитър Петров \r\n15. Иван Педев \r\n16. Любомира Ганчева \r\n17. Румен Петков \r\nДеница КИТАНОВА", "date": "2019.04.17", "title": "Ясни са кандидатите за евродепутати на „Коалиция за България“ (ОБЗОР)"}
{"url": "http://www.focus-news.net/news/2019/04/17/2647468/the-times-naydzhal-faradzh-mozhe-da-ni-spasi-ot-otrovata-brekzit-uveren-e-gi-verhofstad.html", "text": "Бившият председател на „Партията за независимост на Обединеното кралство“ (ЮКИП) Найджъл Фарадж е „единственото нещо, което може да спаси“ Европейския съюз от „отровата“ на безкрайния Брекзит, цитира британският вестник  The Times  думите на Ги Верхофстад, председател е на групата на „Алианс на либералите и демократите за Европа“ в ЕП и координатор на институцията по въпроса за „развода“ между Брюксел и Лондон.  \r\nВерхофстад, страстен поддръжник на САЩ, днес атакува лидерите на Общността за това, че позволиха на Великобритания да отложи излизането си от структурите й на среща на върха в Брюксел миналата седмица. \r\nБелгийският политик повтори аргументите срещу удължаването на срока за Брекзит, представени по-рано от държавния глава на Франция Еманюел Макрон, най-силният съюзник на либералния блок на евродепутатите на изборите за ЕС през следващия месец. \r\n„Страхувам се, че така ще се продължи несигурността и нерешителността. Най-много от всичко се страхувам, че Брекзит ще внесе каша в ЕС и че ще отрови предстоящите избори“, цитира изданието думите на Верхофстад. Тереза Герова", "date": "2019.04.17", "title": "The Times: Найджъл Фарадж може да ни спаси от „отровата Брекзит“, уверен е Ги Верхофстад"}
{"url": "http://www.focus-news.net/news/2019/04/17/2647484/the-london-evening-standard-politsiyata-v-london-arestuva-nad-200-ekoaktivisti.html", "text": "Полицията в британската столица Лондон арестува 209 екоактивисти от организацията Extinction Rebellion заради предизвикания от тях хаос, съобщава столичният вестник  The London Evening Standard . \r\nАктивистите блокираха редица пътищата и мостовете в главния град на Острова и предупредиха, че действията им може да доведат до „нарушаване на услугите на метрото с цел подчертаване на екологичните катастрофи”. Те поднесоха извинения на гражданите за причинените неудобства, но обясниха, че действията им са необходими, за да принудят правителството да изпълни исканията им. „При всякакви други обстоятелства не бихме и мечтали да засегнем движението на метрото, но това е спешна ситуация“, поясниха активистите.  \r\nПолицията в британската столица се опита да ограничи периметъра на действие на екоактивистите, но мнозина от тях са отказали да се подчинят на разпорежданията и са блокирали преминаването по ключовия мост Ватерло.  \r\nКметът на Лондон Садик Хан предупреди активистите да не пречат на движението на лондонското метро. В изявлението си той подчерта: „Изключително съм загрижен за плановете, които някои протестиращи имат за нарушаване на движението на лондонското метро. От решаващо значение е да накараме повече хора да използват обществения транспорт, да ходят пеша или да използват велосипеди, ако искаме да се справим с извънредните ситуации, свързани с климата - и милиони лондончани зависят от подземната мрежа за ежедневния си живот в нашия град“.  \r\nБританската транспортна полиция бе по-твърда в позицията си, като предупреди екоактивистите, че „няма да толерира“ действия, които засягат „милиони хора\". Тереза Герова", "date": "2019.04.17", "title": "The London Evening Standard: Полицията в Лондон арестува над 200 екоактивисти"}
{"url": "http://www.focus-news.net/news/2019/04/17/2647485/abc-news-nay-malko-shestima-dushi-sa-postradali-sled-umishleno-vryazvane-na-avtomobil-v-grupa-hora.html", "text": "Най-малко шестима души са ранени, след като шофьор умишлено е насочил срещу тях управлявания от него автомобил, предава американският телевизионен канал  ABC News , като уточнява, че инцидентът се е случил на улица във Филаделфия.  \r\nЗаподозреният – мъж на 44-годишна възраст, чието име не се разкрива, е „ударил умишлено група хора“, става ясно от изявление на местната полиция. Уточнява се, че преди това водачът на превозното средство е имал свада  – за какво точно, остава неясно. Открит е и въпросът дали спорът е бил с някой от пострадалите при инцидента.  \r\nТрима мъже и три жени, на възраст от 17 до 42 години, са блъснати от колата и са транспортирани в болницата. Един от пострадалите – мъж, е в критично състояние, потвърдиха от полицията. Тереза Герова", "date": "2019.04.17", "title": "ABC News: Най-малко шестима души са пострадали след „умишлено“ врязване на автомобил в група хора"}
{"url": "http://www.focus-news.net/news/2019/04/17/2647487/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Пожарът в Нотр Дам, Брекзит и предстоящите избори за Европейски парламент, арести на екоактивисти в Лондон и използването на средствата на данъкоплатците за тайни фондове на правителството са част от основните теми, върху които акцентират водещите британски печатни издания. \r\n***  Британският национален ежедневник  The Guardian  публикува статия за опустошителния пожар в катедралата Нотр Дам в Париж, като подчертава, че емблематичната църква е била на „15 до 30 минути“ от пълно унищожение.   \r\nВ статията се прави обобщение на наличната информация за инцидента, който разтърси френската нация в седмицата, в която фокусът на обществото трябваше да бъде насочен към резултатите от Националния дебат.  \r\nОт редакцията обръщат внимание на редица обвинения, че катедралата, включена в списъка на ЮНЕСКО за световното културно наследство и увековечена в романа на Виктор Юго „Парижката Света Богородица“ се е разпадала и преди пожара. В тази връзка се припомня, че катедралата е собственост на държавата и е в центъра на дългогодишен спор с Архиепископията на Париж за това кой трябва да финансира възстановителните работи на рухналите балюстради, разпадащи се гаргули и напукани фасади. \r\nЖан-Мишел Лениуд, председател на Съвета към Националния институт за наследството, коментира: „Това, което се случи, непременно щеше да се случи в един момент. Липсата на истинска поддръжка и ежедневно внимание към такава голяма сграда е истинската причина за тази катастрофа\". \r\nСлед като пожарът беше обявен за напълно погасен - 15 часа след началото му, заместник- министърът на вътрешните работи на Франция Лоран Нунез увери, че структурата е спасена, но остава уязвима. Министърът похвали действията на пожарникарите, но призна, че съдбата на катедралата е несигурна. „Те спасиха сградата, до 15-30 минути закъснение и щеше да бъде напълно срината\", привежда изданието думите на Нунез. \r\n***  Министър-председателят на Обединеното кралство Тереза Мей няма „никакъв шанс” да прокара споразумението за излизане на страната от структурите на Общността, за да избегне участието на Великобритания в изборите за Европейски парламент през май и да избегне поражение на партията си, пише вестник  The Independent .  \r\nЕкспертите са скептични за успеха на начинанието за ратифициране на сделката до 22 май, въпреки че според британския премиер все още е възможно преговорите с лейбъристите да доведат до постигане на компромис.  \r\nОт редакцията подчертават, че последните проучвания на общественото мнение показват, че консерваторите ще загубят по-голямата част от делегатите си в ЕП. Причината – привържениците на Брекзит едва ли ще гласуват за партията на Мей. Изборите за ЕП ще имат катастрофален резултат за торите, който ще предизвика огромен натиск върху Мей да подаде оставка. \r\nПровеждането на изборите ще бъде и лично унижение за премиера, която многократно уверяваше депутатите, че три години след референдума за Брекзит няма да има гласуване за ЕП, коментират от редакцията. \r\n***  Данъкоплатците в Обединеното кралство спонсорират таен фонд за „изтезания и екзекуции“, който правителството използва за финансирането на чуждестранни съдилища, пише британският национален ежедневник  The Telegraph . \r\nПо данни на изданието милиони паундове са отделяни от публичните средства и пренасочвани към тайни правителствени фондове, от които след това са финансирани правосъдни системи на държави, известни с „позорни екзекуции“ , „неправомерни убеждения“ и поставянето под заплаха на основните свободи.  \r\nКато пример от редакцията привеждат Пакистан и Сомалиленд (де факто независима държава, намираща се в Източна Африка, в рамките на международно признатите граници на Сомалия; обявява независимост през 1991 г.) \r\nИзданието посочва като основен Фонда за конфликти, стабилност и сигурност, който за 2018-2019 г. трябва да получи 1,28 млрд. паунда. Срещу него обаче са отправяни остри критики заради липса на прозрачност по програмите му за поддържане на мира в над 70 страни от света.  \r\nПривеждат се и данни от Комисията по правата на човека в Пакистан, съгласно които от 2013 г., когато започват да постъпват средства от британския фонд, в страната са екзекутирани повече от 350 души. \r\n***  Бившият председател на „Партията за независимост на Обединеното кралство“ (ЮКИП) Найджъл Фарадж е „единственото нещо, което може да спаси“ Европейския съюз от „отровата“ на безкрайния Брекзит, цитира британският вестник  The Times  думите на Ги Верхофстад, председател е на групата на „Алианс на либералите и демократите за Европа“ в ЕП и координатор на институцията по въпроса за „развода“ между Брюксел и Лондон.  \r\nВерхофстад, страстен поддръжник на САЩ, днес атакува лидерите на Общността за това, че позволиха на Великобритания да отложи излизането си от структурите й на среща на върха в Брюксел миналата седмица. \r\nБелгийският политик повтори аргументите срещу удължаването на срока за Брекзит, представени по-рано от държавния глава на Франция Еманюел Макрон, най-силният съюзник на либералния блок на евродепутатите на изборите за ЕС през следващия месец. \r\n„Страхувам се, че така ще се продължи несигурността и нерешителността. Най-много от всичко се страхувам, че Брекзит ще внесе каша в ЕС и че ще отрови предстоящите избори“, цитира изданието думите на Верхофстад. \r\n***  Полицията в британската столица Лондон арестува 209 екоактивисти от организацията Extinction Rebellion заради предизвикания от тях хаос, съобщава столичният вестник  The London Evening Standard . \r\nАктивистите блокираха редица пътищата и мостовете в главния град на Острова и предупредиха, че действията им може да доведат до „нарушаване на услугите на метрото с цел подчертаване на екологичните катастрофи”. Те поднесоха извинения на гражданите за причинените неудобства, но обясниха, че действията им са необходими, за да принудят правителството да изпълни исканията им. „При всякакви други обстоятелства не бихме и мечтали да засегнем движението на метрото, но това е спешна ситуация“, поясниха активистите.  \r\nПолицията в британската столица се опита да ограничи периметъра на действие на екоактивистите, но мнозина от тях са отказали да се подчинят на разпорежданията и са блокирали преминаването по ключовия мост Ватерло.  \r\nКметът на Лондон Садик Хан предупреди активистите да не пречат на движението на лондонското метро. В изявлението си той подчерта: „Изключително съм загрижен за плановете, които някои протестиращи имат за нарушаване на движението на лондонското метро. От решаващо значение е да накараме повече хора да използват обществения транспорт, да ходят пеша или да използват велосипеди, ако искаме да се справим с извънредните ситуации, свързани с климата - и милиони лондончани зависят от подземната мрежа за ежедневния си живот в нашия град“.  \r\nБританската транспортна полиция бе по-твърда в позицията си, като предупреди екоактивистите, че „няма да толерира“ действия, които засягат „милиони хора\". \r\n***", "date": "2019.04.17", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/04/17/2647489/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Прекратяването на сътрудничеството с НАТО, ситуацията на Балканите през призмата на Милорад Додик и увеличаването на германските инвестиции в Русия са част от основните теми, върху които акцентират водещите московски печатни издания. \r\n***  Предлага се начин как Москва да се договори с НАТО - преговори между началника на Генералния щаб на Въоръжени сили на Руската федерация Валерий Герасимов  и командващия силите на САЩ и НАТО в Европа генерал Къртис Скапароти, отбелязва руският вестник  „Взгляд“ . \r\nРусия и НАТО вече не си сътрудничат по нито един въпрос, съобщиха по-рано тази седмица от Министерството на външните работи в Москва. Съветът Русия-Москва, възкръснал за три срещи в името на борбата срещу близкоизточната радикална групировка „Ислямска държава“, беше запечатан без перспектива за възраждане. „Няма за какво да се радваме, но е вярно, че сътрудничеството с НАТО вече е безполезно за Русия. В името на нейната и световната сигурност, тя трябва да върви по друг път“, е заключението на изданието.  \r\n„Сътрудничеството между Русия и НАТО по граждански и военни линии е напълно спряно\", заяви руският заместник-министър на външните работи Александър Грушко. „Той е специалист по този въпрос, може да му се вярва“, препоръчва вестникът.  \r\nГрушко бе последният руски представител при НАТО. През януари 2018 г. той напусна Брюксел и „взе ключовете с него” - нов пратеник на Москва не е назначен и не е известно дали изобщо ще бъде назначен от историческа гледна точка. „Защото да общуваме с НАТО на това ниво все още няма смисъл“, обясняват от редакцията.  \r\nСега Алиансът действа срещу Русия на принципа на „злобата\". И не защото вярва, че балтийските държави може да последват съдбата на Крим, а защото просто може – поводи има. Натовската бюрокрация и натовските „пагони“ се появяват навсякъде, където САЩ и Великобритания се набият на очи, при това с гръмогласното одобрение на редица столици в Източна Европа. Това означава, че те са безполезна прослойка между Москва и страни, които искат да „поставят Русия на мястото й“. \r\nВ същото време Русия има повече или по-малко успешно развито военнополитическо сътрудничество с отделни членове на НАТО. На първо място Турция (втората по големина армия в Алианса) и разделянето с нея на областите на отговорност в Сирия, в които Анкара получи такава жилава част като Идлиб. \r\nТова не винаги е било така. Грушко се върна в Москва на същото ниво, което държеше преди заминаването си за Брюксел - заместник-министър. Т.е., през 2012 г., когато един от ключовите подчинени на Лавров бе изпратен към НАТО, в Русия те все още се надяваха на развитието на формат на отношенията и приеха това много сериозно. Тогава се усещаше някакъв вид възраждане - никой не се доверяваше на никого, но различни срещи и консултации се възобновиха след рязко замразяване на отношенията на фона на събитията в Южна Осетия. \r\nТе не донесоха никакви специални ползи, а след това настъпи 2014 г. Крим бе върнат на Русия, войната в Донбас започна - и стигнахме до положението, което имаме сега: „Сътрудничеството между Русия и НАТО по граждански и военни линии е напълно спряло“. В същото време, както подчертава Грушко, НАТО няма план за преодоляване на настоящата криза. \r\n„И е малко вероятно такъв план да се появи, ще добавим на наша собствена сметка. Но това не бива да ни разстройва“, уверява изданието.  \r\nЗа някои обаче все пак ситуацията е горчива. На първо за дипломатите. В тяхната професия има отдавнашен приоритет - да се срещаме е по-добре, отколкото да не се виждаме, да говорим е по-добре, отколкото да мълчим. Срещите на високо равнище, конференциите, преговорите са тяхната домашна среда, те се чувстват удобни в нея, пряко са заинтересовани от разширяването им „за всеки случай“, дори ако става въпрос за един случай на сто. Ефективността от такива действия може да е нулева, но професионалните приоритети на дипломатите няма да се променят така или иначе: опитите за сътрудничество са по-добри, отколкото бездействието. И това е всичко.  \r\nСега изобщо не сътрудничим. А светът не се преобърна. Ако е необходимо, Русия може да си сътрдуничи отделно с Турция и отделно със САЩ, както се случва по въпроса за Афганистан. Това се случва – при това доста успешно. А успех на същото ниво е просто невъзможно да си представим, в случай че е необходимо да се стигне до споразумение не с американците, а с целия Алианс.  \r\nПо-рано опитваха. И същото Грушко искрено се опита. А неговият предшественик в Брюксел - настоящият генерален директор на „Роскосмос“, Дмитрий Рогозин, също положи много усилия в трудния „грузински\" период. Той също така призна, че този формат на отношенията между Русия и НАТО вече се е изчерпил и не носи никакви практически ползи. \r\n„Абсолютно съм съгласен с оценката за неефективността на Съвета Русия-НАТО. Наистина нашите партньори в рамките на Съвета Русия-НАТО не се опитват да действат във формат 26+1, както бе предвидено, а напротив, стремят се предварително да определят общата си позиция по определени въпроси. Така  няма да сработят нещата“, подчерта Грушко.   \r\nТук е необходимо да си спомните как започна този формат. Може да се каже, че това е нашата „утешителна награда“. А според съвестта - начин да се убеди и отклони вниманието. \r\nКогато Студената война приключи, романтиците в Русия вярваха, че тя завършва с помирение на враждуващите страни. През 1991 г. вицепрезидентът на РСФСР Александър Руцкой предложи на Алианса да се саморазпусне, но не беше разбран и през 1992 г. повдигна въпроса за присъединяването на Русия към НАТО. И отново това предизвика само объркани възгледи. Във Вашингтон, главния мозъчен, мускулен и финансов център на НАТО, се смяташе, че Студената война завършва не с помирение, а с опустошителна победа над СССР. Президентът Джордж Буш изгради кампанията си, включително чрез размахване на лаврите на победителя. И победителят няма да счита победения за равен - това противоречи на самия принцип на победата. \r\nЗатова идеята за разширяване на НАТО за сметка на Русия беше отхвърлена без да се обмисля. Но Алиансът започна да се разширява в посока на Русия, въвеждайки в редиците си бивши членове на разпуснатата ОВД, въпреки обещанията, дадени по-рано в Москва. И за да могат руските власти да се противопоставят по-малко на това и да бъдат по-тихи, през 1997 г. беше подписан Основополагащият акт на НАТО-Русия, в който обявиха създаването на същия консултативен орган, който познаваме като Съветът Русия-НАТО. \r\nТози акт все още не е отменен, въпреки че в него се казват невъобразими неща. Например, страните обявиха, че няма да използват военна сила без санкцията на Съвета за сигурност на ООН. Преди войната НАТО и Югославия бяха само на две години, преди нахлуването в Ирак - пет години. Обещанието, дадено на Москва в замяна на друго нарушено обещание, бе нарушено от НАТО със същата лекота. \r\nБомбардировките над Югославия руският външен министър Сергей Лавров разглежда като точка, след която Западът започва съзнателно да унищожава международното право в полза на диктуването на собствените си правила. А 1999 г. все още е най-лошото в постсъветската история на нашите отношения с Алианса, без значение колко странно може да звучи това. Същата година руски и военнослужещи от НАТО държаха оръжия един срещу друг, с взаимно изключващи се заповеди да превземат стратегически обект и да го задържат (става въпрос за косовското летище Слатина). През същата година Борис Елцин в разговор с президента на Китай заплаши американския президент с ядрени оръжия. \r\nОстрата криза бе преодоляна благодарение на Владимир Путин, който се опита да обърне тази страница и да започне отначало. Русия и САЩ успяха да обединят усилията на базата на борбата с международния тероризъм. На този фон бе реаниирана идеята за възраждане на Съвета отново, по предложение на Путин, отправено към тогавашния генерален секретар на НАТО Джордж Робъртсън. \r\nКогато всички документи бяха оформени, Робъртсън обяви „революция\", „началото на нова ера\", „истински край на Студената война\". „Това ще бъде толкова необичаен, наскоро немислим прецедент, и като се има предвид разликата в нашите навици, обичаи и култури, че новият механизъм за съвместно вземане на решения може да се нарече революционен, защото Русия ще седне на една и съща маса с останалите 19 членове на организацията\", заяви тогава Робъртсън.  \r\nИ веднага добави, че Москва ще трябва да приеме по-нататъшното разширяване на Алианса. \r\nВероятно не бива да се изненадваме, че на Русия впоследствие беше предложено да се примири с много, много неща, започвайки с нахлуването в суверенни държави и завършвайки с опита на Вашингтон и Брюксел да преминат „червената линия”, очевидно начертана от Москва в опит за определяне на нейните несменяеми интереси и основни въпроси от областта на сигурността.  \r\n„Червената линия\" е, разбира се, намерението на НАТО да се разшири за сметка на Украйна и Грузия. \r\nНе може да се каже, че гласът на Русия по този въпрос изобщо не бе чут, но Западът се опита да отиде „по различен път\", по който се случи и войната в Грузия, превратът в Украйна, конфликтът в Донбас - и Съветът Русия-НАТО напълно изчезна. Вярно е, че той не беше онзи орган, създаден от Путин и Робъртсън. \r\nВъпросът не е дори в глобалните цели на НАТО - те като цяло не са се променили и първоначално не са ни обещали нищо добро. Случаят е в състава на самия блок, който поставя на преден план принципа на „единство“ и „обща позиция“. \r\nЕдно е, когато страните от Западна Европа са в него. Те - по един или друг начин, са настроени към прагматизъм и конструктивност. При такива обстоятелства е достатъчно да преговаряме със САЩ - и чрез това да постигнем някакъв консенсус с всички останали. И съвсем друго е, когато Алиансът придобие нови членове, много от които - от балтийските държави до Румъния – превърнаха противостоянието с Русия във външно и вътрешнополитически принцип, да не кажем направо национална идея.  \r\nГрубо казано, ако не сме в състояние да постигнем споразумение един със САЩ, това изобщо няма да бъде възможно да се направи в присъствието на Литва или Полша, които са фундаментално склонни към конфронтация. Всяка Португалия може да няма нищо против нас, но въз основа на същия принцип на „солидарност\", тя ще се присъедини към мнозинството. \r\nНе може да се каже, че сега няма контакти между Русия и НАТО и не се провеждат консултации. Когато възникна въпросът за координиране на действията в Сирия (да се избегнат сраженията помежду им и да не започват, не дай боже, нова световна война), началникът на Генералния щаб на руските въоръжени сили Валерий Герасимов и ръководителят на комитета на началниците на щабовете на САЩ Джозеф Дънфорд за пръв път се срещнаха в Баку, после в Анталия. В столицата на Азербайджан упрез 2018 г. Герасимов разговаря с върховния командващ на съвместните въоръжени сили на НАТО - американския генерал Къртис Скарпароти. \r\nНо това, отбелязваме, е същественият разговор на компетентните военни по конкретни поводи и то в тесен формат, а не безсмислени опити за изработване на политически компромис с поляците, румънците и литовците в рамките на остарелия Съвет. \r\nНие можем и трябва да се опитаме да преговаряме: в един случай - с германците, в другия - с турците, в много случаи - със САЩ. Но само с отделните играчи, а не с цялата поредица от страни, чиято позиция ще бъде основно антируска. В крайна сметка, това е „многополюсният свят\", в полза на който ръководството на Русия изказа толкова много емоционални аргументи. \r\n***  В ексклузивно интервю за вестник  „Российская газета“  сръбският член на Тристранното председателство на Босна и Херцеговина Милорад Додик увери, че страната му никога не би рискувала добрите отношения с Москва. Той говори също и за опитите на Запада да вкарат Босна и Херцеговина в НАТО, като в тази връзка заключи, че Западът продължава да „експериментира“ на Балканите.  \r\nКоментирайки ситуацията на полуострова, Додик подчерта: „Експериментите на Запада в балканския регион продължават. Тук все още има незавършени различни конфликти, което запазва възможността на Запада, в случай на необходимост, отново да извърши интервенция. В същото време в региона преобладават двойни стандарти: това, което е позволено на една страна, се забранява на друга. По-специално, от една страна, става въпрос за създаването на „етнически чиста\" Хърватия и обявяването на това за голямо постижение, а от друга, има отделяне на Косово и запазване на Република Сръбска като част от Босна и Херцеговина, която всъщност не функционира. Така могат да се видят негативните намерения по отношение само на един народ - сръбския. Ръководствата на Република Сръбска и Сърбия са наясно с това, което трябва да се направи, за да се предотврати насилието и опитите за незаконно завземане на властта от хора, които действат в интерес на Запада. Получихме недвусмислена подкрепа от хората на изборите и трябва да оправдаем тяхното доверие“.  \r\nСръбският член на Тристранното председателство на Босна и Херцеговина коментира и ситуацията около Косово, като увери, че ако най-младата държава на Балканите бъде приета в ООН, то Република Сръбска ще обяви незабавно независимост. По отношение на възможностите за обедняване на всички сърби в една държава, той сподели, че вярва в осъществимостта на тази идея. \r\n„Вярвам, разбира се, че това ще се случи и ще бъде честно. Щом се позволява на другите, защо да не бъде и за сърбите? Ако се вгледаме внимателно в историческия процес, то и по-рано приложените на Балканите британските концепции, не позволиха на сърбите да създадат силна Сърбия като народна държава, включително и след големите ни страдания по време на световните войни. В създадената Югославия сръбският национален въпрос беше ретуширан. В същото време сърбите… бяха отново потиснати, правата им бяха ограничени не само от комунистическата идеология, която защитаваше братството и единството, но и от нарастващия национализъм тук, предимно хърватски. Това в крайна сметка доведе до разпадането на Югославия“, коментира Додик.  \r\nПолитикът на Баня Лука обърна внимание на политическата парализа в Сараево и я свърза с усилията на НАТО да привлече Босна и Херцеговина в редиците си. „Води се тежка борба, която режисират определени политически сили. Крайната им цел е да подтикнат Босна и Херцеговина към НАТО. От друга страна, ние, представители на Република Сръбска, не искаме членство в Северноатлантическия съюз. Помним, че НАТО ни бомбардира – първо Република Сръбска, а по-късно и Сърбия. Исторически факт е, че по време на югославския конфликт хърватите и бошняците се ползваха с подкрепата на членовете на НАТО. Ето защо, естествено, те се стремят да ускорят процеса на евроатлантическа интеграция на Босна и Херцеговина. Те вярват, че след това ще получат още по-голяма политическа подкрепа на Запад, тъй като НАТО е не само военна, но и политическа организация. За сърбите от Босна и Херцеговина самият въпрос на сближаване с Алианса, който ни бомбардира, е унижение. Освен това не искаме границата на НАТО със Сърбия да минава по река Дрина. Не искаме да губим политическата автономия поради това, а също и да загубим нашия приятел, Русия“, категоричен бе Додик.  \r\nВ заключение Додик говори и за решението да назначи като свой съветник световноизвестния режисьор Емир Костурица. „Неговата подкрепа е крайно важна за мен. Той е мой приятел, велик интелектуалец, способен да изясни същността на проблемите, избягвайки бюрократичните изрази. Емир ми помага да разбера тънкостите на глобалните процеси. Оценявам факта, че той е близо и ме подпомага при вземането на определени решения“, призна сръбският член на Тристранното председателство на Босна и Херцеговина. \r\n***  Западните санкции срещу Русия не пречат на германския бизнес да увеличи инвестициите в страната. Нещо повече: през 2018 г. този показател е достигнал 10-годишен връх, показват изчисленията на Руско-германската търговска камара. Според експерти на организацията, обемът на германските бизнес инвестиции в руската икономика през миналата година е надхвърлил три милиарда евро, отбелязва електронното издание на руското аналитично списание  „Експерт“  . \r\n„Независимо от западните санкции и руските контрасанкции, обемът на инвестициите на германските компании в руската икономика миналата година е рекорд от финансовата криза през 2008 г. насам\", се казва в доклада на камарата. „Наред с такива мащабни проекти като „Северен поток-2 „, германският малък и среден бизнес отваря възможностите на руския пазар“, обясни председателят на борда на Камарата Матиас Шеп. \r\nВ допълнение Бундесбанк обобщи статистическите резултати за 2018 г. и коригира оценката на нетните директни германски инвестиции в Русия с повече от един милиард евро. Така общата стойност достига 3,2 млрд. евро, а не 2,1 млрд, евро, както бе съобщено по-рано. Горепосочените цифри са само за периода от 2006 до 2008 г. Абсолютният рекорд продължава да пада спрямо 2007 г. (7,4 млрд. евро). \r\nЧуждестранните инвеститори разчитат на увеличаване на потребителското търсене и съживяване на икономическия растеж в Русия след множеството години на санкции, към които икономиката трябваше да се приспособи, заяви главният изпълнителен директор на Walter Construction, Евгений Валтер. Германските инвеститори наистина могат да бъдат по-оптимистични от други, защото управляващите в Берлин многократно са признавали, че не са доволни от антируските санкции, които възпрепятстват германските компании да извършват външна търговия и като цяло правят бизнес в Русия. \r\nСегашният оптимизъм е много прагматичен, впрочем, както винаги: цената на петрола се опитва да се закрепи над 70 долара за барел от марка „Брент“, руският бюджет има излишък, държавните облигации са търсени на пазара, а размерът на дълга е сравним с този на валутните резерви, включително с корпоративния дълг на държавните компании. През 2014 г. много германски фирми бързо напуснаха Русия, а през следващите 2-3 години махалото ще се движи в обратна посока. Правителството, сигурен е анализаторът, трябва да успее да се възползва от интереса на инвеститорите, да консолидира приятелските отношения на фона на различните антируски настроения в Европа и САЩ, и на санкциите, лобирайки за отмяна на ограниченията, наложени от ЕС.  \r\nЩо се отнася до енергетиката, германските инвеститори се интересуват от потенциалните ресурси на Руската федерация, добавя експертът на фондовия пазар BCS Broker Константин Карпов. Те също имат отлични компетенции на този пазар, от традиционната и възобновяемата енергия до добива и транспортирането на петрол и газ. Освен това германските партньори все още се радват на лоялното разположение на руските власти. На това ниво това може да бъде решаващо. Wintershall и „Газпром“ имат голям опит в сътрудничеството и общи активи. \r\nНо ако погледнете конкретно газовите проекти, има няколко важни моменти, предупреждава експертът. Германската икономика е водеща в Европа и е на първите места в света. Икономическият растеж изисква повече енергия. Преди време Германия и по-голямата част от развитата Западна Европа поеха курс за решаване на екологични проблеми. Миналата година бе затворена последната въглищна мина в страната. Правителството очаква до 2030 г. страната напълно да се откаже от въглищата като гориво за производство на топлина и електроенергия. \r\nБи могло да се говори за пълен преход към възобновяема енергия, продължава Константин Карпов, но понастоящем това не е възможно поради редица ограничения (време за производство, мощност и др.). Освен това разходите за производство на електроенергия в киловатчас в генериращи компании, работещи на принципа на възобновяеми източници, все още са доста високи. Относително обещаващо в момента е производството на ток от вятърни турбини, което възлиза на 0.059 долара за киловатчас за 2018 година. \r\nНо тези показатели не могат да бъдат постигнати навсякъде, има ограничения за разполагането на турбините. Всички алтернативни разходи не се вземат предвид. Т.е.  е най-достъпният и в същото време по-екологичен от мазут или въглища е само природен газ с 0,05 - 0,075 долара за киловат час. Но заслужава да се отбележи, че слънчевите панели бързо се доближават до разходите за производство до газови инсталации с минимална цена на киловат през 2018 г. от 0.063 долара. \r\nДруг въпрос е, че германският бизнес иска да диверсифицира доставките колкото е възможно повече. Това води до по-гъвкави и непрекъснати доставки. А конкуренцията на втечнения природен газ значително намалява цените за крайните потребители. Вече видяхме това в  началото на 2019 г. Газът в Европа рязко се обезцени едновременно с нарастването на вноса на ВПГ. В крайна сметка всичко това води до по-голяма конкурентоспособност на германската икономика. Това може да се нарече основната цел на подпомагането на Берлин на газови проекти от Русия. \r\nИ трето, добавя Константин Карпов, - Германия иска да играе голяма роля в разпределението на газ в Европа, тъй като на нейна територия ще се намират хъбовете на „Северен поток 1“ и „Северен поток 2“. \r\n***  Между Русия и Полша отново се стигна до размяна на „нежелани\" дипломати. Москва обяви вицеконсула на Генералното консулство на Полша в Иркутск за персона нон грата. По информация на вестник  „Коммерсант“  по-рано Варшава е взела същото решение по отношение на вицеконсула на руското генерално консулство в Познан. \r\nМосковското бюро на полския телевизионен канал TVP първи обяви предстоящото експулсиране на дипломата. Според телевизионния канал ръководителят на полското генерално консулство в Иркутск е бил заставен да напусне пределите на Русия преди полунощ на 16 април. Въпреки това, според редакцията, става дума за вицеконсул на генералното консулство. Информацията за изгонването на полския дипломат е било потвърдено от официална Варшава, откъдето са пояснили, че решението на Москва е в резултат на „прилагането на принципа на реципрочност от страна руските власти“.  \r\nВестникът твърди, че по-рано Варшава е взела решение да обяви вицеконсула на руското генерално консулство в Познан за персона нон грата. \r\nДипломатическите скандали между Русия и Полша не са необичайно явление. През 2000 г. и 2014 г. двете страни си размениха по една персона нон грата. Така през октомври 2014 г. във Варшава за шпионаж в полза на Руската федерация бе арестуван подполковник на полската армия, който служи в Министерството на отбраната, след което властите заплашиха да изгонят няколко руски дипломати. В отговор през ноември същата година Москва застави редица полски дипломати да напуснат пределите на страна като отмъщение. През 2016 г. подполковник Збигнев У. бе осъден на шест години затвор, припомня изданието.  \r\nПо-късно, през март 2018 г., Полша се присъедини към колективната акция на солидарност с Лондон в случая „Скрипал“. Повече от две десетки страни решиха да изгонят представители на руските дипломатически мисии от пределите си, Варшава, заедно с Париж и Берлин, бяха сред лидерите в Европейския съюз, изгонвайки по четирима руски дипломати. В отговор Москва взе симетрично решение, изпращайки у дома четирима служители на посолството на Полша.  \r\nУспоредно с това през последните години Москва и Варшава си „размениха“ редица цивилни специалисти – на тях или им бе забранено да влизат в страните, или сами настояваха да ги напуснат. Така през 2015 г. от Варшава бе изпратен обратно кореспондентът на РИА Новости Леонид Свиридов. Седмица по-късно работата си в Москва бе помолен да напусне критичния полски журналист на водещото издание на Gazeta Wyborcza  Вацлав Радзинович. След журналистите, през 2017 г. дойде ред и на историците: полската национална агенция за сигурност прогони новосибирския професор Дмитрий Карнаухов, обвинявайки го в „проруска пропаганда\". В отговор на искането на ФСБ пределите на Русия напусна полският професор от Краковския университет Ягелон Хенрик Глембоцки. През 2018 г. дойде ред на политолозите: по искане на полската страна, на руските политолози Олег Бондаренко и Алексей Мартинов бе отнето право да влизат в страните от Шенгенското пространство.  \r\nИзданието припомня, че от началото на украинската криза политическите контакти между Русия и Полша са практически замразени. Последната среща на руския външен министър Сергей Лавров с неговия полски колега се проведе в края на 2014 г. Лавров не е общувал двустранно с двамата последващи външни министри на Варшава Витолд Васчиковски и Яцек Чапутович. През това време работата на редица групи на двустранно ниво и руско-полският обществен форум бяха прекратени. \r\n*** Съветският лидер Йосиф Сталин, който почина през пролетта на 1953 г., все още е “по-жив от всички живи” - или поне все по-популярен. Резултатите от проучването на общественото мнение на Левада Център, публикувано във вторник, са мощен психологически шок за всички противници на сталинизма. Популярността на генералния секретар и генералисимус достигна своя връх през всички години на наблюдение, пише руското издание  „Московский Комсомолец“ \r\nНапример през април 2001 г. делът на хората, които третират като цяло Йосиф Висарионович, положително съставлява 38% от населението. Сега те са 51%. Преди 18 години 43% от руските граждани са се определяли като опоненти на Сталин. През годините броят на антисталинистите се топи до микроскопичните 14%. По-правилно би било да се интерпретират резултатите от анкетата, което според автора отразява не толкова отношението на руснаците към Сталин, а отношението им към случващото се в страната сега. \r\nНищо чудно, че казват: страхувайте се от желанията си - понякога могат да бъдат изпълнени! \r\nЕдинственото, което можем да направим, е хората да не се поддават на емоциите и адекватно да възприемаме резултатите от проучването на Левада център. И това, от гледна точка на автора, изглежда като адекватно схващане: няма нужда да се мисли, че над половината от жителите на Русия искат възстановяване на сталинизма, какъвто всъщност е бил. Тези 51% жадуват за „златния век“ - идеализиран образ на миналото, който никога не е съществувал. \r\nИзвестният социолог Сергей Маркедонов пише в социалните мрежи: “На фона на разпадането на ориентирите и разочарованията  от отказа на държавата от социални задължения, заедно увеличаването на благополучието на чиновниците, Сталин става символ - символ на ред, стабилност и справедливост. \r\nЛенин с революционната си романтика е твърде универсален, за човечеството като цяло,  повече, отколкото за Русия. Брежнев се помни, особено по-късният , като твърде нелеп за ролята на „бащата на народа“. \r\nНиколай II запазва популярността, на фона на отрицанието на империята. Да, и отново, добър \"баща\", без който империята \"избледня\" за няколко дни. \r\nВсички са съгласни с тези мисли. Проучването на Левада Център формално засяга миналото. Всъщност обаче става дума за настоящето, в което има остра липса на позитиви и чувство за придвижване на страната напред в правилната посока. \r\n***", "date": "2019.04.17", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/04/17/2647491/gazeta-express-kosovo-prokuraturata-na-kosovo-razsledva-dvama-novi-zapodozreni-za-ubiystvoto-na-oliver-ivanovich.html", "text": "Държавната прокуратура на Косово разшири разследването за убийството на политическия лидер на косовските сърби Оливер Иванович, който през януари 2018 г. беше застрелян в Северна Митровица, съобщава електронното издание на прищинския ежедневник  Gazeta Express . \r\nПрокурорът по делото Силе Ходжай заяви пред вестника, че са издадени заповеди за задържането на двама нови заподозрени. И двамата живеят в населенета предимно със сърби северна част на Митровица и според Ходжай са фигури от подземния свят, свързани с организираната престъпност. \r\nСпециалната прокуратура на Косово арестува четирима души, заподозрени в убийството на Иванович. Двама от тях бяха освободени в очакване на процеса срещу тях. Властите в Косово издадоха международна заповед за Милан Радоичич, вицепредседател на „Сръбска листа\". „Разследванията продължават. Събрахме доказателства, разпитахме лица, свързани със случая”, поясни Ходжай, потвърждавайки разширяването на разследването.  \r\n„Разследваме още двама души…, работим за арестуването им. Местонахождението им остава неизвестно“, призна прокурорът.  \r\nОливер Иванович е бивш министър и бивш депутат в парламента на Косово. Той бе застрелян пред офиса на своята партия на 16 януари 2018 г., припомня изданието. Тереза Герова", "date": "2019.04.17", "title": "Gazeta Express (Косово): Прокуратурата на Косово разследва двама нови заподозрени за убийството на Оливер Иванович"}
{"url": "http://www.focus-news.net/news/2019/04/17/2647483/gerb-prizova-za-obedinenie-sreshtu-palzyashtata-diktatura-na-svoite-oponenti-obzor.html", "text": "ГЕРБ призова за обединение срещу „пълзящата диктатура“ на своите опоненти. Призивът отправи  лидерът на ГЕРБ и министър-председател на България Бойко Борисов  след подписване на споразумение между ГЕРБ и ПП „Никола Петков“ за подкрепа. „Макар че зле прикриват целите си, много са видни. Техните брутални действия станаха публично известни“, посочи лидерът на ГЕРБ по адрес на своите опоненти. Бойко Борисов допълни, че формацията му е узряла на базата на сътрудничество с по-малки партии да направи и добри кметски избори.  \r\n„С колегите от ПП „Никола Петков“ ни е най-лесно, защото и дядо ми е бил николапетковист“, коментира Борисов и съобщи, че с ПП „Никола Петков“ са водени разговори как да бъде отразена гибелта на Никола Петков. \r\nСпоред  председателя на ПП „Никола Петков“ Венцислав Върбанов  листата на ГЕРБ е най-балансираната и е с хора, които защитават интересите на българските граждани в ЕП. Върбанов посочи, че в споразумението с ГЕРБ са се ангажирали да мобилизират максимално своите структури и да работят за категорична победа.  \r\nДокументът между двете партии бе подписан в централата на ПП ГЕРБ.  Заместник-председателят на ПП ГЕРБ и председател на Националния предизборен щаб на партията Цветан Цветанов  уточни, че споразумението  е провокирано от писмото от председателя на ЕНП Жозеф Дол. „Направихме всичко възможно да влезем в диалог с всички формации, част от ЕНП“, обясни той. Цветанов обяви, че предстоят споразумения с „Гергьовден“, със Съюза на репресираните от комунизма и с Български демократичен форум. „Фокус“  припомня: На 20 март стана ясно, че ГЕРБ и СДС тръгват заедно на евроизборите. След среща между двете партии лидерът на ГЕРБ Бойко Борисов заяви, че на СДС ще се даде сигурно избираемо място, с поне две места в листата за европейските избори. На 4 април ГЕРБ и „Обединени земеделци“ подписаха споразумение за подкрепа на европейските избори. \r\nДеница КИТАНОВА", "date": "2019.04.17", "title": "ГЕРБ призова за обединение срещу „пълзящата диктатура“ на своите опоненти (ОБЗОР)"}
{"url": "http://www.focus-news.net/news/2019/04/17/2647494/tass-kim-chen-un-izvarshi-vnezapna-proverka-na-vvs-na-severna-koreya.html", "text": "Председателят на Държавния съвет на КНДР и Върховен главнокомандващ на въоръжените сили Ким Чен-ун извърши внезапна проверка на силите за противовъздушна отбрана на страната. Това съобщи в сряда Централната телеграфна агенция на Корея (ЦТАК), предава руската информационна агенция  TACC . \r\nОтбелязва се, че Ким Чен Ун „внезапно пристигна в полка с изтребителите, за да провери нивото на подготовка и отбеляза, че ВВС и силите за ПРО боевете се водят без предупреждение, затова е много важно внезапно да се оцени и провери постоянната бойна готовност на военната част“. Според агенцията лидерът на Северна Корея е дал заповед пилотите да бъдат вдигнати във въздуха и да изпълнят различни по трудност задачи.  \r\nЦТАК уточнява, че Ким Чен-ун е извършил внезапна проверка на военната част №1017 на ВВС и на силите за противовъздушна отбрана на Корейската народна армия. Съдейки по снимките, публикувани от агенцията, пилотите на този въздушен полк летят със съветски изтребители МиГ-29, подчертава агенцията. Тереза Герова", "date": "2019.04.17", "title": "ТАСС: Ким Чен-ун извърши внезапна проверка на ВВС на Северна Корея"}
{"url": "http://www.focus-news.net/news/2019/04/17/2647495/pregled-na-mezhdunarodnite-novini-do-6-chasa-agentsiya-fokus.html", "text": "Електронното издание на водещия прищински ежедневник  Gazeta Express   съобщава ексклузивно, че на срещата в Берлин на  29 април Франция и Германия ще представят проект на споразумение между Косово и Сърбия, което до известна степен ще се съобрази с исканията на Белград, но изключва разделянето на най-младата държава на Балканите. \r\nИзточник на изданието разкрива, че на срещата на лидерите от Западните Балкани, домакини на която са германският канцлер Ангела Меркел и държавният глава на Франция Еманюел Макрон, лидерите на Косово и Сърбия ще получат предложение за двоен суверенитет.  \r\n„Съобщава се, че ще бъде предложен двоен суверенитет. Косово ще запази териториалната си цялост непокътната, докато Сърбия ще се ползва от един вид суверенитет над сърбите в Косово и над сръбските православни църкви“, цитира изданието източник. Съгласно думите му, Прищина най-вероятно ще се съгласи да прехвърли част от суверенитета си на Брюксел, а ЕС на свой ред – на Белград. \r\n***  Европейският съюз осъди „категорично“ решението на администрацията на държавния глава на САЩ Доналд Тръмп да проправи пътя за образуване на дела в съдилищата в страната за конфискувана от Куба частна собственост в годините след революцията, предава  AFP \r\n„Категорично осъждаме\" този ход, заяви посланикът на ЕС в Хавана Алберто Наваро пред репортери. „Това ще създаде още повече объркване за чуждестранните инвестиции, които помагат за създаването на работни места и просперитет в Куба\", допълни дипломатът.  \r\nАгенцията припомня, че понастоящем Европейският съюз е най-големият търговски партньор на комунистическата островна държава.  \r\nПо-рано стана ясно, че САЩ ще наложат нови санкции на Куба, Венецуела и Никарагуа. Мерките ще бъдат официално обявени от съветника по националната сигурност Джон Болтън.  \r\nПредвижда се за първи път Вашингтон да разреши подаването на искове в американските съдилища срещу компании, които правят бизнес в Куба и за контролирана от нея собственост, конфискувана от властите в Хавана от частни собственици, включително граждани на САЩ.  \r\nРешението би могло да изложи американски, европейски и канадски компании на опасност от предприемането на правни действия срещу тях, като по този начин ще нанесе удар на усилията на Куба за привличане на повече чуждестранни инвестиции. Това е още един знак за усилията на Вашингтон да накаже Хавана за подкрепата, която оказва на президента на Венецуела Николас Мадуро. \r\n***  Редица ракети са поразили Триполи късно във вторник, предава  AFP , като припомня, че по-рано този месец Либийската национална армия (ЛНА) на фелдмаршал Халифа Хафтар започна офанзива срещу столицата на северноафриканската държава. \r\nслед като силовият Халифа Хафтар започна офанзива по-рано този месец, за да поеме либийската столица, заявиха свидетели и журналисти от АФП. \r\nНай-малко седем мощни експлозии са разтърсили центъра на града. Малко след това над кварталите в южната част на града, поразена от ракетите, са забелязани гъсти колони от дим, разказват свидетели. \r\n***  Полицията в британската столица Лондон арестува 209 екоактивисти от организацията Extinction Rebellion заради предизвикания от тях хаос, съобщава столичният вестник  The London Evening Standard . \r\nАктивистите блокираха редица пътищата и мостовете в главния град на Острова и предупредиха, че действията им може да доведат до „нарушаване на услугите на метрото с цел подчертаване на екологичните катастрофи”. Те поднесоха извинения на гражданите за причинените неудобства, но обясниха, че действията им са необходими, за да принудят правителството да изпълни исканията им. „При всякакви други обстоятелства не бихме и мечтали да засегнем движението на метрото, но това е спешна ситуация“, поясниха активистите.  \r\nПолицията в британската столица се опита да ограничи периметъра на действие на екоактивистите, но мнозина от тях са отказали да се подчинят на разпорежданията и са блокирали преминаването по ключовия мост Ватерло.  \r\nКметът на Лондон Садик Хан предупреди активистите да не пречат на движението на лондонското метро. В изявлението си той подчерта: „Изключително съм загрижен за плановете, които някои протестиращи имат за нарушаване на движението на лондонското метро. От решаващо значение е да накараме повече хора да използват обществения транспорт, да ходят пеша или да използват велосипеди, ако искаме да се справим с извънредните ситуации, свързани с климата - и милиони лондончани зависят от подземната мрежа за ежедневния си живот в нашия град“.  \r\nБританската транспортна полиция бе по-твърда в позицията си, като предупреди екоактивистите, че „няма да толерира“ действия, които засягат „милиони хора\". \r\n***  В ексклузивно интервю за вестник  „Российская газета“  сръбският член на Тристранното председателство на Босна и Херцеговина Милорад Додик увери, че страната му никога не би рискувала добрите отношения с Москва. Той говори също и за опитите на Запада да вкарат Босна и Херцеговина в НАТО, като в тази връзка заключи, че Западът продължава да „експериментира“ на Балканите.  \r\nКоментирайки ситуацията на полуострова, Додик подчерта: „Експериментите на Запада в балканския регион продължават. Тук все още има незавършени различни конфликти, което запазва възможността на Запада, в случай на необходимост, отново да извърши интервенция. В същото време в региона преобладават двойни стандарти: това, което е позволено на една страна, се забранява на друга. По-специално, от една страна, става въпрос за създаването на „етнически чиста\" Хърватия и обявяването на това за голямо постижение, а от друга, има отделяне на Косово и запазване на Република Сръбска като част от Босна и Херцеговина, която всъщност не функционира. Така могат да се видят негативните намерения по отношение само на един народ - сръбския. Ръководствата на Република Сръбска и Сърбия са наясно с това, което трябва да се направи, за да се предотврати насилието и опитите за незаконно завземане на властта от хора, които действат в интерес на Запада. Получихме недвусмислена подкрепа от хората на изборите и трябва да оправдаем тяхното доверие“.  \r\nСръбският член на Тристранното председателство на Босна и Херцеговина коментира и ситуацията около Косово, като увери, че ако най-младата държава на Балканите бъде приета в ООН, то Република Сръбска ще обяви незабавно независимост. По отношение на възможностите за обедняване на всички сърби в една държава, той сподели, че вярва в осъществимостта на тази идея. \r\n„Вярвам, разбира се, че това ще се случи и ще бъде честно. Щом се позволява на другите, защо да не бъде и за сърбите? Ако се вгледаме внимателно в историческия процес, то и по-рано приложените на Балканите британските концепции, не позволиха на сърбите да създадат силна Сърбия като народна държава, включително и след големите ни страдания по време на световните войни. В създадената Югославия сръбският национален въпрос беше ретуширан. В същото време сърбите… бяха отново потиснати, правата им бяха ограничени не само от комунистическата идеология, която защитаваше братството и единството, но и от нарастващия национализъм тук, предимно хърватски. Това в крайна сметка доведе до разпадането на Югославия“, коментира Додик. \r\n***  Турция ще очаква държавният глава на САЩ Доналд Тръмп да упражни правото си на вето, в случай че Конгресът наложи санкции на Анкара заради решението й да закупи руски зенитно-ракетни системи С-400. Това стана ясно в рамките на посещението във Вашингтон на министър на отбраната на Турция Хулуси Акар, който се срещна с американския си колега Патрик Шанахан, за да обсъди спора между двете страни за С-400, съобщава вестник  Daily Sabah . \r\nСпоред изявление на Министерството на националната отбрана Акар и Патрик са обсъдили ситуацията в Сирия, двустранните отношения, въпроси, засягащи регионалната сигурност и сътрудничеството в отбранителната промишленост между двете страни. \r\nАкар „повтори възгледите и очакванията на Турция относно предложената зона за сигурност в Сирия, снабдяването със С-400, самолетите F-35 и последните развития в Източното Средиземноморие\", се казва в изявлението на Анкара. \r\nВ текста се казва още, че Акар е подчертал важността на сътрудничеството между Турция и САЩ на основата на стратегическо партньорство, което ще гарантира стабилността и сигурността на двете страни. \r\nСАЩ заплашиха да наложат санкции, ако Турция финализира споразумението с Русия за С-400. Анкара многократно е заявявала, че „сделката е завършена“ и очаква Вашингтон да не налага санкции, тъй като двете страни са съюзници в НАТО.  \r\n„Ако се стигне до санкциите, предложени от Конгреса, разбира се, ще очакваме президентът Тръмп да използва властта си за разрешаване на този въпрос\", заяви говорител на турския президент Ибрахим Калън на брифинг. \r\nЗапитан дали Тръмп изрично е сигнализирал, че ще предприеме подобна стъпка Калън призна, че не е отправил подобен сигнал. „Не мога да кажа подобно нещо. Това е послание, което предаваме“.  \r\nЗапитан какво ще направи Турция, ако Тръмп се въздържи от правото си на вето, Калън подчерта, че Анкара ще трябва да почака и да види обхвата на санкциите, но се надява, че нама да се стигне до подобна ситуация. \"Заплахите и санкциите ще бъдат много непродуктивни и ще предизвикат отрицателни последици, няма да дадат никакви положителни резултати\", предупреди говорителят на Ердоган. \r\n***  Най-малко шестима души са ранени, след като шофьор умишлено е насочил срещу тях управлявания от него автомобил, предава американският телевизионен канал  ABC News , като уточнява, че инцидентът се е случил на улица във Филаделфия.  \r\nЗаподозреният – мъж на 44-годишна възраст, чието име не се разкрива, е „ударил умишлено група хора“, става ясно от изявление на местната полиция. Уточнява се, че преди това водачът на превозното средство е имал свада  – за какво точно, остава неясно. Открит е и въпросът дали спорът е бил с някой от пострадалите при инцидента.  \r\nТрима мъже и три жени, на възраст от 17 до 42 \r\n***", "date": "2019.04.17", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/04/17/2647492/protothema-gartsiya-islyamski-fanatitsi-praznuvat-unishtozhavaneto-na-notr-dam-opredelyat-pozhara-kato-vazmezdie-i-nakazanie.html", "text": "Фанатици, близки до радикалната групировка „Ислямска държава“ се наслаждават на адския пожар, който избухна в емблематичната парижка катедрала Нотр Дам, определяйки трагедията като „възмездие и наказание“, съобщава електронното издание на водещия гръцки ежедневник  Protothema , като се позовава на информация от изследователите на терористичната организация. \r\nПлакат на пламналата катедрала се появи  \r\nВ онлайн пространството се появи плакат на пламналата катедрала. Текстът на него гласи: „Изграждането на Нотр Дам започва през 1163 г. и завършва през 1345 г. Време е да се сбогуваме с вашия политеизъм“. \r\nПо данни на Консорциума за изследвания и анализи на тероризма, плакатът е дело на групировката „Ал Мунтасир“, която е пряко свързана с джихадистите.  Тереза Герова", "date": "2019.04.17", "title": "Protothema (Гърция): Ислямски фанатици празнуват унищожаването на Нотр Дам, определят пожара като „възмездие и наказание“"}
{"url": "http://www.focus-news.net/news/2019/04/17/2647490/balgariya-i-gruziya-zatvardiha-dobrite-si-dvustranni-otnosheniya-obzor.html", "text": "По време на официалното си посещение в България премиерът на Грузия Мамука Бахтадзе се срещна с българския си колега Бойко Борисов. Двамата министър-председатели обсъдиха активизирането на икономическите и търговските отношения, както и сътрудничеството в сферата на инфраструктурата, транспорта и енергетиката между България и Грузия. Пред журналисти Борисов отбеляза, че двете страни са се ангажирали до не повече от 3-4 месеца да бъдат увеличени  фериботите , които пътуват от България към Грузия, до два на ден. Според него това ще подобри екологията и бизнеса и на двете страни. Българският министър-председателят заяви, че грузинската държава е изключително важен стратегически партньор за страната ни. Той уточни, че както работим усилено по автомагистрала „Хемус“, така ще бъдат задействан и фериботният обмен, за да се върне доброто състояние на пристанище „Варна“. „От 2012 г. не съм посещавал Грузия, защото когато отида искам да има какво да подпишем. 10 години си говорим за фериботи и връзки, нямаме придвижване напред и сега в рамките на 3-4 месеца сме си дали срок да задействаме тези процеси“, допълни той. Министър-председателят отбеляза, че фериботните връзки са изведени в програмата с приоритети и на ЕК. \r\nВтората тема, която обсъдиха двамата премиери беше  дигиталната инфраструктура  между двете страни. По думите на Борисов има желаещи инвеститори от Грузия за изграждане и полагане на кабел за пренос на данни от България до Грузия. Според премиерa това ще даде възможност на целия Каспийски регион да ползва интернет. Бойко Борисов уточни, че един такъв проект веднага може да бъде стартиран от българската страна, понеже законодателството ни позволява подобни инвестиции.  Енергетиката  и изграждането на енергийни терминали през Черно море беше третият обсъждан от двамата министър-председатели въпрос. Борисов уточни, че в тази сфера ще бъде необходима предварителна работа, която ще продължи около 6 месеца, но вижда големи възможности в нея. „Грузия е голям производител на енергия и то от водноелектрически централи – зелени енергии. 2 хил. мегават часа могат да пренасят през Черно море“, обясни той. „Разбрахме се да търсим инвеститори и да работим по тази тема. Стокооборотът ни мина над половин милиард долара, евро и аз мисля, че ръст от 10 -12 %, който имаме в момента, може да бъде и по-голям и с тези терминали, това ще се постигне“, допълни българският премиер. \r\nПо време на официалните изказвания грузинският министър-председател Мамука Бахтадзе отчете, че през последните години България е в топ 10 на търговските партньори на Грузия. Той припомни, че Грузия и България споделят дълга история на приятелство и добри взаимоотношения, които датират от векове. „Нашите двустранни отношения са все толкова добри и имаме все така успешни проекти през годините. Искаме да продължим и в бъдеще с тази положителна тенденция“, добави той.  Бахтадзе благодари на България за подкрепата към Грузия да запази териториалната си цялост и помощта за влизането им в ЕС и НАТО. „Отношенията на Грузия и НАТО никога преди не са били толкова динамични и затова благодарим на България“, посочи той. Грузинският премиер отправи поздрави към българския народ, който в днешния ден отбелязва 140-годишнината от приемането на първата си Конституция.  \r\nМамука Бахтадзе беше съпроводен от министъра на външните работи на Грузия Давид Залкалиани, зам.-министърът на икономиката и устойчивото развитие Акаки Сагирашвили и председателят на Комисията по външна политика в парламента на Грузия - Софио Кацарава. От българска страна с премиера Бойко Борисов бяха вицепремиерът и министър на външните работи Екатерина Захариева и зам.-министърът на икономиката Лилия Иванова. \r\nДаяна ДЮЛГЕРОВА", "date": "2019.04.17", "title": "България и Грузия затвърдиха добрите си двустранни отношения (ОБЗОР)"}
{"url": "http://www.focus-news.net/news/2019/04/17/2647479/kurir-makedoniya-makedonets-se-zakani-da-otide-v-dik-s-pistolet.html", "text": "Кампанията за президентските избори в югозападната ни съседка продължава с пълна сила. Скопското електронно издание  „Курир“  публикува кратък материал за митинга в Гостивар на кандидата за президентския пост на управляващия СДСМ и коалиция Стево Пендаровски. Събитието бе белязано от един необичаен инцидент – гражданин се закани, че ще отиде в Държавната избирателна комисия (ДИК), въоръжен с пистолет. Причината – изключването му от списъците с избирателите. \r\n„Как е възможно ДИК да изтрие жив човек? Тридесет години гласувам, а сега ме трият. Не мога да Ви подкрепя. Не само аз, мнозина гостиварци са премахнати от списъците. Моля Ви да вземете мерки“, цитира изданието думите на „разбунтувалия се гражданин“.  \r\nПендаровски е препоръчал на човека да отиде до ДИК, за да разреши проблема. Отговорът, който е получил е „Ще отида, но с пистолет“, отбелязват от редакцията. Тереза Герова", "date": "2019.04.17", "title": "„Курир“ (Македония): Македонец се закани да отиде в ДИК с пистолет"}
{"url": "http://www.focus-news.net/news/2019/04/17/2647498/gd-granichna-politsiya-normalen-e-trafikat-na-vsichki-granichni-punktove.html", "text": "Нормално се извършва трафикът на всички гранични контролно-пропускателни пунктове. Това съобщиха от пресцентъра на  ГД „Гранична полиция“ . Данните са към 6.00 ч.", "date": "2019.04.17", "title": "ГД „Гранична полиция“: Нормален е трафикът на всички гранични пунктове"}
{"url": "http://www.focus-news.net/news/2019/04/17/2647481/the-guardian-notr-dam-e-bila-na-15-do-30-minuti-ot-palno-unishtozhenie.html", "text": "Британският национален ежедневник  The Guardian  публикува статия за опустошителния пожар в катедралата Нотр Дам в Париж, като подчертава, че емблематичната църква е била на „15 до 30 минути“ от пълно унищожение.   \r\nВ статията се прави обобщение на наличната информация за инцидента, който разтърси френската нация в седмицата, в която фокусът на обществото трябваше да бъде насочен към резултатите от Националния дебат.  \r\nОт редакцията обръщат внимание на редица обвинения, че катедралата, включена в списъка на ЮНЕСКО за световното културно наследство и увековечена в романа на Виктор Юго „Парижката Света Богородица“ се е разпадала и преди пожара. В тази връзка се припомня, че катедралата е собственост на държавата и е в центъра на дългогодишен спор с Архиепископията на Париж за това кой трябва да финансира възстановителните работи на рухналите балюстради, разпадащи се гаргули и напукани фасади. \r\nЖан-Мишел Лениуд, председател на Съвета към Националния институт за наследството, коментира: „Това, което се случи, непременно щеше да се случи в един момент. Липсата на истинска поддръжка и ежедневно внимание към такава голяма сграда е истинската причина за тази катастрофа\". \r\nСлед като пожарът беше обявен за напълно погасен - 15 часа след началото му, заместник- министърът на вътрешните работи на Франция Лоран Нунез увери, че структурата е спасена, но остава уязвима. Министърът похвали действията на пожарникарите, но призна, че съдбата на катедралата е несигурна. „Те спасиха сградата, до 15-30 минути закъснение и щеше да бъде напълно срината\", привежда изданието думите на Нунез. Тереза Герова", "date": "2019.04.17", "title": "The Guardian: Нотр Дам е била на „15 до 30 минути” от пълно унищожение"}
{"url": "http://www.focus-news.net/news/2019/04/17/2647501/die-zeit-federika-mogerini-prizova-za-vazobnovyavane-na-misiyata-sofiya.html", "text": "Върховният представител на Европейския съюз по външните въпроси и политиката за сигурност Федерика Могерини отново призова страните-членки на Общността да възобновят мисията „София“ в Средиземно море. „Тя е ефективно средство за възпиране на контрабандистите“, цитира германският национален ежедневник  Die Zeit  думите, които италианският дипломат изрече пред Европейския парламент в Страсбург. Освен това ЕС трябва да се бори с контрабандата на оръжие и петрол в Либия, допълни ръководителят на Европейската служба за външна дейност. \r\n„Винаги съм казвал, че корабите трябва да останат в международни води“, подчерта Могерини, като изрази надежди, че страните от ЕС ще преразгледат решението си за „София“. Мисията помогна да се намали броят на бежанците, идващи в Европа с повече от 80%. От стартирането й през 2015 г. 45 000 души са били спасени, а около 150 други са били арестувани, припомни италианският дипломат. \r\nМогерини предупреди, че конфликтът в Либия може да продължи дълго време поради незаконни доставки на оръжие в страната. Силите на генерал Халифа Хафтар започнаха офанзива срещу Триполи преди две седмици с цел установяване на контрол над столицата на северноафриканската страна.  \r\nОт редакцията припомнят, че ЕС прекрати мисията „София“ през март тази година.  Тереза Герова", "date": "2019.04.17", "title": "Die Zeit: Федерика Могерини призова за възобновяване на мисията „София“"}
{"url": "http://www.focus-news.net/news/2019/04/17/2647502/predstoyashti-sabitiya-v-stranata-za-17-april-agentsiya-fokus.html", "text": "*** \r\nОт 16.00 часа в салона на Съюза на юристите в България ще се състои тържествено събрание по случай Деня на Конституцията и юриста. На събитието ще присъства и вицепрезидентът Илияна Йотова. \r\n*** \r\nОт 13.00 часа ще се проведе заседание на Народното събрание. \r\n*** \r\nОт 10.00 часа ще започне правителственото заседание на Министерския съвет. \r\n*** \r\nОт 10.00 часа в Зала 8 на НДК министерството на културата организира широка обществена дискусия за изработването на окончателен проект на Стратегия за развитие на културата 2019 - 2029 г. Дискусията по същество, която започва в 13.00 ч., е посветена на темата „Културно наследство и визуални изкуства“. \r\n*** \r\nОт 9.00 часа 9 състав на Специализирания наказателен съд ще гледа делото срещу Илия Ст., Александър В., Калоян Д. и др., обвинени в организиране и ръководене на престъпна група.  \r\n*** \r\nОт 9.30 часа 2 състав на Специализирания наказателен съд ще гледа делото срещу Богдан К., Александър Щ. и Цветомир В., обвинени в организиране и ръководене на престъпна група.  \r\n*** \r\nОт 9.30 часа 4 състав на Специализирания наказателен съд ще гледа делото срещу Бехчет А., Емил Б. и др. обвинени в организиране и ръководене на престъпна група.  \r\n*** \r\nВ 10.00 часа в сградата на КЕВР ще се проведе открито заседание, на което ще бъде обсъден доклад за одобряване на бизнес план за развитие на „ВиК Паничище“ ЕООД, гр. Сапарева баня, както и за утвърждаване на цените на ВиК услугите.  \r\n*** \r\nОт 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в организиране и ръководене на престъпна група.  \r\n*** \r\nОт 10.00 часа 13 състав на Специализирания наказателен съд ще гледа делото срещу Бисер П. и Никола Ст., обвинени в организиране и ръководене на престъпна група.  \r\n*** \r\nОт 10.00 часа 5 състав на Специализирания наказателен съд ще гледа делото срещу Васил Р., обвинен в организиране и ръководене на престъпна група.  \r\n*** \r\nОт 10.00 часа 15 състав на Специализирания наказателен съд ще гледа делото срещу Страхил Г., обвинен в организиране и ръководене на престъпна група.  \r\n*** \r\nОт 10.00 часа 12 състав на Специализирания наказателен съд ще гледа делото срещу Димо К. и Стефан Ст. обвинени в участие в организирана престъпна група.  \r\n*** \r\nОт 11.00 часа пред входа на ГД „Национална полиция“ ще се състои брифинг, на който ще бъдат дадени подробности за започващите операции на „Пътна полиция“.  \r\n*** \r\nОт 11.00 часа зам.-кметът на София Дончо Барбалов ще провери изпълнението на ремонтни дейности по бул. „Арсеналски“.  \r\n*** \r\nОт 11.00 часа 14 състав на Специализирания наказателен съд ще гледа делото срещу Петър Дз., Милко В. и др., обвинени в организиране и ръководене на престъпна група.  \r\n*** \r\nОт 11.00 часа 17 състав на Специализирания наказателен съд ще гледа делото срещу Валентин Хр., Николай И. и др., обвинени в организиране и ръководене на престъпна група.  \r\n*** \r\nОт 11.00 часа в пресклуба на БТА Асоциацията на лекарите по физикална и рехабилитационна медицина ще даде пресконференция на тема „Кинезитерапевтите искат изравняване на статута им с този на лекарите покрай протеста на медицинските сестри“.  \r\n*** \r\nОт 12.30 часа в Ротондата на Министерството на образованието и науката заместник-министър Карина Ангелиева ще награди победителите в Националния конкурс „Млади таланти“ 2019 г. \r\n*** \r\nОт 12.45 часа в конферентна зала „Зала 1“, хотел Парк хотел „Витоша“,  ще се състои пресконференция на тема: „Амбулаторна процедура 38 – възможности и предизвикателства“. \r\n*** \r\nОт 13.00 часа в Гранд Хотел София ще се състои Първи форум „Отговорни производители. Качеството преди всичко - храни и напитки“.  \r\n*** \r\nОт 13.30 часа в заседателната сграда на Висшия съдебен съвет ще се проведе заседание на Прокурорската колегия.  \r\n*** \r\nОт 13.30 часа 7 състав на Специализирания наказателен съд ще гледа делото срещу Румяна Ч., престъпление по служба.  \r\n*** \r\nОт 14.00 часа 17 състав на Специализирания наказателен съд ще гледа делото срещу Петър П., Станислав М. и др., обвинени в организиране и ръководене на престъпна група.  \r\n*** \r\nОт 14.00 часа 13 състав на Специализирания наказателен съд ще гледа делото срещу Борис А., Данаил П., обвинени в организиране и ръководене на престъпна група.  \r\n*** \r\nОт 14.00 часа в Централния военен клуб в София ще ес състои международната конференция „Изграждане на кибер-устойчиво общество. Какво може да направим повече за сигурността на децата и младите хора в интернет?“ \r\n*** \r\nОт 16.00 часа в Мраморното фоайе на Столична библиотека ще бъде открит благотворителния Великденски базар „Деца даряват на деца“. \r\n*** \r\nОт 17.00 часа в Експо Баня София (Expo Bath Sofia), бул. „Княгиня Мария Луиза“ №16, ще се проведе семинар на тема \"Спекулативен дизайн\". \r\n*** \r\nОт 17.00 часа в галерията на ул. „Три уши“ ще бъде открито пролетно изложение по повод Цветница и Великден.  \r\n*** \r\nОт 18.00 часа в Литературния клуб на Библиотеката на София ще бъде отбелязан Международният ден на хайку поезията. \r\n*** \r\nОт 18.00 часа в Градска художествена галерия ще бъде представена Книгата „Яворов и морето“. \r\n*** \r\nОт 18.00 часа в Галерия-книжарница \"София Прес\", ул. \"Славянска\" 29, ще се състои премиерата на книгатата \"Бягство от Крим\" от писателя Светослав Нахум. \r\n*** \r\nОт 18.00 часа в Софийската градска художествена галерия ще бъде представен проекта „Терен Медея“. \r\n*** \r\nОт 18.00 часа в библиотеката на Гьоте-институт юношите над 16-годишна възраст могат да се включат в занимателна вечер с игри на немски език и да изпробват очилата за виртуална реалност на института. \r\n*** \r\nОт 18.00 часа в ресторант „Астор – Магически театър“ ще се състои премиерата на книгата „Принудено и непринудено“.  \r\n*** \r\nОт 18.30 часа в Театрална зала на СУ ще се състои представянето на книгата „Кратки разкази за недружелюбни момичета”. \r\n*** \r\nОт 18.30 часа в Ларгото ще се състои концерт на Софийския духов оркестър с диригент Васил Делиев и Танцов ансамбъл „Средец“.  \r\n*** \r\nОт 19.00 часа в Гьоте-институт ще се състои вторият от пет клавирни концерта с Шубертови сонати  на Венета Нейнска. \r\n*** \r\nОт 19.00 часа в Балната зала на Военния клуб за десета поредна година ще бъдат раздадени наградите за полет в изкуството „Стоян Камбарев“.  \r\n*** \r\nОт 19.30 часа в ДНК-пространство за съвременен танц и пърформанс Марион Дърова ще представи най-новия си спектакъл „Машина за омраза“. \r\n*** \r\nОт 20.00 часа в Sofia Live Club  жаз певицата Мирослава Кацарова поставя началото на новия си концертен проект Electronic Dreams. \r\n*** \r\nОт 11.00 часа, в двора на ДГ Зорница – първа копка на дейностите по Проект: „Образователна инфраструктура“ – обновяване и внедряване на мерки за енергийна ефективност на сградите на детски градини, модернизация на училища и рехабилитация на дворните им пространства“, финансиран по Оперативна програма „Региони в растеж 2014-2020“. \r\n*** \r\nОт 10.00 часа до 12.30 часа на паркинга на ул. „Свобода“ и „Симеон Радев“ ще бъде разположен мобилен пункт за събиране и извозване на битови отпадъци. От 13.00 часа до 16.00 часа мобилния пункт ще се намира в жк. „Струмско“ на уширението на улица „Битоля“ срещу магазин „Звезден рай“. \r\n*** \r\nОт 10.30 часа във фоайето на Учебен корпус №  1 (етаж 1) проф. Цочо Бояджиев ще представи фотоизложба. От 11.00 часа в зала 114 той ще изнесе лекция на тема „Истината във фотографията“. \r\n*** \r\nВ 12.00 часа в Американския университет в България (АУБ) президентът Росен Плевнелиев ще даде старт на втората поредна симулация „Модел Република България“. \r\n*** \r\nОт 18.00 часа във Военен клуб-Благоевград ще се състои лекция на тема „Светия Престол и българите от Възраждането до днес“.  \r\n***   \r\nОт 12.00 часа пред сградата на УМБАЛ „Бургас“ омбудсманът Мая Манолова ще подкрепи протеста на специалистите по здравни грижи. По-късно омбудсманът ще се срещне с граничарите, съдени в Турция за убийството на турски рибар-бракониер през 2008 г.  \r\n*** \r\nОт 14.30 часа в офиса на ПП АБВ Бургас (к-с \"Лазур\" блок 144) ще се проведе пресконференция с участието на Областния председател Антон Коджабашев и Общинския председател адв. Георги Сталев.  \r\n*** \r\nОт 10.00 часа в стаята на общинския съветник в Община Варна ще се проведат консултации за сформиране на съставите на секционните избирателни комисии (СИК) за провеждането на избори за членове на Европейския парламент от Република България на 26-ти май 2019 г.   \r\n*** \r\nОт 10.00 часа студенти от Икономически университет – Варна, специалност „Съдебна администрация“, ще посетят Варненския окръжен съд и Окръжната прокуратура. Те ще се запознаят с работата на съдебните администрации. \r\n*** \r\nОт 14.00 до 16.00 часа в офиса на ПП ГЕРБ на ул. „Георги Бенковски” №1 Милена Димова, председател на комисията „Структури и общинска администрация” към ОбС, ще приема граждани. \r\n*** \r\nПресконференция от 17.00 часа в зала \"Пресцентър\" на ФКЦ председателят на СДС Румен Христов заедно с Александър Йорданов и главният секретар на СДС Илия Лазаров, които са кандидати за евродепутати в общата листа на ГЕРБ и СДС, ще дадат пресконференция. Преди това в програмата е предвидена среща с ръководството на СДС-Варна, в централата на партията на бул. „Княз Борис I“ 46 от 16 ч.  \r\n***  \r\nОт 12.30 часа в Регионално управление на образованието ще бъде открита  Великденска изложба с изделия и рисунки на учениците, работещи в творчески практико-приложни клубове и групи по извънкласни дейности. \r\n*** \r\nОт 11.00 ч. в заседателната зала на 6 ет. в сградата на Община Видин кметът Огнян Ценков ще поздрави състезателките по волейбол от ППМГ \"Екзарх Антим I\", които се класираха на шесто място на Световните ученически игри в гр. Пореч, Хърватия. \r\n*** \r\nОт 17.30 часа в салона на Читалище „Цвят-1870“ ще бъде представен сборникът „Митрополит Неофит Видински – велик духовен водач“. \r\n*** \r\nОт 18.00 часа в Градската концертна зала с голям концерт, за трета поредна година, Община Враца ще се включи в Националната инициатива „България пее“. \r\n*** \r\nОт 10.30 часа на бул. „Република“ до спирка Роза кметът на Гълъбово Николай Тонев и директорът ТЕЦ „КонтурГлобал Марица Изток 3“ Алесандро Морето ще открият официално новият спортен комплекс „Енергия“. \r\n*** \r\nОт 10.00 часа в Държавен куклен театър „Дора Габе“ ще се състоят куклени спектакли „Жабокът и слънчевата дъщеря“. \r\n*** \r\nОт 11.30 часа в Народно читалище  „Йордан Йовков – 1870 г.“, Мултифункционална зала в „Център по минералогия“, ще се състои Маратон на четенето – „Патиланско царство“ от Ран Босилек. \r\n*** \r\nОт 18.00 часа в Огледална зала „Нели Божкова световноизвестният пианист Иван Янъков ще изнесе концерт. \r\n*** \r\nОт 18.30 часа в Огледална зала „Нели Божкова“ ще се състои Клавирен рецитал на Иван Янъков. \r\n*** \r\nОт 18.30 часа в Кафене „Стария Добрич“ ще се състои Кинофестивал „Не/Възможното образование“. \r\n*** \r\nОт 19.00 часа в Драматичен театър „Йордан Йовков“ ще се проведе Спектакъл „Любовен пилотаж“ от Марк Камолети. \r\n***   \r\nОт 10.00 часа в заседателната зала на община Каспичан ще се проведат консултации са състава на секционните избирателни комисии на територията на общината, във връзка с изборите за ЕП на 26 май.  \r\n*** \r\nОт 17.30 часа в Читалня „Изкуство“ на Регионалната библиотека ще се състои премиера на поетичната книга на Добромир Банев „Любов до синьо”. \r\n*** \r\nОт 17.00 часа в отдел „Изкуство” ще бъде представена книгата на доцент Сандю Бешев – „България на крачка от Хималайската корона”. \r\n*** \r\nОт 11.00 часа в сградата на Община Пазарджик ще бъдат обявени трите най-активни училища в Пазарджишко в кампанията „Рециклиращо предизвикателство“. \r\n*** \r\nОт 17.00 часа в къща музей „Константин Величков“ към Регионален исторически музей – Пазарджик, ще бъде открита гостуващата изложба на Националния литературен музей „В търсене на хармонията“. \r\n*** \r\nОт 15.00 часа в заседателната зала на Община Перник ще се проведат консултациите с политическите партии и коалиции за квотно разпределение на състава и ръководството на СИК на територията на общината при провеждането на изборите за членове на Европейския парламент на Р България на 26 май.  \r\n*** \r\nОт 15.00 часа в Общинския младежки дом – Мошино ще се състоят отворени врати на школата по керамика.  \r\n*** \r\nОт 18.00 часа в Музикално фоайе,  Дворец на културата, ще се състои Концерт на Академичен хор и диригенти от НМА ”Проф. Панчо Владигеров”,  с  участието на музиканти от КО”Орфей”. \r\n*** \r\nОт 10.30 часа, 1 зала, Окръжен съд ще гледа делото срещу подсъдимия Благой Н. с повдигнато обвинение в това, че на 13.09.2016 г. в землището на с. Браниполе, област Пловдив, на път II-86 (Пловдив – Асеновград – Смолян) при управляване на моторно превозно средство – товарен автомобил „Скания R 124“, е нарушил правилата за движение, като по непредпазливост е причинил смъртта на Н.Д. – престъпление по чл. 343, ал.1, б. „В“, вр. чл. 342, ал.1 от НК.  \r\n*** \r\nОт 11.30 часа ще се състои пресконференция по повод международното състезание за млади мениджъри и изложението на учебно-тренировъчните фирми ТФ ФЕСТ.  \r\n*** \r\nОт 19.00 часа концерт-серенада ще бъде сътворена в един от пловдивските квартали – кв. „Смирненски“. „Серенада-Изненада“ се осъществява с финансовата подкрепа на Община Пловдив и е част от Календара на културните събития на града за 2019 година.  \r\n*** \r\nОт 19.30 часа в театър ‘А‘парт  ще се състои ателие-спектакълът „Скриптограф‘‘. \r\n*** \r\nОт 17.00 часа в Регионална библиотека „Хр. Смирненски“ в арт зала ще се прожектира мюзикъла „Евита“. \r\n*** \r\nОт 19.00 ч. в Драматично-куклен театър „Иван Радоев“ ще се играе „Вражалец“ от Ст. Л. Костов. \r\n*** \r\nОт 19.00 часа в читалище „Съгласие“ ще състои концерта „Приятели на джаза“ с участието на Венцислав Благоев-тромпет. \r\n*** \r\nОт 10.30 часа в зала 105 на Община Сливен ще се проведат консултации за назначаване на съставите на секционните избирателни комисии. \r\n*** \r\nОт 19.00 часа в зала „Сливен“ ще се състои съвместен великденски концерт на Ансамбъл за народни песни и танци „Сливен“ и Професионален фолклорен ансамбъл „Странджа“-Бургас. \r\n*** \r\nОт 10.00 часа до входа на Детска градина (ДГ) „Буратино“ на ул. „Училищна“ №7 ще се състои официалната церемония по откриване на обект по проект № BG16RFOP001-1.022-0002-C01 \"Обновяване и енергийна ефективност на образователна инфраструктура в гр. Смолян\". \r\n*** \r\nОт 15.00 часа в парка пред бившата сграда на Първо ОУ „Георги Бакалов“ – читалищните секретари на селата Горно Ботево, Михайлово, Плоска могила, Памукчии и техни приятели ще четат стихове на Веселин Ханчев. \r\n*** \r\nОт 11.00 часа в РБ „Хр. Смирненски“  ще започнат ХLVII Литературни дни “Южна пролет” – Хасково 2019 г. Национален конкурс за дебютна литература. \r\n***   \r\nОт 10.00 часа в детска градина „Смехорани“ ще се проведе занятие за реакция при бедствия.  \r\n***   \r\nОт 10.00 часа в зала 304 на общината ще се проведе заседание на Постоянната комисия по ТРСУ.  \r\n***   \r\nОт 11.00 часа кметът на Шумен ще приеме делегация от побратимения китайски град Джънджоу.  \r\n***   \r\nОт 11.00 часа в зала 2 на Областна администрация Шумен ще се проведе редовно заседание на Постоянната комисия по заетостта към Областния съвет за развитие на област Шумен. \r\n***   \r\nОт 11.00 часа в коридора пред зала 9 в Съдебната палата Окръжен съд Шумен организира благотворителен турнир по шахмат под надслов „Подкрепи и насърчи“. Участници ще са децата от шахматен клуб „Шумен“ и магистрати и служители от Окръжен съд, Окръжна прокуратура, Районен съд и Районна Прокуратура.  \r\n***   \r\nОт 17.30 часа в Регионална библиотека „Стилиян Чилингиров” гостува Ангел Ангелов с представяне на сборника си с разкази „Внезапно сбогуване”.", "date": "2019.04.17", "title": "Предстоящи събития в страната за 17 април (Агенция „Фокус“)"}
{"url": "http://www.focus-news.net/news/2019/04/17/2647500/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\nПрез нощта от север облачността ще се увеличава и на 17.04.2019 г. ще е предимно значителна. На отделни места, главно в източната половина от страната и планините ще има слаби превалявания от дъжд. Ще духа слаб до умерен вятър от север-северозапад. Минималните температури ще са предимно между 2° и 7° и на отделни места, главно по високите полета на Западна България, ще се образува слана. Максималните температури ще са между 12° и 17°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас. Срок до 31.07.2019 г. \r\nДвижението от км 18+530 до км 23+330 в посока Бургас е ограничено поради ремонтно – възстановителни дейности на виадукт при км 20+840. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София. \r\n- За последния почивен или празничен ден се обособяват две ленти в посока София и една в посока Бургас. Срок до 30.06.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nДвижението в тунел „Траянови врата“ посока Бургас се осъществява в една лента поради ремонт на осветителната система и видеонаблюдението. Ограничено е движението в активната лента, като движението се извършва в изпреварващата. Срок до 17.04.2019 г. \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•\tПредвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост.  \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nОбласт Пловдив: \r\nПоетапно се ограничават пътните връзки на п.в. „Пловдив-изток“ при км 133+112 в района на с. Войводиново поради ремонтни дейности на асфалтовата настилката  \r\nДвижението се осъществява по обходни маршрути: \r\n- София – Раковски - 17.04.2019, обходен маршрут през Пловдив по п.в. Север на км 126 и през с.Войводиново; \r\n- Бургас – Пловдив - 18.04.2019, обходен маршрут през гр. Пловдив по п.в. Север на км 126; \r\n- Раковски – София - 19.04.2019, обходен маршрут през с. Войводиново и гр. Пловдив. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nДвижението от км 168 до км 208+184 в посока Бургас се осъществява в една лента поради обследване на пътната настилка. Движението се осъществява в изпреварващата лента за движение. Регулира се от временна сигнализация. Срок до 21.04.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. \r\nПри благоприятни атмосферни условия ограничението се въвежда в участъка от км 14+210 до км 22+620 поради извършване на ремонтни дейности на асфалтовата настилка от км 16+530 до км 20+620. Срок до 15.12.2019 г. \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок 28.05.2019 г.; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 24.05.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 18.04.2019 г.; \r\nАМ „Струма“:  \r\nОбласт Перник: \r\nДвижението от км 28+353 до км 35+252 посока София е ограничено в лявото платно посока София поради аварийно-възстановителни дейности. Движението се осъществява двупосочно в дясното платно в активната и изпреварващата лента. Водачите на МПС да се движат с повишено внимание и съобразена скорост. Организацията на движение е сигнализирана с пътни знаци. Срок до 25.04.2019 г. Въведени ограничения по основните пътни направления:   \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Благоевград: \r\nДвижението по път I-1 Благоевград – Кресна в участъка от гр. Благоевград до отклонение за с. Стара Кресна от км 360+000 до км 392+500, се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. Срок до 30.04.2019 г. \r\nОбласт Монтана: \r\nДвижението в участъка с. Белотинци – Монтана от км 73+542 до км 102+000 се осъществява в едната лента поради почистване на пътното платно от инертни материали. Движението се регулира от сигналисти на място. Срок до 15.04.2019 г. \r\nДвижението по с. Белотинци – с. Краводер от км 73+542 до км 125+450 се осъществява в една лента, поради възстановяване на ограничителни системи /мантинели/. Движението се регулира от сигналисти на място. Срок до 25.04.2019 г. \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 29.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nДвижението по Дунав мост Русе при км 0+500 се осъществява в една лента с пропускателен режим поради ремонтни дейности на асфалтовата настилка на мостовото съоръжение. Движението се регулира от сигналисти и скоростта е ограничена до 20 км/ч. Участъкът е сигнализиран с пътни знаци. Срок до 17.04.2019 г. \r\nОбласт Разград: \r\nДвижението по път Русе – Цар Калоян – Разград от км 37+300 до км 42+327 се осъществява с повишено внимание поради извършване на частичен ремонт на асфалтовата настилка. Движението се регулира с временна сигнализация и от сигналисти. Срок до 18.04.2019 г. \r\nОбласт Шумен: \r\nДвижението по път I-2 между Каспичан и гр. ОПУ Варна от км 134+013 до км 146+160 се осъществява в една лента поради облицоване на канавки и частични ремонтни дейности на асфалтовата настилка. Срок до 19.04.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението в участъка граница Македония – с. Раненци от км 1+000 до км 7+000 се осъществява с повишено внимание поради профилиране на банкети и почистване на земни окопи. Движението се осъществява в свободните ленти съобразно създадената организация на движение. Срок до 17.04.2019 г. \r\nДвижението в участъка с. Цървеняно – с. Драгомирово от км 37+000 до км 42+000 се осъществява с повишено внимание и съобразена скорост поради профилиране на банкети и почистване на земни окопи. Движението се осъществява в свободните ленти съобразно създадената организация на движение. Срок до 17.04.2019 г. \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.04.2019 г. \r\nОбласт Сливен: \r\nДвижението в района на с. Калояново от км 102+000 до км 105+000 се извършва с повишено внимание поради полагане на хоризонтална маркировка. Участъкът е сигнализиран с пътни знаци. Срок до 25.04.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в участъка Искра – Венец от км 433+500 до км 400+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъка се регулира от пътни знаци. Срок до 19.04.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт Пазарджик: \r\nДвижението по път I-8 с. Звъничево – с. Мокрище се извършва в една лента от км 186+000 до км 187+000, поради ремонт на асфалтовата настилка. Срок до 17.04.2019 г. \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 22.04.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 30.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 30.04.2019 г. \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток, частични ремонтни дейности на асфалтовата настилка като скоростта на движение е намалена до 40 км/ч.  Движението се регулира от пътни знаци. Срок до 09.05.2019 г. Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности:  \r\nПът ІІ-19: Движението по път IІ-19 Симитли – Разлог в участъка от гр. Симитли до проход Предела от км 0+000 до км 21+400, се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. Срок до 30.04.2019 г.; \r\nПът ІІІ-106: Движението по път IІІ-106 Благоевград – ГКПП Станке Лисичково от км 0+000 до км 24+000, се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. Срок до 30.04.2019 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 Средец – Бургас от км 88+112 до км 89+598 в урбанизираната територия на гр Бургас от кръстовище с ул. „Александър „Коджакафалията” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 17.04.2019 г.; \r\nПът III-208: Движението по път III-208 Добромир – Руен от км 51+100 до км 82+700 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 19.04.2019 г. \r\nПът III-208: Движението по път III-208 Добромир – Айтос от км 51+100 до км 92+000 се осъществява в една лента поради почистване на банкети. Участъкът е сигнализиран с пътни знаци. Срок до 19.04.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. ; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-7306: Движението по път III-7306 Сунгурларе – Славянци от км 12+350 до км 14+600 се осъществява с повишено внимание поради направа на нов водосток. Скоростта е ограничена до 40 км/ч. Участъкът се регулира от пътни знаци. Срок до 19.04.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІ-16: Движението по път ІІ-16 Ребърково – Зверино – Елисейна от км 162+500 до км 173+300 се осъществява с повишено внимание поради обрушване на скални откоси. При необходимост е възможно временно ограничаване на движението на определени интервали. Срок до 19.04.2019 г. \r\nПът ІІІ-101: Движението по път ІІІ-101 Хайредин – Бутан от км 72+000 до км 81+100 се осъществява с повишено внимание при стеснение на една от лентите за движение поради подмяна на ограничителни системи. Ограничението е сигнализирано с пътни знаци. Срок до 23.04.2019 г. \r\nПът ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 30.04.2019 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание поради ремонтни дейности на асфалтовата настилка. Срок до 19.04.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.04.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.04.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 30.04.2019 г.; \r\nПът III-601: Движението по път III-601 о.п. Кюстендил – Драговищица – Долно Уйно – граница Сърбия от км 13+000 до км 27+000 се осъществява с повишено внимание поради правене и почистване на наземни изкопи. Срок до 19.04.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 30.04.2019 г.; \r\nПът III-6224: Движението по път III-6224 Ново село – Слокощиница от км 13+000 до км 27+000 се осъществява с повишено внимание поради ремонтни дейности на асфалтовата настилка. Движението се регулира съобразно създадената организация на движение. Срок до 19.04.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-357: Движението по път III-357 Орешак – Дебнево в участъка от Драшкова поляна до Гумощник от км 7+800 до км 14+949 се извършва с повишено внимание поради почистване банкети и окопи. Водачите да се движат със съобразена скорост. Срок до 25.04.2019 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г.; \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът ІІІ-101: Движението по път Път ІІІ-101 Лехчево – Михайлово от км 58+400 до км 61+473 се осъществява в една лента поради извършване на ремонтни дейности на асфалтовата настилка. Движението е ограничено до 40 км/ч. Срок до 17.04.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г. \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на ремонтни дейности и почистване на пътната настилка. Движението се регулира от сигналисти на място. Срок до 31.05.2019 г. \r\nПът III-133: Движението по път III-133 с. Вълчедръм – с. Септемврийци от км 37+000 до км 42+000 се осъществява в една лента поради почистване на пътната настилка от инертни материали. Движението се регулира от сигналисти на място . 17.04.2019 г. \r\nПът III-162: Движението по път III-162 с. Горна Бела речка – с. Стояново от км 18+000 до км 35+000 се осъществява в една лента поради косене на храсти, кастрене на дървета, почистване на банкети и окопи. Движението се регулира от сигналисти на място. Срок до 30.04.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът II-84: Движението по път II-84 с. Варвара – Гара Костандово от км 14+400 до км 30+000 се извършва в една лента чрез поетапно затваряне на лява лента за движение поради почистване на изкоп под еластична ограда. Движението се регулира с пътни знаци. Срок до 19.04.2019 г. \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; \r\nПът II-63: Движението по път II-63 Перник – Брезник в участъка кв. Радина чешма – с. Мещица от 5 до 7 км се осъществява една лента поради машинно оформяне на земни окопи. Срок до 25.04.2019 г.;  \r\nПът III-623: Движението по път III-623 с. Жедна – с. Извор от км 24 до км 30 в участъка се осъществява в една лента, поради машинно подравняване на банкети, оформяне на земни окопи, изсичане на храсти, в двете направления. Срок до 25.04.2019 г.; \r\nПът III-6041: Движението по път III-6041 Жедна – Долна Диканя от км 0+000 до км 16+400 се осъществява в една лента на определени участъци поради машинно оформяне на земни окопи. Организация на движението се регулира с пътни знаци. Срок до 25.04.2019 г.; \r\nПът III-6372: Движението по път III-6372 Вукан – Стайчовци – Пали лула от км 7+000 до км 10+000 се осъществява в една лента поради машинно подравняване на банкети. Движението се регулира с пътни знаци. Срок до 30.04.2019 г. \r\nПът III-8114: Движението по път III-8114 Бегуновци – Горна Секирна от км 8 до км 25 се осъществява в една лента на определени участъци поради отсичане на единични дървета и изсичане на храсти и млада гора. Движението през работните участъци се регулира с пътна сигнализация. Срок до 19.04.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради СМР. Срок до 16.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът II-13: Движението по път II-13 Долни Дъбник – Кнежа от км 69+000 до км 103+000 се осъществява в една лента поради ремонтни дейности на асфалтовата настилка. Срок до 19.04.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-86: Движението по път II-86 Пловдив – Асеновград от км 14+860 до км 25+150 се осъществява с повишено внимание в едно платно поради ремонтни дейности. Поетапно се затварят платната за движение. \r\nДвижението се осъществява в свободното платно в условията на двулентов двупосочен път при ограничаване на скоростта на движение до 40км/час и 60 км/час. Движението се регулира от сигнализация, включваща бализи в оста на платното за движение. Етапите на строителство са както следва: \r\n1. Пълно затваряне за движение на дясно платно от гр. Пловдив до елипсовидното кръстовище за гр. Куклен и насочването му по ляво платно. \r\n2. Пълно затваряне за движение на дясно платно от елипсовидното кръстовище за гр. Куклен до кръговото кръстовище в гр. Асеновград и насочването му по ляво платно. \r\n3. Пълно затваряне за движение на ляво платно от кръговото кръстовище в гр. Асеновград до елипсовидното кръстовище за гр. Куклен и насочването му по дясното платно. \r\n4. Пълно затваряне за движение на ляво платно от елипсовидното кръстовище за гр. Куклен до гр. Пловдив и насочването му по дясно платно. \r\n5. При кръговите кръстовища за с. Крумово, за гр. Куклен, за с. Долни Воден и в началото на гр. Асеновград строителството се осъществява в условията на неотбито движение. Срок до 25.04.2019 г. \r\nПът II-86: Движението по път II-86 Асеновград – Нареченски бани се осъществява с повишено внимание поради почистване на регулата от паднали камъни. Движението се регулира с пътни знаци и сигналисти. Срок до 24.04.2019 г. \r\nОПУ-Разград: \r\nВременно са въведени следните ограничения за движение на МПС:  \r\nРемонтни дейности:  \r\nПът III-702: Движението по път II-23 Пристое – Исперих от км 2+000 до км 22+125 се осъществява с повишено внимание в една лента за движение поради частични ремонти на асфалтовата настилка. Участъкът е сигнализиран с пътни знаци. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 22.04.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\nПът ІІІ-7001: Движението по път III-7001 с. Зарник – разклон с. Добруджанка от км 26+000 до км 28+000 се осъществява в една лента поради частичен ремонт на асфалтовата настилка. Създадена е временна организация за движение със сигналисти, предупредителни пътни знаци и конуси.Срок до 17.04.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 30.04.2019 г. \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 30.04.2019 г. \r\nПът ІІ–53: Движението по път ІІ-53 от гр. Сливен до с. Крушаре от км 126+000 до км 136+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.04.2019г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.04.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.04.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г. \r\nПът II-82: Движението по път ІІ-82 Самоков – Боровец от км 33+080 до км 33+740 се осъществява с повишено внимание в светлата част на денонощието поради изграждане на стационарна контролна единица на електронна система за събиране на таксите за ползване на Републиканската пътна мрежа. Движението се ограничава до 50 км/ч. Срок 18.04.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: \r\nПът III-66: Движението по път II-66 Стара Загора – Нова Загора от км 39 +000 до км 57+000 в посока Нова Загора се извършва двупосочно в една лента поради ремонт на асфалтова настилка и профилиране на банкети. Движението в района се регулира от сигналисти и знаково стопанство. Срок до 25.04.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-5503: Движението по път III-5503 Златаре – Бояджик от км 15+000 до км 23+000 се осъществява в една лента поради подравняване на пътния банкет. Движението се регулира чрез пътни знаци. Срок до 17.04.2019 г. \r\nПът III-5508: Движението по път III-5508 Камен връх – Стефан Караджово от км 27+000 до км 27+600 се осъществява в една лента поради фрезоване и ремонтни дейности на асфалтовата настилка. Движението се регулира с пътни знаци. Срок до 30.04.2019 г. \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г.; \r\nПът III-7072: Движението по път III-7072 Чарган – Ямбол от км 17+000 до км 26+600 се осъществява една лента поради частични ремонтни дейности на асфалтовата настилка. Срок до 17.04.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Бели", "date": "2019.04.17", "title": "Актуална пътна обстановка"}
{"url": "http://www.focus-news.net/news/2019/04/17/2647486/the-independent-tereza-mey-nyama-shans-da-izbegne-izborite-za-ep.html", "text": "Министър-председателят на Обединеното кралство Тереза Мей няма „никакъв шанс” да прокара споразумението за излизане на страната от структурите на Общността, за да избегне участието на Великобритания в изборите за Европейски парламент през май и да избегне поражение на партията си, пише вестник  The Independent .  \r\nЕкспертите са скептични за успеха на начинанието за ратифициране на сделката до 22 май, въпреки че според британския премиер все още е възможно преговорите с лейбъристите да доведат до постигане на компромис.  \r\nОт редакцията подчертават, че последните проучвания на общественото мнение показват, че консерваторите ще загубят по-голямата част от делегатите си в ЕП. Причината – привържениците на Брекзит едва ли ще гласуват за партията на Мей. Изборите за ЕП ще имат катастрофален резултат за торите, който ще предизвика огромен натиск върху Мей да подаде оставка. \r\nПровеждането на изборите ще бъде и лично унижение за премиера, която многократно уверяваше депутатите, че три години след референдума за Брекзит няма да има гласуване за ЕП, коментират от редакцията.  Тереза Герова", "date": "2019.04.17", "title": "The Independent: Тереза Мей „няма шанс“ да избегне изборите за ЕП"}
{"url": "http://www.focus-news.net/news/2019/04/17/2647504/nimh-oblachnostta-nad-po-golyamata-chast-ot-stranata-shte-bade-znachitelna-sledobed-na-otdelni-mesta-shte-prevalyava-dazhd.html", "text": "Днес увеличението на облачността от север-североизток ще продължи и след обяд над по-голямата част от страната ще бъде значителна. На отделни места в Източна България, а към края на деня и в Западна ще има превалявания от дъжд. Ще духа слаб до умерен вятър от север-северозапад. Максималните температури ще са между 12° и 17°, в София около 15°. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) .   \r\nПо Черноморието облачността ще е значителна и на места ще има превалявания от дъжд. Ще духа слаб до умерен вятър от север-североизток. Максималните температури ще са между 11° и 14°. Температурата на морската вода е 11-13°. Вълнението на морето ще бъде 1-2 бала. \r\nНад планините след обяд ще е предимно облачно, на места ще превали дъжд, над 1800 м - сняг. Ще духа до умерен северозападен вятър. Максималната температура на височина 1200 метра ще е около 6°, на 2000 метра – около минус 2°. \r\nАтмосферното налягане през деня ще се задържи почти без промяна - малко пи-високо от средното за април.", "date": "2019.04.17", "title": "НИМХ: Облачността над по-голямата част от страната ще бъде значителна, следобед на отделни места ще превалява дъжд"}
{"url": "http://www.focus-news.net/news/2019/04/17/2647505/vitseprezidentat-iliyana-yotova-shte-bade-gost-na-chestvaneto-v-sayuza-na-yuristite-v-balgariya-na-denya-na-konstitutsiyata-i-yurista.html", "text": "Вицепрезидентът Илияна Йотова ще бъде гост на тържественото събрание в Съюза на юристите в България по повод Деня на Конституцията и юриста и 140 години от приемането на Търновската конституция. Това съобщиха от  прессекретариата на държавния глава . Събитието е с начален час 16.00 и ще се проведе в салона на съюза на ул. „Пиротска“ 7, етаж 2.", "date": "2019.04.17", "title": "Вицепрезидентът Илияна Йотова ще бъде гост на честването в Съюза на юристите в България на Деня на Конституцията и юриста"}
{"url": "http://www.focus-news.net/news/2019/04/17/2647503/predstoyashti-mezhdunarodni-sabitiya-za-17-april-agentsiya-fokus.html", "text": "***  Парламентарни избори в Индонезия. \r\n***  Германският министър на търговията обявява прогнозите за икономически растеж през пролетта. \r\n***  Апелативният съд  решава за репарациите на наследниците на роби. \r\n***  САЩ публикува месечните данните за търговския баланс. \r\n***  Заседание на Съвета за сигурност на ООН ще обсъди обстановката в Судан след военния преврат. \r\n***  Съветникът по националната сигурност Джон Болтън ще говори за Куба, Венецуела и Никарагуа. \r\n***  Палестинците отбелязват Деня на затворниците. \r\n***  Израел обявява резултатите от проведените на 9 април парламентарни избори.", "date": "2019.04.17", "title": "Предстоящи международни събития за  17 април  (Агенция \"Фокус\")"}
{"url": "http://www.focus-news.net/news/2019/04/17/2647493/a1-on-makedoniya-sarbiya-vavezhda-merki-sreshtu-kosovo-ako-do-may-mitata-ne-badat-premahnati.html", "text": "Ако до 6 май Прищина не отмени 100-процентовите мита за внос на сръбски стоки в Косово, официален Белград ще предприеме ответни мерки. Това обяви държавният глава на западната ни съседка Александър Вучич в рамките на разширена среща на ръководството на управляващата Сръбска прогресивна партия (СПП), предава македонската електронна медия  A1 On . \r\nНа посочената дата се навършват шест месеца, след като косовските власти обявиха крутата мярка, припомня медията.  \r\n„И нека да кажа на всички, които са се научили да звънят по телефона и да заплашват, да не ме търсят, няма да съм на разположение\", категоричен бе Вучич. \r\nКоментирайки предстоящата среща в Берлин, организирана по инициатива на Германия и Франция, сръбският президент предположи, че в рамките на дискуиите ще се убедят да го убедят да признае Косово. Той обаче увери, че натискът и заплахите ще бъдат напразни.  \r\nВучич потвърди, че ще разговаря с държавните глави на Руската федерация и Китай, преди да отпътува за срещата във федералната германска столица. \r\n„Там не ни чака нищо добро, очаквам само искане за започване на преговори в нов формат, които да завършат с признаването на независимостта на Косово, а Сърбия няма получи нищо. Ще настояват да влезем в преговори, без албанците да премахват митата“, коментира Вучич, като същевременно увери, че „няма да приема да продължа разговорите без отмяна на таксите – независимо от натиска“.  \r\nСъгласно думите му, чужденците ще подкрепят вътрешните елементи в Сърбия, за да отслабят неговата позицията му и тази на държавата с цел да бъде издействане на признание за Косово. \r\nСръбският президент многократно е заявявал, че няма условие, което да го принуди да признае Косово, припомня агенцията. Тереза Герова", "date": "2019.04.17", "title": "A1 On (Македония): Сърбия въвежда мерки срещу Косово, ако до май митата не бъдат премахнати"}
{"url": "http://www.focus-news.net/news/2019/04/17/2647497/le-figaro-frantsiya-notr-dam-se-prevarna-v-katedrala-na-placheshtata-bogoroditsa.html", "text": "Нотр Дам е неделима част от историята на Франция, но сега тя се превърна в катедрала на плачещата Богородица, пише Етиен де Монтети в статия за националния ежедневник  Le Figaro .  Агенция „Фокус“ представя превод на материала, достъпен на страницата inosmi.ru . \r\nФренският поет Шери Пеги възпява катедралата в своите стихове, описвайки я като млада жена, „безкрайно благородна... безкрайно хуманна... безкрайно радостна... безкрайно тъжна\". Както никога досега, тези думи на поета отекнаха в сърцата на французите този понеделник. \r\nНотр Дам де Пари е неразделна част от историята на Франция. Колективната памет съхранява спомените за велики моменти, свързани с катедралата: кралски сватби, брилянтни изпълнения, коронацията на Наполеон I, химнът „Тебе, Господи, хвалим” в чест на победата от 1945 година. \r\nДостатъчно е да се види колко туристи се стичат към катедралата и тълпата от вярващи, които я посещават всеки петък, за да зърнат най-голямата светиня – трънения венец на Исус Христос, който Луи IX е донесъл във Франция. Целият свят се възхищава на гениалната работа на зидари и строители; вътре, хората се молят пред величествените стъклописи, сякаш очаквайки небесната светлина. \r\nА шедьовърът на готическата архитектура, разположен в сърцето на Париж, преживява всички войни и грабежи. Никога преди той не е получавал щети с такъв мащаб. \r\nОт понеделник вечер емоциите преливат. Френският президент Еманюел Макрон отмени обръщението си към нацията. Каква реч може да се изнесе пред лицето на на национална трагедия... Президентът беше наясно, че погледите на всички французи са обърнати към горящата катедрала. Тази трагедия напомня на септември 1914 г., когато в резултат на бомбардировките Реймската катедрала се превърна в „море от огън\". Но тогава имаше война. \r\nФранцузите наблюдаваха пламъците на катедралата от бреговете на Сена и телевизионните екрани. И когато видяха как кулата се срина, както вярващи, така и невярващи, любители на изкуството и такива, които не му обръщат внимание - всички преживяха общ шок: част от красотата, величието и душата на Франция загинаха в огъня. И това беше безкрайно тъжно. Тереза Герова", "date": "2019.04.17", "title": "Le Figaro (Франция): Нотр Дам се превърна в катедрала на плачещата Богородица"}
{"url": "http://www.focus-news.net/news/2019/04/17/2647508/pravitelstvoto-shte-odobri-dopalnitelni-sredstva-po-byudzheta-na-doo.html", "text": "Правителството ще одобри допълнителни средства по бюджета на Държавното обществено осигуряване за 2019 г. Това предвижда  дневният ред  на днешното правителствено заседание. Кабинетът „Борисов 3“ ще разгледа и предложение на министъра на образованието и науката Красимир Вълчев за откриване на Медицински факултет към университет „Проф. Асен Златаров“ – Бургас. Вицепремиерът Красимир Каракачанов ще внесе проект за споразумение между част от европейските държави за облекчаване на процедурите за издаване на разрешения за преминаване на границите в Европа. Правителството ще одобри и прекратяване на концесиите на два плажа – част от крайбрежната ивица на морски плац „Равда – Национален детски комплекс“ и „Равда-ХТИ“.", "date": "2019.04.17", "title": "Правителството ще одобри допълнителни средства по бюджета на ДОО"}
{"url": "http://www.focus-news.net/news/2019/04/17/2647509/zam-ministar-karina-angelieva-shte-nagradi-pobeditelite-v-natsionalniya-konkurs-mladi-talanti-v-rotondata-na-ministerstvoto-na-obrazovanieto-i-naukata.html", "text": "Заместник-министър Карина Ангелиева ще награди победителите в Националния конкурс „Млади таланти“ 2019 г. в Ротондата на Министерството на образованието и науката от 12.30 ч. Това съобщиха от пресцентъра на  министерството .", "date": "2019.04.17", "title": "Зам.-министър Карина Ангелиева ще награди победителите в Националния конкурс „Млади таланти“ в Ротондата на Министерството на образованието и науката"}
{"url": "http://www.focus-news.net/news/2019/04/17/2647506/ombudsmanat-maya-manolova-shte-podkrepi-protesta-na-meditsinskite-spetsialisti-v-burgas-i-shte-se-sreshtne-s-granicharite-sadeni-v-turtsiya.html", "text": "По покана на специалистите по здравни грижи от гр. Бургас омбудсманът Мая Манолова ще подкрепи протеста им, който ще се състои от 12.00 часа пред сградата на УМБАЛ-Бургас АД. Това съобщиха от  пресофиса на омбудсмана.  „Каним Ви да присъствате на един от ежедневните ни протести и да ни подкрепите в исканията ни за по-достойни условия на труд и адекватно заплащане“, пишат до Манолова медицински сестри, клинични лаборанти, рентгенови лаборанти, акушерки, рехабилитатори и др. \r\nПо-късно омбудсманът ще се срещне с граничарите, съдени в Турция за убийството на турски рибар-бракониер през 2008 г. У нас наказателното производство срещу вече бившите граничари отдавна е прекратено и те са оневинени, а през 2014 г. Европейският съд по правата на човека в Страсбург също обявява случая за нещастен инцидент.", "date": "2019.04.17", "title": "Омбудсманът Мая Манолова ще подкрепи протеста на медицинските специалисти в Бургас и ще се срещне с граничарите, съдени в Турция"}
{"url": "http://www.focus-news.net/news/2019/04/17/2647499/tass-turtsiya-i-sasht-ne-uspyaha-da-preodoleyat-raznoglasiyata-po-s-400.html", "text": "В рамките на консултациите, проведени тази седмица, Анкара и Вашингтон не са успели да преодолеят разногласията, свързани с решението на Турция да придобие руските противовъздушни ракетни системи С-400, предава  TACC , като се позовава на американското списание The Wall Street Journal. \r\n„Според официални представители САЩ и Турция не могат да преодолеят безизходицата по отношение на плановете на Анкара да разгърне руските системи за противовъздушна отбрана това лято, което според Пентагона може да представлява заплаха за американските бойци в региона“, пише списанието. \r\nТемата е била засегната по-рано тази седмица във Вашингтон от представители на САЩ и Турция, по-специално, на срещата, проведена в понеделник между американския президент Доналд Тръмп и министъра на финансите и финансите на Турция Берат Албайрак. \r\nИзданието цитира думите на официалния представител на президента на Турция Ибрахим Калън, който изрази надежда, че американската страна няма да налага санкции срещу Анкара във връзка със закупуването на С-400. „Санкциите ще имат обратен ефект и ще доведат до отрицателни последици. Всеки трябва да разбере, че Турция има добре обоснована загриженост за сигурността\", добави Калън. \r\nИзданието отбелязва, че разгръщането на С-400 в Турция най-вероятно ще започне през следващите два или три месеца. Както се посочва в материала, „остава малко време за разрешаване на спорен въпрос\". \r\nКалън отбеляза, че Анкара не изключва възможността за придобиване на американски системи за противовъздушна отбрана „Пейтриът“, но те няма да заменят С-400.  Тереза Герова", "date": "2019.04.17", "title": "ТАСС: Турция и САЩ не успяха да преодолеят разногласията по С-400"}
{"url": "http://www.focus-news.net/news/2019/04/17/2647496/s-tarzhestveno-zasedanie-vav-veliko-tarnovo-narodnoto-sabranie-otbelyaza-140-godini-ot-priemaneto-na-tarnovskata-konstitutsiya-obzor.html", "text": "С тържествено заседание в сградата на Учредителното събрание във Велико Търново Народното събрание отбеляза 140 години от приемането на Търновската конституция. Тържественото заседание беше открито от председателя на Народното събрание Цвета Караянчева с парламентарния звънец, използван по време на заседанията на Учредителното събрание. Химните на Република България и на Европейския съюз бяха изпълнени акапелно от детски хор, след което гвардейци внесоха оригинала на Търновската конституция в залата.  \r\n\"Ако всекидневно осъзнаваме величието на делото на учредителите, ще бъдем по-добри и по-достойни служители на българския народ\", заяви  председателят на Народното събрание Цвета Караянчева  в тържественото си слово. \"Днес ние, народните представители от 44-ото Народно събрание, седим на скамейките, на които са седели учредителите и е важно да помним, че сме тук заради тях, а не заради себе си\", подчерта Цвета Караянчева. \"Тук сме, за да изразим смирението, нашата благодарност и преклонение пред тяхното дело\", заяви тя. Председателят на Народното събрание припомни, че преди 140 години представителите в Учредителното събрание са дошли във Велико Търново, избрани с огромно въодушевление и в условията на небивал национален подем. \"За тях неграмотните гласуваха с бобени зърна и кукуруз, днес ние разполагаме със специалисти по предизборни кампании, медийни стратези и социални мрежи. Преди 140 години те превръщаха думите в оръдия, за да защитят вярванията си, днес ние съобразяваме позициите си с последните социологически изследвания, те бяха титаните, ние сме техни смирени наследници\", посочи Цвета Караянчева \r\nИзказвания направиха и представители на парламентарните групи в 44-ото Народно събрание.  Председателят на ПГ на ПП ГЕРБ Даниела Дариткова  в словото си отбеляза, че на 10 февруари 1879 г. в старата столица се срещат българското национално Възраждане и модерната българска държавност, миналото на средновековната българска държава и идеите за бъдещето на една същевременно млада и хилядолетна нация. \"Тази среща е средоточие на българския исторически разказ, който продължава и днес\", допълни тя. Даниела Дариткова посочи, че в горещите дебати на Учредителното събрание всеки от първите български депутати е воден от идеята за изграждане на свободна и независима България, която да бъде готова да посрещне предизвикателствата и разочарованията. \"За първите български парламентаристи участието в политиката не е било житейски успех и въпрос на политическа кариера, а дълг и усилие\", отбеляза тя и допълни, че всички те заедно и поотделно ще останат в паметта на българския народ като строителите на съвременна България. Председателят на ПГ на „БСП за България“ Корнелия Нинова  отбеляза в словото си, че преди 140 години будни и просветени българи, събрани в Учредителното събрание, приемат първата българска Конституция, която заема от натрупания по това време в Европа опит, но не е ничие копие. Корнелия Нинова цитира текстове от основния закон и отбеляза, че днес, около век и половина по-късно, отново трябва да попитаме равни ли сме всички пред закона, колко свободни са мнозина наши съграждани, които живеят в недоимък за сметка на други, които присвояват обществено богатство. \"Дали днес нямаме основание да се запитаме на българските ли интереси служим всякога, ние, политиците или на свои собствени, дали не зависим понякога от чужди такива или от корпоративни\", допълни тя. По думите й дори, когато Търновската конституция е била суспендирана или нарушавана, тя е била пречка пред крайния авторитаризъм и безконтролната власт, за това демократично настроените личности и партии, прогресивните сили в българското общество, са се позовавали на нея и са отстоявали демократичния й дух.  \r\n\"Нам се пада честта да свеждаме глава пред делото на нашите предци, да се кълнем в спазването на Конституцията при изпълнение на нашия служебен, а защо не и граждански дълг\", отбеляза  заместник-председателят на Народното събрание Явор Нотев  от Парламентарната група „Обединени патриоти“. \"Да превърнем приемането на Търновската конституция в светъл и значим за целия народ празник е послание към всички наши съграждани да живеят според закон, посочи той и добави, че спазването на Конституцията и законите са правият и пряк път към просперитета и добруването на България. Като български народни представители имаме своите задължения да се вслушваме в гласовете, които критикуват, търсят слабостите в основния закон, в цялата законодателна и правоприлагаща система, но няма по-верен път от следването на правилата, които в писмен вид пресъздават въжделенията и разбиранията на цял един народ за държавно устройство и управление\", добави Явор Нотев.  Председателят на Парламентарната група на ДПС Мустафа Карадайъ  отбеляза, че през годините, в които е действала Търновската конституция, тя винаги е била опора на демократичните стремежи в българския обществено-политически живот, независимо, че през определени периоди е нарушавана и суспендирана. \"Неслучайно народните представители от Великото народно събрание през 1990-91 г. стъпиха на ценностите на Търновската конституция и нашата действаща Конституция препотвърждава редица нейни принципи – принципът на разделение на властите, гарантирането на правата и свободите на гражданите, правото на достоен живот на всеки човек, неприкосновеността на частната собственост, свободата на личността, равенството пред закона и много други\", подчерта той.  Председателят на Парламентарната група „ВОЛЯ – Българските Родолюбци“ Веселин Марешки  отбеляза, че днешните народни представители могат да се поучат от учредителите, защото е важно не само какво правят сега, но и какво ще оставят след себе си. \"Какво построихме през изминалите 30 години, как защитаваме вече 12 години Родината си в общото европейско семейство, какво всеки един от нас е направил и прави за своя народ, че да седи в тази зала, обърна се той към депутатите. Ще е полезно да си задаваме тези въпроси често и дано стават все по-малко тези политици, които се притесняват от отговорите\", заяви Веселин Марешки.  \r\nС 211 гласа „за“ народните представители приеха единодушно Обръщение на 44-ото Народно събрание към българския народ по повод 140-ата годишнина от Учредителното събрание и приемането на Търновската конституция. На видеозапис едни от най-младите народни представители от различните парламентарни групи представиха обръщението.  \r\nПри закриването на заседанието  председателят на Народното събрание Цвета Караянчева  подчерта, че е безкрайно важно година след година на този ден да се връщаме към сътвореното от нашите предци. Защото, водени от любовта към свободата, с все още незарасналите рани от Априлското въстание и с Левски в сърцата, те ни показаха един идеал за съвременна България, от който никога не трябва да се отклоняваме, заяви тя.  \r\nСред гостите на сесията на парламента бяха президентът на Република България Румен Радев, членове на Министерския съвет, конституционни съдии, представители на съдебната власт, бивши председатели на Народното събрание и др. Заседанието завърши с обща снимка пред сградата на Учредителното събрание. В 20.30 часа на пл. „Цар Асен I“ във Велико Търново ще се състои празнична заря проверка, а жителите и гостите на градао ще могат да наблюдават аудио-визуалния спектакъл „Царевград Търнов – звук и светлина“ В Търновската конституция от 1879 г. е прокаран принципът на разделение на властите на законодателна, изпълнителна и съдебна. Тя определя структурата и компетенциите на висшите държавни органи - монархически институт, парламент, правителство, както и основните права, свободи и задължения на българските граждани. Първата българска конституция е една от най-демократичните за времето си в Европа. Отменяна е през 1881 г. и през 1883 г., изменяна е през 1893 г., 1911 г. и 1946 г. и е в сила до 1947 г. По време на конституционните дебати (след 21 март) се оформят първите български партии - Консервативна и Либерална.", "date": "2019.04.17", "title": "С тържествено заседание във Велико Търново Народното събрание отбеляза 140 години от приемането на Търновската конституция (ОБЗОР)"}
{"url": "http://www.focus-news.net/news/2019/04/17/2647513/blagoevgrad-kosene-na-trevi-i-hrasti-se-izvarshva-na-vtoroklasen-pat-19-simitli-razlog-v-uchastaka-ot-grad-simitli-do-prohoda-predel.html", "text": "Шофьорите да се движат с повишено внимание и съобразена скорост на второкласен път 19 Симитли - Разлог в участъка от град Симитли до прохода Предел от км 0+000 до км 21+400, поради косене на треви и изрязване на храсти в участъка. Това съобщи за  Радио „Фокус“ - Пирин  дежурният служител в Областно пътно управление - Благоевград. Нормално интензивен е трафикът по главен път Е-79 и второкласен път 19 Симитли - Гоце Делчев. Шофьорите да се движат с повишено внимание по главен път Е-79 в участъка от Благоевград до отклонението за село Стара Кресна от км 360+000 до км 392+500, поради косене на трева. Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Обходният маршрут е през третокласен път 198 – село Дрангово - село Ръждак - Петрич. Срокът за приключване на аварийния ремонт е до 31 юли. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.04.17", "title": "Благоевград: Косене на треви и храсти се извършва на второкласен път 19 Симитли - Разлог в участъка от град Симитли до прохода Предел"}
{"url": "http://www.focus-news.net/news/2019/04/17/2647512/sofiya-zam-kmetat-doncho-barbalov-shte-proveri-izpalnenieto-na-remontni-deynosti-po-bul-arsenalski.html", "text": "Днес в 11.00 часа зам.-кметът Дончо Барбалов ще провери изпълнението на ремонтни дейности по бул. „Арсеналски“. Това съобщиха от пресцентъра на  Столична община .", "date": "2019.04.17", "title": "София: Зам.-кметът Дончо Барбалов ще провери изпълнението на ремонтни дейности по бул. „Арсеналски“"}
{"url": "http://www.focus-news.net/news/2019/04/17/2647515/podrobnosti-za-zapochvashtite-operatsii-na-patna-politsiya-shte-badat-predstaveni-na-brifing-pred-gdnp.html", "text": "Подробности за започващите операции на „Пътна полиция“ ще бъдат представени на брифинг пред входа на сградата на Главна дирекция „Национална полиция“ (ГДНП) от 11.00 часа. Това съобщиха от пресцентъра на  МВР .", "date": "2019.04.17", "title": "Подробности за започващите операции на „Пътна полиция“ ще бъдат представени на брифинг пред ГДНП"}
{"url": "http://www.focus-news.net/news/2019/04/17/2647510/ministerstvoto-na-kulturata-organizira-obshtestvena-diskusiya-za-izrabotvaneto-na-okonchatelen-proekt-na-strategiya-za-razvitie-na-kulturata-2019-2029-g.html", "text": "Министерството на културата организира обществена дискусия за изработването на окончателен проект на Стратегия за развитие на културата 2019-2029 г. Първото обсъждане ще се проведе в Зала 8 на НДК от 10.00 ч. Това съобщиха от  пресцентъра на министерството . Програмата предвижда обща част, по време на която ще бъде представен проектът, публикуван за обществено обсъждане. Дискусията по същество, която започва в 13.00 ч., е посветена на темата „Културно наследство и визуални изкуства“. \r\nОбсъждането ще протече по регламент, а изразените становища следва да бъдат изпратени и в писмен вид на имейл адрес protocol@mc.government.bg. Обсъждането ще се излъчва на живо в YouTube канала на Министерството на културата. \r\nВ следващите седмици ще се проведат дискусии и по останалите теми от Стратегията.", "date": "2019.04.17", "title": "Министерството на културата организира обществена дискусия за изработването на окончателен проект на Стратегия за развитие на културата 2019-2029 г."}
{"url": "http://www.focus-news.net/news/2019/04/17/2647516/denyat-17-april-v-balgarskata-istoriya.html", "text": "През 1879 година в Княжество България е свикано първото Велико народно събрание. На тази дата през 1880 г. в София е подписано споразумение за общи действия за национално обединение. През 1903 г. започва Конгрес на Битолския революционен окръг в с. Смилево с председател Дамян Груев. През 1948 г. е одържавено цирковото дело в България. На тази дата са родени: Константин Спасов Гълъбов –  писател, критик, филолог германист; Иван Нейков - юрист, политик, държавник, министър на труда и социалните грижи в кабинета на Иван Костов (21 май 1997 г. - 6 юли 2001 г.). На 17 април умират: Ильо Войвода - хайдутин, деец на националноосвободителното движение Николай Кирилов Добрев – политик, партиен и държавен деец.  \r\n2008 г. \r\nПрезидентът на Република България присъжда Орден „Стара планина“ първа степен на Джован Батиста Кампаньола „за изключително големите му заслуги за развитие на българо-италианските отношения и сътрудничество и по повод окончателното му отпътуване от страната.“ \r\n2007 г. \r\nПрезидентът на Република България присъжда Орден „Стара планина“ първа степен на Пааво Липонен „за изключително големите му заслуги за присъединяването на Република България към Европейския съюз и за развитието на двустранните отношения.“ \r\n2001 г. \r\nНДСВ избира като главен координатор за изборите Николай Маринов, български емигрант от 25 години в САЩ. Негов заместник става проф. Георги Петканов от Юридическия факултет на СУ \"Св. Климент Охридски\". \r\n1999 г. \r\nНАТО иска от България неограничен достъп до въздушното й пространство във връзка с водените военни операции срещу Югославия. \r\n1996 г. \r\nВ София завършва годишната среща на Европейската банка за възстановяване и развитие, започнала на 15 април. Банката отпуска на България заем от 45 млн екю. \r\n1990 г. \r\nРегистрирана е Българска социалдемократическа партия (БСДП).  \r\nПечатен орган е в. \"Свободен народ\". БСДП е инициаторка за създаването на коалиция Съюз на демократичните сили (СДС) през 1989 г. и коалиция СДС - център (1991 г.). Участва в основаването на коалиция Обединени демократични сили (ОДС), създадена през 1997 г. Има статут на наблюдател в партията на европейските социалисти. До октомври 1998 г. БСДП е единна политическа формация. В края на 1998 г. се свикват два извънредни конгреса на партията. Единият в Пловдив избира за лидер на партията Йордан Нихризов, а другият - във Варна, издига на същия пост Петър Агов. Д-р Петър Дертлиев е провъзгласен за почетен председател на партията. Течението против д-р П. Дертлиев през януари 1999 г. се обособява в самостоятелна политическа партия под името Български социалдемократически съюз (БСДС), в който освен членове на БСДП участват и представители на Нова социалдемократическа партия (НСДП) с председател Красимир Пухтев. \r\n1974 г. \r\nОт 17 до 18 април във Варшава се провежда съвещание на Политическия консултативен комитет на държавите от Варшавския договор. Приети са декларации за Близкия изток и Виетнам. Резултатите от съвещанието са обсъдени на пленум на ЦК на БКП на 25 април 1974 г. \r\nВаршавският договор е договор за сътрудничество и взаимна помощ, сключен между Албания, България, ГДР, Полша, Румъния, СССР, Унгария и Чехословакия. Подписан е на Варшавското съвещание (14 май 1955 г.). Варшавският договор е военнополитически отбранителен съюз на европейските социалистически страни, сключен за срок от 20 години, с автоматическо продължаване за следващите 10 години за държавите, които не денонсират договора една година преди изтичане на срока. Държавите участнички в договора се задължават в съответствие с Устава на ООН да се въздържат в международните отношения от заплаха със сила или използването й и да разрешават всички спорове с мирни средства. Висш ръководен орган на съюза е Политически консултативен комитет. Създадено е обединено командване на въоръжените сили и за негов главнокомандващ е назначен маршалът на СССР И. С. Конев. По-късно са създадени Комитет на министрите на отбраната, Комитет на министрите на външните работи и Обединен секретариат. След 1962 г. Албания не участва в работата на органите на договора, шест години по-късно обявява й неговата денонсация. По време на своето съществуване Варшавският договор и неговите обединени въоръжени сили се използват за поддържане на напрежението между Източна и Западна Европа. На 1 юли 1991 г. договорът е прекратен. \r\n1973 г. \r\nВъв Франция се откриват Дни на българското музикално изкуство. \r\n1951 г. \r\nСпециалността \"Фармация\" се отделя от Физико-математическия факултет и преминава към Медицинска академия в София. \r\n1948 г. \r\nОдържавено е цирковото дело в България. \r\n 1944 г. \r\nСъветска нота против използването на българска територия (пристанища и летища) от Германия за нападение срещу СССР. България отклонява нотата. Следва нова нота от 26 април. \r\n1904 г. \r\nВ зала на братя Прошекови членове на дружество \"Чех\" изнасят първото куклено театрално представление в България. \r\n1903 г. \r\nЗапочва Конгрес на Битолския революционен окръг в с. Смилево с председател Дамян Груев. Той заседава до 24 април 1903 г. Взето е решение за повсеместно въстание. Избран е ръководен щаб в състав Д. Груев, Б. Сарафов и А. Лозанчев, на който се делегира и правото да определи датата на въстанието. След конгреса в Смилево се провежда конгрес в местността Петрова нива в Странджа, на който се обсъжда плана за въстаническите действия в Одринско и се определя състава на бойното ядро в този район: М. Герджиков, Л.Маджаров и Ст. Икономов. Въстанието избухва на 20 юли (Илинден) 1903 г., откъдето идва името му. Най-напред то избухва в Битолския революционен окръг. Само за няколко дни въстаническите действия обхващат всички населени пунктове в планинските местности на Битолска, Леринска, Костурска, Охридска и Кичевска кази (околии). Кулминационна точка на въстанието е превземането на град Крушово и прокламирането на Крушовската република. На 6 август (Преображение) 1903 г. въстанието избухва и в Одринско. Въстаниците освобождават много селища в района на Странджа планина и крайморските градове Василико и Ахтопол. Връхна точка въстанието достига с обявяването на Странджанската република, която просъществува 26 дни. Партизански действия се водят и в другите революционни окръзи. В освободените селища се установява революционно-демократична власт по примера на Крушовската република. В Серски революционен окръг въстанието е определено за 14 септември (Кръстовден), но на практика избухва преди тази дата. Най-ожесточени сражения се разразяват в Мелнишко. Сблъсквания между въстаниците и турските войски последват и в Серско, Драмско и Горноджумайско. В Солунски, Скопски и Струмишки революционен окръг действията на въстаниците се изразяват предимно в организиране и извършване на атентати. Против въстаналото население в Македония и Одринско османското правителство изпраща 300 000 добре въоръжени редовни войници, снабдени с модерно оръжие и артилерия. Главният щаб на въстанието отправя бърза молба за помощ до българското правителство, което, предупредено от западните велики сили за лошите последствия, които биха последвали за България при евентуална намеса, не се отзовава на отправения призив. \r\n1897 г. \r\nОбнародван е Закон за монетите в Княжество България. \r\n1893 г. \r\nНа 17 и 18 април под ръководството на БСДП е създадено Общо работническо дружество \"Братство\" в София. \r\n1880 г. \r\nВ София е подписано споразумение за общи действия за национално обединение.  \r\nНа 10 април 1880 г. в София пристигат членовете на Постоянния комитет на Източна Румелия Константин Величков (на снимката) и Димитър Наумов и започват преговори за национално обединение с депутати от Второто Обикновено народно събрание. На 17 април 1880 г. е подписано споразумение за общи действия. Според приетата програма в Южна България трябва да се създаде Централен таен комитет, който да подготви народа за съединистки действия. От своя страна Княжеството поема отговорността да създаде народно опълчение и да ръководи акцията. В изпълнение на приетите решения през месец май в Сливен е образуван Централен комитет, в който влизат К. Величков, поп Г. Тилев, д-р Г. Странски и други, а като представители на Княжеството в състава му са включени Ст. Стамболов и Г. Живков. Комитетът насочва дейността си към събиране на средства и оръжие и организиране на местни комитети. Едновременно с това Народното събрание в Княжеството гласува закон за сформиране на народно опълчение. Неговото създаване обаче е спряно поради наложеното от княз Александър I Батенберг вето. В същото време князът изпраща Ст. Панаретов в Лондон да разбере какво е отношението на новото английско правителство начело с У. Гладстон към съединението. Дипломатическата мисия остава без резултат, тъй като нито една от Великите сили в този момент не е съгласна с промяната на Берлинския договор от 1878 г. \r\n1879 г. \r\nВ Княжество България е свикано първото Велико народно събрание (ВНС). То заседава само ден, непосредствено след приключването на работата на Учредителното събрание (10 февруари 1879 - 16 април 1879 г.). По предложение на епископ Климент Браницки (Васил Друмев) ВНС избира Александър І Батенберг за първи княз на България.  \r\nАлександър І Батенберг е хесенски принц, племенник на руския император Александър II. Роден е на 5 април 1857 г. във Верона (Италия). По време на Руско-турската освободителна война (1877-1878 г.) взема участие като доброволец. Още с встъпването си на престола Александър І Батенберг изразява недоволство от ограничените правомощия, които му предоставя Търновската конституция. На 27 април 1881 г., с активното съдействие на ген.-лейтенант П. К. Ернрот, който по това време е военен министър в България, Александър І Батенберг извършва държавен преврат, след който суспендира конституцията и въвежда т.нар. режим на пълномощията (1881-1883 г.). Съгласието му да приеме Съединението на Източна Румелия с Княжество България, прокламирано на 6 септември 1885 г. в Пловдив, съдейства до известна степен за закрепване на положението му вътре в страната. След Сръбско-българската война от 1885 г., в която Батенберг е главнокомандващ българската войска, настъпва обтягане на руско-българските отношения. Това създава силни настроения против него сред голяма част от българските политически дейци и сред висшия състав на армията. На 9 август 1886 г. група офицери русофили извършват преврат и свалят Александър І Батенберг от престола. Въпреки извършения контрапреврат, поради отказа на руския император да одобри завръщането му в България, на 26 август 1886 г. той абдикира и напуска завинаги пределите на страната, като се отказва от българската княжеска титла и от привилегиите си на принц. До края на живота си служи в редовете на австро-унгарската армия в Грац. Умира на 17 ноември 1893 г. По негово желание е погребан в София, където му е издигнат мавзолей. \r\n1872 г. \r\nПредставител на Цариградската патриаршия посещава българския екзарх Антим І в неговата резиденция в Ортакьой. При срещата е изразено желанието на патриарха да получи по-скоро ясен отговор на отправените на 22 януари 1872 г. ултимативни искания към българските архиереи. Тогава Цариградската патриаршия изпраща писма на всички български митрополити, в които с ултимативен тон иска да се покаят, че са нарушили клетвата си към “Великата църква”. \r\nАнтим І е първият български екзарх. Той е обществен и политически деец. През 1861 г. е ръкоположен за варненско-преславски, а през 1868 г. – за видински митрополит. Антим I провежда борба за независима българска църква, отхвърля каноническото подчинение на Цариградската патриаршия и се обявява срещу унията. През 1871 г. е избран за член на Временния съвет на Българската екзархия, а на 16 февруари 1872 г. е провъзгласен за български екзарх. \r\n917 г. \r\nВтори всебългарски църковно-народен събор е проведен около 917-919 г. На него се провъзгласява автокефалията (независимостта) на Българската православна църква, а българският архиепископ и църковен предстоятел получава титлата «патриарх». На тази дата са родени:   \r\n1955 г. \r\nРоден е Иван Нейков - български юрист, политик, държавник, министър на труда и социалните грижи в кабинета на Иван Костов (21 май 1997 г. - 6 юли 2001 г.). Нейков завършва право в Софийски университет “Климент Охридски”. Специализира трудово осигурително право. Работи като инспектор-юрист в Инспекцията по охрана на труда до 1990 г. Между 1985 г. и 1993 г. участва в различни работни групи по създаването на Кодекса на труда и подзаконовите актове по неговото приложение, по нормативната уредба относно колективното договаряне и колективните трудови спорове. Ръководи Правния отдел на КНСБ. Участва в 79-та, 80-та и 82-та конференции на Международната организация на труд като делегат и представител в Комитета по резолюциите. Заместник-председател е на КНСБ от 1992 г. до 1997 г. Между 1993 г. и 1997 г. Нейков участва в работата на Националния съвет за тристранно сътрудничество като ръководител на делегацията на КНСБ. Заема поста министър на труда и социалните грижи в служебното правителство на Стефан Софиянски. На 21 май 1997 г. е одобрен от парламента за министър на труда и социалната политика в правителството на Иван Костов. \r\n1920 г. \r\nРоден е Светомир Витков Бабаков – български писател белетрист и драматург. Автор е на \"След дъжда\" (1960 г.), \"Бензиностанция № 10\" (1961 г.), \"Хората се раждат за щастие\" (1962 г.), \"Улицата с гълъбите\" (1963 г.), \"Ароматът на златото\" (1964 г.), \"Червеният автобус\" (1966 г.). \r\n1902 г. \r\nРоден е Веселин Анастасов Стоянов - български композитор, пианист и музикален педагог. Завършва пиано в Държавната музикална академия в София и пиано и композиция в Академията за музика и драматично изкуство във Виена (1930 г.). Сред произведенията на композитора се открояват трите му опери “Женско царство” (1934 г.), “Саламбо” (1940 г.) и “Хитър Петър” (1952 г.), балетът “Папеса Йоана” (1969 г.), гротескната симфонична сюита “Бай Ганьо” (1941 г.), три концерта за пиано и оркестър, рапсодия за оркестър и др. \r\n1892 г. \r\nРоден е Константин Спасов Гълъбов – български писател, критик, филолог германист. Автор е на литературоведски и езиковедски изследвания, есета, разкази и стихове, редактор и преводач. От 1926 г. до 1953 г. завежда Катедрата по немска филология в СУ “Св. Климент Охридски”. Почетен член на Немската академия в Мюнхен. Организатор е на литературен кръг \"Стрелец\" и редактор на литературен седмичник \"Стрелец\" (1927 г.). Основава дружество на българските есеисти, издава \"Орнаменти. Есета\" (1934 г.). Автор е на \"Немско-български фразеологичен речник\" (1958 г., заедно с Ж. Николова-Гълъбова). \r\n1881 г. \r\nРоден е Методий Атанасов Попов – български учен биолог, академик (1947 г.). През 1904 г. завършва естествени науки в СУ “Св. Климент Охридски”. В периода 1904-1909 г. специализира в Мюнхенския университет обща биология, сравнителна анатомия и паразитология. Редовен професор и ръководител на Катедрата по обща ембриология в Медицинския факултет (1924-1953 г.). Създател е на стимулационното учение, автор е на втория в света учебник \"Обща биология\". Автор е на около 280 научни труда. През 1939-1944 г. проповядва расовата теория. На тази дата умират:   \r\n1999 г. \r\nУмира Николай Кирилов Добрев – български политик, партиен и държавен деец. Завършва спец. \"Геофизика\" във ВМГИ (1970 г.). Заема различни ръководни постове в ДКМС, включително секретар на ЦК (1979 г.-1986 г.). Член е на Висшия съвет (от 1991 г.) и Изпълнителното Бюро на БСП (от 1994 г.). Депутат е в ХХХVI, ХХХVII и ХХХVIII НС. В периода 1996-1997 г. е Министър на вътрешните работи. На 28 януари 1997 г. получава указ да състави ново правителство, но връща мандата си на 4 февруари 1997 г. \r\n1979 г. \r\nУмира Стела Пулева Янева - българска литературна и театрална критичка. През 1916 г. завършва Френския колеж в Пловдив. От 1918 г. посещава лекции по френска литература в Цюрихския университет. От 1923 до 1925 г. е във Варшава, където сътрудничи със статии за полската култура на сп. “Полско-български преглед”. В България помества статии и рецензии в сп. “Златорог”, “Свободна реч”, “La parole Bulgarie”, “Съвременник”, “ЛИК”, “Демократически преглед”, “Българска реч” и др. Стела Янева е сред пионерите на театралната критика в България. Автор е на критически портрети за някои от най-големите български актьори през 20-те и 30-те години - Сава Огнянов, Кръстьо Сарафов, Елена Снежина, Иван Димов, Владимир Трендафилов и др. Обнародва разкази във “Вестник за жената”. \r\n1944 г. \r\nУмира Иван Тодоров Стефанов - български офицер, пилот изтребител, полковник (посм., 1992). Пилот от 6-ти изтребителен полк. Загива при защитата на София от съюзническите бомбардировки. \r\n1903 г. \r\nУмира Йордан Попйорданов – български революционер, брат на М. Попйорданов. Учи в Солунската българска мъжка гимназия \"Св. св. Кирил и Методий\". Попада под влиянието на анархизма. Изключен е от гимназията заради организиране на ученически бунт. Заедно с К. Кирков и П. Шатев организира групата на \"гемиджиите\", която подготвя и извършва Солунските атентати през 1903 г. На 16 април 1903 г. взривява сградата на \"Банк Отоман\" в Солун. На следващия ден след неколкочасов бой с полицията е убит. \r\n1898 г. \r\nУмира Ильо Войвода – български хайдутин, деец на националноосвободителното движение. В продължение на около 20 години служи като пандурин (пазач) в Рилския манастир, след което се завръща в родното си село Берово. След 1848 г. действа с чета в Малешевската планина, Пирин и Рила. По време на Кримската война (1853-1856 г.) дружината му наброява около 300-400 души. В края на 1861 г. преминава с голяма част от четата си в Сърбия, а през 1862 г. постъпва в Първата българска легия. По време на Сръбско-турската война (1876 г.) с многоброен отряд от доброволци се сражава срещу турските войски. По време на Руско-турската освободителна война (1877-1878 г.) събира чета, с която действа в Ловешко в помощ на руските войски. Взема участие в освобождаването на Радомир и Кюстендил, след което се прехвърля в Пиянечко и Малешевско. Участва в Кресненско-Разложкото въстание (1878-1879 г.). По време на Сръбско-българската война от 1885 г. действа с чета в района на Краище и Враня. Възпят в българските народни песни. За изготвянето на историческата справка на Агенция “Фокус” са използвани следните източници:   \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.17", "title": "Денят 17 април в българската история"}
{"url": "http://www.focus-news.net/news/2019/04/17/2647517/parlamentat-shte-razgleda-na-parvo-chetene-promeni-v-zakona-za-targovskiya-registar.html", "text": "Парламентът ще разгледа на първо четене промени в Закона за търговския регистър и регистъра на юридическите лица с нестопанска цел. Това предвижда седмичната проектопрограма за работа на  Народното събрание . Законопроектът е внесен от Министерски съвет. Измененията предвиждат изрична уредба за срока за разглеждане от длъжностните лица по вписванията на заявленията за обявяване на декларация от Закона счетоводството, чрез която предприятията, които не са осъществявали дейност през отчетния период, се освобождават от задължението за публикуване на годишния финансов отчет, консолидирания финансов отчет и годишния доклад за дейността си. Законопроектът урежда и срока за разглеждане на заявленията за вписване на обстоятелствата относно действителните собственици по Закона за мерките срещу изпирането на пари. Депутатите ще се занимаят и с първото четене на  промените в Закона за физическото възпитание и спорта. Предложеният законопроект има за цел да се създаде механизъм, по който отчисляваните постъпления от Държавно предприятие „Български спортен тотализатор по сметка за чужди средства на Министерство на младежта и спорта да могат да бъдат прехвърляни в бюджета и разходвани за нуждите на физическото възпитание и спорта и за поддържане, ремонт, реконструкция и цялостно обновяване или създаване на нови спортни обекти и ли спортни съоръжения в държавните и общинските училища.  \r\nНа вниманието на депутатите е предложено проекторешение от председателя на ПГ на ГЕРБ д-р Даниела Дариткова за попълване състава на постоянните комисии. За член на Социална комисия е предложена Ралица Добрева, за член на Комисията по вероизповедания - Лиляна Радева. Предложено е депутатът Красен Кръстев да освободи мястото си в Комисията за българите в чужбина и да стана член на Комисията по икономическа политика и туризъм.", "date": "2019.04.17", "title": "Парламентът ще разгледа на първо четене промени в Закона за търговския регистър"}
{"url": "http://www.focus-news.net/news/2019/04/17/2647519/dobrich-dvizhenieto-po-patya-dobrich-silistra-se-osashtestvyava-s-povisheno-vnimanie-poradi-remontni-deynosti-na-asfaltovata-nastilka.html", "text": "Движението по път Добрич – Силистра се осъществява с повишено внимание поради ремонтни дейности на асфалтовата настилка, предаде кореспондент на  Радио „Фокус” – Варна . И друга пътна отсечка е в ремонт - Генерал Тошево – ГКПП „Кардам“. Движението на автомобили и по това направление се осъществява с повишено внимание поради частични ремонтни дейности на асфалтовата настилка и се регулира с пътни знаци. В Община Каварна се рехабилитират четири пътни участъка от общинската мрежа - Топола Шабла - Каварна – Раковски – Иречек, Каварна – Балчик - Божурец, Каварна – Топола и Каварна – Балчик – Топола – местността „Иканталъка“. Ограничено е движението на МПС над 10 тона по път I-9 в участъка от село Кранево в посока Варна. Обходният маршрут е през селата Кичево и Оброчище. В Добрич заради работа по интегрирания проект за обновяване на водния сектор в града временно е затворено движението на автомобили по едно от платната на бул. „3 март“ в района на Музея в Градския парк „Св. Георги“. Трафикът се осъществява двупосочно в другото платно. Работи се и по ул. „Никола Петков“. Временната организация важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е ясно, с незначителна облачност, тихо е, температурата на въздуха е около 3 градуса.  \r\nЖулиета НИКОЛОВА", "date": "2019.04.17", "title": "Добрич: Движението по пътя Добрич – Силистра се осъществява с повишено внимание поради ремонтни дейности на асфалтовата настилка"}
{"url": "http://www.focus-news.net/news/2019/04/17/2647520/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 17 април 2019 г. (сряда), съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Тайга“ в кв. „Орландовци“ се налага спиране на водоподаването от 09:00 до 19:00 часа на клиентите на „Софийска вода”, живеещи в района на: \r\n- ул. „Тайга“ от ул. „Ком“ до ул. „Моравча“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тайга“, пред бл. 1А. \r\nВъв връзка с подмяна на спирателен кран на ул. „Солунска“ Център се налага спиране на водоподаването от 09:00 до 19:00 часа на клиентите на „Софийска вода”, живеещи в района на: \r\n- ул. „Солунска“ от бул. „Христо Ботев“ до ул. „Княз Борис I“; \r\n- ул. „Цар Самуил“ от ул. „Уилям Гладстон“ до ул. „Солунска“ ; \r\n- ул. „Ивайло“ от бул. „Христо Ботев“ до ул. „Цар Самуил“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ивайло“, ъгъла с ул. „Цар Самуил“.  \r\nВъв връзка с подмяна на сградно водопроводно отклонение на ул. 544 в кв. „Васил Левски“, се налага спиране на водоподаването от 09:30 до 17:30 часа на клиентите на „Софийска вода”, живеещи в района на: \r\n- ул. „Витиня“, ул. „Летоструй“, ул. 546, ул. 547. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 544 №13. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.04.17", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/04/17/2647521/mvr-zapochvat-zasileni-proverki-za-nepravosposobni-vodachi-i-za-izpolzvaneto-na-obezopasitelni-sredstva.html", "text": "От днес до 24 април „Пътна полиция“ ще осъществява засилен контрол на водачите на моторни превозни средства за употреба на алкохол, правоспособност и използването на обезопасителни средства. Това съобщиха от пресцентъра на  МВР . \r\nСпециален акцент ще бъде поставен към водачите на мотоциклети. При тях ще се следи за правоспособност, използването на обезопасителни средства от самите водачи и спътниците им и правилното поставяне на регистрационни табели. Според изискванията на Наредба № I-45 от 24 март 2000 г., регистрационните табели на мотоциклетите се поставят само отзад, но така че да се осигури тяхната видимост и осветеност нощно време. Освен това при закрепването не трябва да се нарушава формата на табелата, целостта на графиката и символите на номера (чл. 10, ал. 5 от Наредба № I-45 от 24 март 2000 г.).  \r\nПри проверките на другите моторни превозни средства специално внимание ща сe обръща и на правилното използване на обезопасителни средства при превоз на децата.  \r\nУспоредно с това ще има и засилени проверки за спазването на скоростните режими.", "date": "2019.04.17", "title": "МВР: Започват засилени проверки за неправоспособни водачи и за използването на обезопасителни средства"}
{"url": "http://www.focus-news.net/news/2019/04/17/2647518/api-ot-1000-ch-do-1530-ch-shte-bade-ogranicheno-dvizhenieto-v-aktivnata-lenta-v-trabata-za-burgas-na-tunel-trayanovi-vrata-na-am-trakiya-poradi-remont.html", "text": "От 10.00 ч. до 15.30 ч. ще бъде ограничено движението в активната лента в тръбата за Бургас на тунел „Траянови врата“ на АМ „Тракия“ поради ремонт на осветителната система и видеонаблюдението. Това съобщиха от пресцентъра на  Агенция \"Пътна инфраструктура\"  (АПИ). Трафикът ще се осъществява в изпреварващата лента. Необходимо е шофьорите да карат внимателно и да спазват стриктно поставената сигнализация.", "date": "2019.04.17", "title": "АПИ: От 10.00 ч. до 15.30 ч. ще бъде ограничено движението в активната лента в тръбата за Бургас на тунел „Траянови врата“ на АМ „Тракия“ поради ремонт"}
{"url": "http://www.focus-news.net/news/2019/04/17/2647522/kyustendil-poradi-svlichane-na-zemna-masa-dvizhenieto-na-tretoklasen-pat-623-bobov-dol-zhedna-ot-km-15200-do-km-15270-se-osashtestvyava-v-edna-lenta.html", "text": "Поради свличане на земна маса движението на третокласен път 623 Бобов дол-Жедна от км 15+200 до км 15+270 се осъществява в една лента. Това съобщи за  Радио \"Фокус\" – Пирин  дежурният служител в Областно пътно управление - Кюстендил. Нормално интензивен е трафикът по главен Е-79 и автомагистрала „Струма“ в участъка от областта. Двупосочно движение в една лента се извършва на третокласен път 107 в участъка между село Пастра и Рилски манастир от км 27+700 до км 27+750, поради извършване на аварийно-възстановителни дейности по обрушване на ската. Участъкът е сигнализиран с пътни знаци. Ограничено за товарни автомобили над 3,5 тона е движението на третокласен път 6222 Смоличано-Пелатиково от км 10+000 до км 14+000, поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. \r\nНатали СТЕФАНОВА", "date": "2019.04.17", "title": "Кюстендил: Поради свличане на земна маса движението на третокласен път 623 Бобов дол-Жедна от км 15+200 до км 15+270 се осъществява в една лента"}
{"url": "http://www.focus-news.net/news/2019/04/17/2647524/sofiya-mezhdunarodniyat-den-na-hayku-poeziyata-shte-bade-otbelyazan-v-stolichnata-biblioteka.html", "text": "В България за първи път ще бъде честван Международният ден на хайку поезията.  Това съобщиха от пресцентъра на  Столична община . Българският хайку съюз и Столична библиотека отбелязват събитието с благотворителна цел за набиране на средства за БХС, които ще подпомогнат заплануваното издаване на българо-английската хайку антология „Морето“, а също и участията на Съюза в различни събития през 2019 г. Събитието ще се проведе от 18.00 часа в Литературния клуб на Библиотеката на София. Входът е свободен. \r\nМузикално-поетичната програма включва изпълнения на поетесата, музикантка и художничка Александра Ивойлова - член на Българския П. Е. Н. център, изпълнения на Диляна Георгиева - оперна певица и председател на БХС в акомпанимент на млади музикални дарования, хайку рецитал с наградени творби от IV Международен конкурс „Вишнев цвят“, подготвен от Зорница Харизанова, в изпълнение на членове на Съюза, а също и изложба-базар на хайку книги, тематични списания, сумие, класически и фото хайги, както и ръчно изработени предмети с декоративна цел.", "date": "2019.04.17", "title": "София: Международният ден на хайку поезията ще бъде отбелязан в Столичната библиотека"}
{"url": "http://www.focus-news.net/news/2019/04/17/2647526/pregled-na-osnovnite-temi-v-dobrudzhanskiya-pechat.html", "text": "„Добричлия: Г-н Йорданов предадохте синята идея“, с тези думи се е обърнал млад добричлия към Александър Йорданов, който снощи е представил в Регионална библиотека „Дора Габе“ книгата си „Патриотични уроци“. Темата е от първа страница на  вестник „Добруджанска трибуна“ . Събитието, определено от организаторите като културно, за мнозина - като предизборно мероприятие на ГЕРБ в Добрич, е било охранявано от поне половин дузина униформени полицаи, цивилни техни колеги и от наета специално за случая частна охранителна фирма. На трета страница вестникът помества казаното от лидера на „Възраждане“ Костадин Костадинов, който също е бил на събитието, както и на управителката на Регионалната библиотека Невяна Христова. „Кметът казва на сесията какво ще предприеме Общината за довършването на блок „Добрич“, съобщава още изданието. Питане по този въпрос е постъпило от общинския съветник Зорница Михайлова. Отговорът предстои на сесията през април. Очаква се кметът на Добрич Йордан Йорданов да даде детайлен отговор. Следващото заседание на Общинския съвет на Добрич ще бъде на 23 април. Питането е внесено на 15 април. „Кукленият театър ще представи на фестивал в Турция „Неродена мома“, съобщава всекидневникът. 15-то издание на форума ще се проведе от 23 до 29 април, ще участват артисти от над 40 държави. Кукленото изкуство на актьорите от добричката трупа е добре познато в Турция. Кукленият театър „Дора Габе“ е участвал на фестивали в Люлебургас, Ески шехир, Измир, Бурса. „Осъдиха мъж за злоупотреба с доверие при сключване на 14 сделки със земя“, съобщава на първа страница другият  регионален  вестник „Нова добруджанска трибуна“ . Мъж от Пловдив е осъден условно на една година „лишаване от свобода“ с тригодишен изпитателен срок и глоба от 100 лв. за злоупотреба с доверие.Присъдата е постановена от Районен съд - Каварна и е изцяло потвърдена от състав на Окръжния съд в Добрич. Осъденият е на 46 години и е признат за виновен за извършено престъпление в периода от 26 февруари до 28 юни 2007 година. „Наградиха най-добрите ученически проекти в конкурса „Науката на живо“, съобщава всекидневникът. 43 научни проекта са били представени в Общинския младежки център. Проектите са били изготвени индивидуално и екипно от общо 70 ученика. Това е второто издание на областния научен конкурс. Участвали са ученици както от Добрич, така и от областта. Поместен е списък на наградените в трите възрастови групи. „Една красива изложба желае „Попътен вятър“ на порасналите художници“, съобщава изданието. Днес - 17 април от 17.30 часа в Регионална библиотека „Дора Габе“ ще бъде открита традиционната изложба на абитуриентите от училището по изкуства „Св.Климент Охридски“. Младите творци ще зарадват своите преподаватели, семейства и гости с красотата на произведенията си, които най-ярко отразяват наученото през годините. През следващата седмица предстои още една изява на младите таланти - да нарисуват панел от оградата на училището, инициатива, която продължава вече четвърта година.", "date": "2019.04.17", "title": "Преглед на основните теми в добруджанския печат"}
{"url": "http://www.focus-news.net/news/2019/04/17/2647525/denyat-17-april-v-svetovnata-istoriya.html", "text": "През 1492 г. Христофор Колумб подписва споразумение с испанския крал Фердинанд, според което неговото пътуване на запад с цел откриване на нов път към Индия, ще бъде финансирано от Испания, срещу което тя ще получи в свое владение всички новооткрити земи. На тази дата през 1610 година английският изследовател Хенри Хъдсън започва плаване, по време на което открива пролива, който носи неговото име. През 1964 г. Джери (Джералдин) Мок става първата жена, обиколила света със самолет. На тази дата през 1964 година първият автомобил Форд “Мустанг” излиза на пазара. На 17 април са родени: Никита Сергеевич Хрушчов - руски общественик, държавник, висш партиен функционер; Линдзи Андерсон – британски режисьор, актьор и критик. На тази дата умират: Габриел Гарсия Маркес, колумбийски писател, журналист, издател и общественик; Бенджамин Франклин – американски писател просветител, публицист, общественик, един от авторите на Декларацията за независимостта на САЩ. \r\n2018 г.  \r\nСъдът на ЕС постановява, че сечта в полската гора Беловежа, една от най-старите гори в Европа, е незаконна \r\n2018 г.  \r\nНародното събрание на Армения избира бившия президент Серж Саркисян за премиер. 97 депутати участват в гласуването. \"За\" Саркисян гласуват 76 депутати, други 17 народни представители са \"против\". \r\n2018 г.  \r\n8 500 затворници получават амнистия от мианмарския президент.  \r\n 2017 г. \r\nСевернокорейският зам.-външен министър Хан Сонг-риол заплашва да изстрелва ракети \"ежеседмично\", след като вицепрезидентът на Съединените щати Майк Пенън предупреждава КНДР, че \"ерата на стратегическото търпение\" на Съединените щати е приключила. \r\n2015 г. \r\nСателитни снимки показват, че Китай бързо строи писта на оспорваните Острови Спратли в Южнокитайско море. \r\nWikiLeaks публикува 30 287 документи и 173 132 имейли, получени от хакерската атака срещу Sony Pictures Entertainment, за която се счита че е извършена от Северна Корея. \r\n2014 г. \r\nАбделазиз Бутефлика спечелва четвърти мандат на президентските избори в Алжир. \r\n2013 г. \r\nСенатът на САЩ отхвърля поправките на президента Обама ожесточаващи закона за контрола върху оръжията. \r\nВ Япония е пуснат най-бързия интернет в света със скорост два гигабита в секунда. \r\nВ Египет са открити най-древните папируси в търговско пристанище от времето на управлението на династията Хеопс – около 2580 година пр.н.е. \r\n2012 г. \r\nВ Катар се извършва неуспешен опит за преврат. Емирската гвардия, се опитва да превземе двореца на емира шейх Хамад бин Халифа ал Тани. Американски специални части влизат в ожесточени сражения с разбунтувалите се гвардейци. На страната на превратаджиите е преминал и началникът на Генералния щаб на Катар Хамад бин Али ал Атия. Емирът и съпругата напускат двореца под ескорта на американски командоси. Емирът управлява Катар от 1995 година, когато след дворцов преврат сваля от власт баща си. \r\nПрезидентът на Русия Дмитрий Медведев подписва указ за създаване на „Обществена телевизия Русия“ (ОТР). \r\n2011 г. \r\nВъв Финландия се провеждат парламентарни избори за избиране на 200 депутата в Едускунта (финландския парламент). Евроскептиците - консерваторите и националистите излизат победители. Сегашната управляваща центристка партия излиза четвърта на изборите. \r\n2007 г. \r\nТрима швейцарски журналисти от цюрихския вестник “Sonntaqsblic” са изправени пред военния трибунал в град Сен Гален по обвинение в разгласяване на военна тайна. Тримата са обнародвали документ, потвърждаващ наличието на секретни затвори на ЦРУ, където са били задържани заподозрени в терористична дейност.  \r\nСкандалът със секретните затвори на ЦРУ се разразява през 2005 г., след публикация на вестник “Вашингтон пост”, цитираща изявление на правозащитната организация “Хюман райтс уотч”, в което се посочва, че в Полша и Румъния без съд и следствие ЦРУ държи хора, заподозрени във връзки с “Ал Кайда”. \r\n1999 г. \r\nНай-резултатният хокеист в историята на Националната хокейна лига (НХЛ) Уейн Грецки обявява, че прекратява спортната си кариера. Той изиграва последния си мач с екипа на “Ню Йорк рейнджърс” в нюйоркската зала “Медисън Скуеър Гардън”. Грецки е отбелязал 894 гола и е записал 1962 асистенции за 20 години в хокея. Той притежава над 10 рекорда в НХЛ, сред които се отличават тези за най-много голове, най-много асистенции, брой на играните мачове, най-много спечелени купи “Стенли” и т.н. \r\n1993 г. \r\nПрезидентът на Чечня Джохар Дудаев разпуска парламента и въвежда президентско управление в републиката. \r\n1983 г. \r\nПолската милиция разпръсква със сила мирна демонстрация, организирана от привърженици на профсъюза “Солидарност”. \r\n1982 г. \r\nАнглийската кралица Елизабет ІІ провъзгласява пълната независимост на Канада, признавайки новата Конституция на страната. \r\n1975 г. \r\nВ резултат на комунистически преврат, организиран от червените кхмери в Камбоджа, на власт идва режимът на Пол Пот, придобил известност със зверствата към собствения си народ. \r\n1974 г. \r\nОт 17 до 18 април във Варшава се провежда съвещание на Политическия консултативен комитет на държавите от Варшавския договор. Приети са декларации за Близкия изток и Виетнам. Резултатите от съвещанието са обсъдени на пленум на ЦК на БКП на 25 април 1974 г. \r\nВаршавският договор е договор за сътрудничество и взаимна помощ, сключен между Албания, България, ГДР, Полша, Румъния, СССР, Унгария и Чехословакия. Подписан е на Варшавското съвещание (14 май 1955 г.). Варшавският договор е военнополитически отбранителен съюз на европейските социалистически страни, сключен за срок от 20 години, с автоматическо продължаване за следващите 10 години за държавите, които не денонсират договора една година преди изтичане на срока. Държавите участнички в договора се задължават в съответствие с Устава на ООН да се въздържат в международните отношения от заплаха със сила или използването й и да разрешават всички спорове с мирни средства. Висш ръководен орган на съюза е Политически консултативен комитет. Създадено е обединено командване на въоръжените сили и за негов главнокомандващ е назначен маршалът на СССР И. С. Конев. По-късно са създадени Комитет на министрите на отбраната, Комитет на министрите на външните работи и Обединен секретариат. След 1962 г. Албания не участва в работата на органите на договора, шест години по-късно обявява й неговата денонсация. По време на своето съществуване Варшавският договор и неговите обединени въоръжени сили се използват за поддържане на напрежението между Източна и Западна Европа. На 1 юли 1991 г. договорът е прекратен. \r\n1970 г. \r\nПол Маккартни издава първия си соло албум “ Макартни” \r\nПол Маккартни (18 юни 1942 г.) е английски рокмузикант, композитор, един от основните членове на квартета “Бийтълс”. Самостоятелни албуми: “MаcCartney” (1970 г.), “Ram” (1971 г.), “MacCartney II” (1980 г.), “Tug of War” (1982 г.), “Pipes of Peace” (1983 г.), “Give My Regards to Broad Street” (1984 г.), “Prress to Play” (1986 г.), “All the Best” (1987 г.), “Flowers in the Dirt” (1989 г.), “Tripping the Live Fantastic” (1990 г.), “Unplugged - the Official Bootleg” (1991 г.), “Liverpool Oratorio” (1991 г.), “Off the Ground” (1993 г.), “Paul Is Live” (1993 г.), “Strawberries Oceans Ships Forest” (1994 г.), “Flaming Pie” (1997 г.), “Standing Stone” (1997 г.), “Run Devil Run” (1999 г.), “Driving Rain” (2001 г.), “Wingspan” (2001 г.), “Hits and Hits Together” (2002 г.). \r\n1964 г. \r\nДжери (Джералдин) Мок става първата жена обиколила света със самолет. Пътуването трае 29 дена, в рамките на които Мок прави 21 престоя. Изминати са почти 22 860 мили. \r\n1964 г. \r\nПроизведен е първият автомобил “Форд-Мутсанг”. \r\n1961 г. \r\nСАЩ правят неуспешен опит да свалят режима на Фидел Кастро като изпращат десант в Куба в района на Плая Хирон. \r\nФидел Кастро е роден на 13 август 1926 г. Той е кубински политик и държавник. В периода 1955-1956 г. е организатор на “Движение 26 юли”. След комунистическия преврат през 1959 г. е министър-председател на Революционното правителство (до 1976 г.). Фидел Кастро е първи секретар на ЦК на КП на Куба от 1965 г., премиер-министър (1959-1976 г.). От 1976 г. председател на Държавния съвет и на МС на Куба. Председател е на Движението на необвързаните страни (1976-1979 г.). \r\n1942 г. \r\nФренският генерал Анри Жиро успява да избяга от немския лагер за военнопленници в Саксония.  \r\nАнри Жиро е роден на 18 януари 1879 г. в Париж. През 1900 г. завършва Сенсирското военно училище. Участва в Първата световна война (1914-1918 г.) и в потушаването на метеж в Мароко (1922-1926 г.). В началото на Втората световна война (1939-1945 г.) командва 7-а, а след това и 9-а армия. През 1940 г. е пленен от немците. През април 1942 г. успява да избяга в неокупираната зона на Франция, където се свързва с представителите на САЩ. С помощта на американското разузнаване е прехвърлен в Алжир (ноември 1942 г.) и след десанта на англо-американските войски в Северна Африка (17 ноември 1942 г.) е назначен за командващ френските войски и началник на гражданската администрация в Северна Африка (27 декември 1942 г.). Поради разногласие с ген. Дьо Гол е освободен от заемания пост, а след това и от поста командващ френските освободителни сили (април 1944 г.). През 1948 г. е назначен за вицепредседател на Висшия съвет за отбрана на Франция. \r\n1941 г. \r\nВ хода на Втората световна война Югославия капитулира. Представители на югославската кралска армия подписват в Белград акт за безусловна капитулация. Същия ден заради бойните действия на Балканите Хитлер заповядва нападението срещу СССР да бъде отложено от май за юни. \r\n1939 г. \r\nСССР предлага на Англия и Франция да сключат тристранен договор за взаимопомощ в случай на немска агресия. \r\n1924 г. \r\nМетро Пикчърс, Голдлуйн Пикчърс и компанията на Луис Майер се обединяват в Метро Голдуин Майер студио. \r\n1895 г. \r\nПодписва се Симоносекския мирен договор между Китай и Япония, утвърждаващ поражението на Китай в Японско-китайската война (1894-1895 г.). Съгласно договора Китай отстъпва на Япония Тайван, островите Пенхуледао и се задължава да плати огромни контрибуция на Япония. Заедно с това Китай признава независимостта на Корея. \r\n1880 г. \r\nРоден е Чарлз Леонард Уули - английски археолог. През 1907-1912 г. участва в разкопки в Нубия, а през 1912-1914 г. и 1919 г. взема участие в разкопки в Кархемиш, на р. Ефрат. В периода 1921-1922 г. ръководи разкопките в Тел ал-Амарна. От 1922 г. до 1934 г. води англо-американска археологическа експедиция в Ур, където са открити архивът на храмовия комплекс (ХХVIII в. пр. Хр.), царските гробници от I династия на Ур, редица храмове, многобройни надписи и др. Разкопките в Ур позволяват да се възстанови в най-общи линии градът-държава. В периодите 1936-1939 г. и 1946-1949 г. е ръководител на разкопките в Алаллах (Турция). В историческите си трудове идеализира обществения строй и културата на древните държави в Месопотамия. \r\n 1875 г. \r\nАнгличанинът Н. Чембърлейн изобретява билярдната игра снукър. \r\n1865 г. \r\nМари Сюрат е арестувана по обвинение за участие в убийството на Ейбрахам Линкълн. На 7 юли 1865 г. тя става първата жена екзекутирана от правителството на САЩ. Нейният син Джон Сюарт също е заподозрян в конспирация, но е освободен. \r\n1861 г. \r\nПо време на Американската Гражданска война щата Вирджиния се отделя от САЩ. \r\n1859 г. \r\nВъв Франция е обявена амнистия за политическите затворници. \r\n1856 г. \r\nГрад Квебек е провъзгласен за столица на Канада. \r\n1824 г. \r\nПодписан е Руско-американки договор за Аляска. Според него е възстановено свободното плаване и ловенето на риба, но руските владения се ограничават до 54-и паралел. \r\n1610 г. \r\nАнглийският изследовател Хенри Хъдсън, известен с опитите си да намери път от Европа до Азия през Северния ледовит океан, започва плаване, по време на което открива Хъдсъновия пролив. \r\nТърсейки северни морски пътища от Атлантическия към Тихия океан през 1607-1611 г. Хенри Хъдсън прави 4 пътешествия в арктическите морета, организирани от лондонски и амстердамски търговци. През 1607 г. прави опит да открие път към Тихия океан през Северния полюс, стига до 80°23’ с. ш. и открива по пътя си о-в Ян Майен. През 1608 г. се опитва безуспешно да намери проход между Шпицберген и Нова земя. През 1609 г. като служител на холандската Източноиндийска компания се отправя към Баренцево море, а оттам - към бреговете на Северна Америка, в търсене на северозападен проход, като изследва част от бреговете на континента. Открива устието на р. Хъдсън и навлиза на 250 км срещу течението й. През 1610 г. обхожда пролива между Лабрадор и Бафинова земя (по-късно наречен на негово име) и открива обширен залив (Хъдсънов залив). Зимува в южната му част (залив Джеймз). През 1611 г. на връщане екипажът на кораба вдига бунт. Хъдсън синът му и 7 моряка са изоставени в лодка и изчезват безследно. \r\n1534 г. \r\nАрестуван е бившият лорд-канцлер на Англия, авторът на “Утопия” Томас Мор. \r\nТомас Мор е английски хуманист, държавник, писател, един от създателите на утопичния социализъм. Роден е на 7 февруари 1478 г. От 1529 г. до 1532 г. е канцлер на Англия. Като католик отказва да съдейства на краля да стане върховен глава на Англиканската църква, за което е обвинен в държавна измяна и затворен. Канонизиран е от Католическата църква. В съчинението си “Утопия” (издадено през 1516 г. в Лувен) Мор описва фантастичния остров Утопия, където няма частна собственост, битът и средствата за производство са обществени, трудът е задължение на всеки, а разпределението на благата е според потребностите. Съчинението “Похвала на глупостта” посвещава на своя приятел Еразъм Ротердамски. Умира на 6 юли 1535 г. \r\n1521 г. \r\nВодачът на германската Реформация Мартин Лутер е отлъчен от католическата църква, поради категоричния му отказ да се отрече от възгледите си. \r\nМартин Лутер е германски философ, теолог, родоначалник на Реформацията в Германия, основател на протестантизма (лутеранството). Роден е на 10 ноември 1483 г. От 1512 г. е професор по философия и теология във Витенбергския университет. Повлиян от хуманистите и от чешкия реформатор Ян Хус, решава, че е необходима реформа в Католическата църква. На 31 октомври 1517 г. излага във Витенберг своите 95 тезиса срещу злоупотребите и търговията с папски индулгенции. Провъзгласява идеята за спасение на хората с помощта на вярата, като отхвърля посредничеството на Църквата и духовенството между хората и Бога. Обявява за най-висш религиозен авторитет Светото писание. На 10 декември 1520 г. публично изгаря папската була, с която е обявено отлъчването му от Църквата. На Вормския райхстаг (1521 г.) категорично отказва да се отрече от учението си. Последните години от живота си посвещава на пасторска дейност. Преводът на Библията и литературните трудове на Мартин Лутер имат голямо значение за развитието на немския език и литература. Автор е на: \"Послание до германското дворянство\"; памфлета \"За Вавилонския плен на Църквата\"; трактата \"За свободата на християните\", \"Срещу булата на Антихриста\" и др. Умира на 18 февруари 1546 г. \r\n1492 г. \r\nХристофор Колумб подписва споразумение с испанския крал Фердинанд, според което неговото пътуване на запад с цел откриване на нов път към Индия ще бъде финансирано от Испания, срещу което тя ще получи в свое владение всички новооткрити земи. \r\nБазирайки се на античното учение за сферообразната форма на Земята и на неверни изчисления на учени от ХV в., Колумб съставя проект за западния, според него най-кратък морски път от Европа до Индия. През 1485 г., след като португалския крал отхвърля неговия проект, Колумб се завръща в Кастилия, където с поддръжката на андалуски търговци и банкери организира правителствена океанска експедиция. Първата експедиция (1492-1493 г.) включва корабите “Санта Мария”, “Пинта” и “Ниня”. Те потеглят на 3 август 1492 г. от Канарските острови, пресичат Атлантическия океан в субтропичния пояс и достигат до о-в Сан Салвадор от Бахамския архипелаг, където Колумб акостира на 12 октомври 1492 г. (официално призната дата за откриването на Америка). През нощта на 25 декември 1492 г. флагманският кораб “Санта Мария” засяда на риф, но екипажът се спасява. Корабът “Ниня” завършва изследването на северните брегове на Хаити и на 15 март 1493 г. Колумб се завръща с него в Кастилия. Втората експедиция (1493-1496 г.), която Колумб оглавява с чин адмирал, се състои от 17 кораба с повече от 1 500 души екипаж. На 3 октомври 1493 г. открива о-вите Доминик и Гваделупа, на 19 ноември 1493 г. - о-в Пуерто Рико, след което акостира на северния хаитянски бряг. На 5 май 1494 г. открива о-в Ямайка, а след това архипелага Хардинес дела Рейна, п-в Сапата и о-в Пинос. На 10 март 1496 г. отпътува от Хаити и на 11 юни се завръща в Кастилия. Третата експедиция (1498-1500 г.) се състои от 6 кораба, 3 от които Колумб повежда през Атлантическия океан, и на 31 юли 1498 г. открива о-в Тринидат, навлиза от юг в залива Пария, открива устието на р. Ориноко и п-в Пария, с което слага началото на откриването на Южна Америка. През 1500 г. е арестуван по донос и изпратен в Кастилия, където е освободен. Четвъртата експедиция (1502-1504 г.) включва 4 кораба, с които Колумб достига о-в Мартиника, Хондураския залив, карибските брегове на Хондурас, Никарагуа, Коста Рика и Панама. На 25 юни 1503 г. претърпява корабокрушение до о-в Ямайка. Завръща се в Кастилия на 7 ноември 1504 г. Колумб умира на 20 май 1506 г. \r\n1355 г. \r\nВъв Венеция за заговор против местната аристокрация е екзекутиран Марино Фалиеро, станал герой на Байронова трагедия. На тази дата са родени: \r\n1923 г. \r\nРоден е Линдзи Андерсон – британски режисьор, актьор и критик. Негово дело са \"Спортен живот\" (1963 г.), \"Ако\" (1968 г.), \"О, щастливецо\" (1973 г.), \"Обърни се с гняв назад\" (1981г.), \"Болница Британия\" (1982 г.), \"Китовете през август\" (1987 г.). Изявява се като актьор в \"Огнени колесници\" (1981 г.), \"Слава! Слава!\" (1987 г.). \r\n1911 г. \r\nРоден е Ерве Базен (псевдоним на Жан Пиер Мари Ерве-Базен) – френски писател и общественик; член акад. \"Гонкур\" (от 1958). Учи в Сорбоната в Париж. Автор е на сборниците \"Доли\" (1933 г.), \"Лица\" (1934 г.), \"Дни\" (1947 г.), \"В преследване на Ирис\" (1948 г.), \"Настроения\" (1953 г.), \"Бюро за бракосъчетания\" (1951г.). Публикува философско-сатиричния роман \"Щастливци от остров “Отчаяние\" (1970 г.), романа \"Зеленият храм\" (1981 г.) и др. \r\n1894 г. \r\nРоден е Борис Василиевич Шчукин (Щукин) - руски актьор. Завършва Висшето техническо училище. Участва в Гражданската война. Учи и в студията към театър “Вахтангов” и работи в него до края на живота си. Филмография: “Летци” (1935 г.), “Поколението на победителите” (1936 г.), “Ленин през Октомври” (1937 г.), “Ленин през 1918 год.” (1939 г.). Участва и в театралната постановка “Човекът с пушка” (1937 г.). \r\n1894 г. \r\nРоден е Никита Сергеевич Хрушчов - руски общественик, държавник, висш партиен функционер. Взема участие е Гражданската война (1918-1920 г.). От 1929 г. до 1931 г. учи в Московската промишлена академия, след което работи в московския партиен апарат (1931-1935). От 1935 г. до 1938 г. заема поста първи секретар на московския градски партиен комитет. По време на войната като партиен комисар воюва на много фронтове и получава званието ген.-лейтенант (1943 г.). От декември 1949 г. е секретар на ЦК на ВКБ (б). Като висш партиен функционер има отношение към организацията и провеждането на масовите репресии срещу партийни, държавни и военни функционери в навечерието на Втората световна война и след нея. След смъртта на Й. В. Сталин заема неговата длъжност. Организира разобличаването му и разкрива ужасите на неговата диктатура пред света в доклад на закрито заседание на ХХ конгрес на КПСС (февруари 1956 г.). Хрушчов започва ликвидирането на “култа към личността на Й. В. Сталин”. Опитва се да въведе демократизъм в тоталитарната система и да съчетае демокрацията в обществото с т. нар. демократически централизъм и с монопола на комунистическата партия върху политическата власт и ръководството на обществото и държавата. Като използва възможностите на плановата икономика, Хрушчов се опитва да активизира земеделието в СССР, отпуска огромни средства за разработване и усвояване на нови земеделски земи в Казахстан. Във външната политика проявява инициатива и постига сближаване със САЩ, което води до разбирателство по някои въпроси на световния мир и международната сигурност. След ХХ конгрес на КПСС освобождава всички политически затворници, осъдени по времето на “култа към личността”. Започва да осъществява контрол върху работата на органите за държана сигурност. Под ръководството на Хрушчов се създават условия за творческа свобода на интелектуалците. Свален от длъжност и пенсиониран по решение на пленум на ЦК на КПСС от 1964 г. \r\n1884 г. \r\nРоден е Василий Василиевич Каменски - руски поет. Започва да печата през 1904 г. Ранните му стихове са под влияние на футуризма, близък е на Вл. Маяковски. През 1915 г. излиза от печат романът му “Стенка Разине”. Публикува поетичните сборници: “Танго с коронованите. Железобетонни поеми” (1914 г.), “Босоноги девойки” (1917 г.), “И това го има …” (1927 г.), “Стихове за Закавказието” (1932 г.), “Родина на щастието” (1938 г.); поемите “Стенка Разин” (1912-1920 г.), “Цувама” (1920 г.), “Емелян Пугачов” (1931г.), “Младостта на Маяковски” (1932 г.), “Иван Болотников” (1934 г.), “1905-та” (1934 г.), “Поема за Кама” (1934 г.); романа “Пушкин и Дантес” (1928 г.); повести, книги с очерци и мемоари. \r\n1573 г. \r\nРоден е Максимилиан I Баварски – баварски херцог, курфюрст. Водач на немските католици и съюзник на Фердинанд II Австрийски в Тридесетгодишната война. На тази дата умират: \r\n2014 г. \r\nУмира Габриел Гарсия Маркес, колумбийски писател, журналист, издател и общественик. Роден е на 6 март 1927 г. в Аракатака, Колумбия. \r\nТой е сред най-значимите автори от 20-ти век, носител на Нобеловата награда за литература през 1982 г. и на Нойщадската литературна награда през 1972 г. \r\nСтартира своята кариера като журналист, но популярност добива с романите си „Сто години самота“ (1967), „Есента на патриарха“ (1975) и „Любов по време на холера“ (1985). Често е сочен за най-известния представител на магическия реализъм, елементи от който се откриват в много негови произведения. Основен мотив в тях е самотата. \r\n1942 г. \r\nУмира Жан Батист Перен – френски физик, от 1923 г. член на Парижката АН. Лауреат на Нобелова награда за физика за 1926 г. През 1894 г. завършва Екол Нормал Суперийор в Париж, където остава на работа. От 1898 г. е преподавател в Парижкия университет, а от 1910 г. – професор. След капитулацията на Франция през 1940 г. заминава за САЩ. Изследва природата на катодните и рентгеновите лъчи като доказва, че катодните лъчи представляват поток от заредени частици. Изучава електрокинетичните явления и през 1904 г. предлага прибор за изследване на електроосмозата. Разработките му върху брауновото движение представляват експериментално потвърждение на теорията на Айнщайн - Смолуховски; те позволяват на Перен да получи числото на Авогадро, което се съгласува с получените стойности на това число по други методи и окончателно доказва съществуването на молекулите. Популяризатор е на научното познание. \r\n1808 г. \r\nУмира Иван Егорович Старов - руски архитект, един от основоположниците на руския класицизъм. В периода 1758-1762 г. учи в Петербургската художествена академия при А. Ф. Кокоринов и Ж. Б. Вален-Деламот. От 1762 г. до 1768 г. живее в Париж и в Рим, където се запознава с античните паметници. Академик (1769 г.), професор (1785 г.). В годините 1769-1772 е преподавател в Художествената академия. През 1772-1774 г. е главен архитект на Комисията за каменното строителство на Санкт Петербург и Москва. Проектите за планиране на Воронеж и Псков (1774 г.) са свидетелство за постигната творческа зрелост. От 1774 г. работи над реконструкцията на Александро-Невската лавра в Петербург. През 70-те и 80-те години проектира паркови ансамбли в околностите на Петербург. Най-значителната му постройка от този период е Таврическият дворец в Петербург (1783-1789 г.). В края на 80-те години прави проект за двореца на Шереметиеви в Москва (неосъществен). В началото на 90-те години работи предимно в Украйна (проекти за планиране на Екатеринослав и Николаев, събора в Николаев и др.). От 1790 ръководи строежа на Казанския събор в Петербург. \r\n 1799 г. \r\nУмира Александър Андреевич Безбородко – руски държавник, канцлер, княз. Oт 1783 г. е втори член на Колегията по външни работи на империята. Автор е на много от законодателните актове на Екатерина II (70-80-те год. на XVIII в.). От 1784 г. носи титлата \"граф\". Многократно е награждаван с имения в Южна Русия и в Украйна. В края на живота си е един от най-богатите руски велможи. След като на престола сяда Павел I, Безбородко е единственият, който не е отстранен, а дори е назначен за държавен канцлер. По молба на своя племенник - княз В. П. Кочубей, през 1798 г. той пише \"Записки за съставянето на руските закони\" (изцяло в духа и с идеите на Просвещението; по-късно съчинението е използвано от император Александър I). Автор е и на няколко съчинения за историята на Украйна и руско-турските войни. Оставя огромна колекция от живописни платна и други художествени предмети. Завещава голяма сума за благотворителност, част от която е използвана за построяването на Нежинския лицей. \r\n1790 г. \r\nУмира Бенджамин Франклин – американски писател просветител, публицист, общественик, един от авторите на Декларацията за независимостта на САЩ. Прекарва детските си години в свещоливницата на баща си и посещава училище само две години. Помага в печатницата на брат си Джеймс и се самообразова. Придобива познания в областта на естествените науки, философията, икономиката и литературата. Впоследствие се занимава с физика. Автор е на редица експериментални изследвания върху електричеството, изобретява гръмоотвода, открива електрическата същност на мълнията. След 2-годишен престой в Лондон, където се запознава с икономическата теория на физиократите (Джон Лок, Шафтсбъри, Пристли, Колинз) и с публицистиката на Стийл и Адисън, Франклин става собственик на типографска фирма. В печатницата си прокарва линията на своята просветителска мисия: проповядва нов морален кодекс за хората от третото съсловие, пропагандира практицизма и рационализма, останал в историята като “Франклиновият здрав смисъл”. Там пише и издава прочутия “Алманах на сиромаха Ричард” (1732-1764 г.). По философските си възгледи Бенджамин Франклин е деист - приема, че Бог е творец на природата, но отрича намесата му в природните и обществените явления и процеси. Заема се с редица граждански проекти: основава първото абонаментно читалище, създава Американското философско дружество, построява първата колониална болница (Пенсилванската), учредява Пенсилванския университет. Издава първият пенсилвански в-к “Pennsylvania Gazette” (1729-1748 г.). След мисията му при подписване на договора с индианците в Охайо е назначен за дипломат. Представлява САЩ в Англия и Франция, пратеник е на Пенсилвания, Джорджия, Масачузетс и Ню Джърси в Лондон, търсейки пътища за помирение между Англия и колониите. По време на Втория конгрес става член на комисията, която изготвя проекта за Декларацията за независимостта. Член е на Конституционния съвет. За изготвянето на историческата справка на Агенция “Фокус” са използвани следните източници:  \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.17", "title": "Денят 17 април в световната история"}
{"url": "http://www.focus-news.net/news/2019/04/17/2647523/nikolas-maduro-ventsuela-privetstva-vsyaka-pomosht-koordinirana-sas-zakonnoto-pravitelstvo-v-karakas.html", "text": "Държавният глава на Венецуела Николас Мадуро увери, че страната му ще приеме всяка хуманитарна помощ, стига предоставянето й да е координирано със законното правителство на латиноамериканската страна, предава  TACC . \r\n„В координация с конституционното, законно правителство на Венецуела, което оглавявам, се приветства всякаква хуманитарна помощ“, подчерта Мадуро в ефира на държавната телевизия на Венецуела. \r\nСъгласно думите му, всяка седмица в страната се доставят медикаменти „в съответствие със всички международни протоколи“. \r\nПо-рано медии съобщиха, че първият самолет с хуманитарна помощ от Международния комитет на „Червения кръст“ е кацнал във венецуелската столица. Машината е излетяла от Панама.   Тереза Герова", "date": "2019.04.17", "title": "Николас Мадуро: Венцуела приветства всяка помощ, координирана със законното правителство в Каракас"}
{"url": "http://www.focus-news.net/news/2019/04/17/2647527/pernik-konsultatsii-s-politicheskite-sili-za-razpredelenie-na-sastava-i-rakovodstvoto-na-sik-na-teritoriyata-na-obshtinata-shte-se-provedat-v-grada.html", "text": "Консултации с политическите партии и коалиции за квотно разпределение на състава и ръководството на секционните избирателни комисии на територията на община Перник при провеждане на изборите за членове на Европейския парламент от Република България на 26 май 2019 г. ще се проведат в заседателната зала на Общината от 15.00 часа. Това съобщиха от пресцентъра на  Община Перник .", "date": "2019.04.17", "title": "Перник: Консултации с политическите сили за разпределение на състава и ръководството на СИК на територията на общината ще се проведат в града"}
{"url": "http://www.focus-news.net/news/2019/04/17/2647529/vidin-sbornikat-mitropolit-neofit-vidinski-velik-duhoven-vodach-shte-bade-predstaven-v-grada.html", "text": "Сборникът „Митрополит Неофит Видински – велик духовен водач“ ще бъде представен от 17.30 часа в салона на Читалище „Цвят - 1870“ във Видин, предаде репортер на  Агенция „Фокус“ . Събитието се реализира с благословението на Негово високопреосвещендство Видинския митрополит Даниил от Видинска Света Митрополия, Народно читалище „Цвят - 1870“, Държавен архив - Видин и Фондация „Постижения“. Сборникът ще бъде представен от неговия съставител Виктория Караабова-Стоянова, председател на Фондация „Постижения“, родственица на митрополит Неофит. \r\nОт Видинска света митрополия припомнят, че още с встъпването си на Видинския престол, Митрополит Неофит много бързо се запознава със състоянието на епархията и разбира, че е необходимо да се работи за просвещението на вярващите, за възстановяването на храмове и за създаване на благотворителни фондове, чрез които да се набират необходимите средства. Той издава вестник, книги, проповеди, пише история на Видинската епархия. Голямо е делото му и за завършване на построения, но все още незавършен до неговото встъпване в длъжност, катедрален храм „Св. Вмчк Димитрий“, за изграждането на мавзолея на Екзарх Антим I, за изграждането на целия митрополитски квартал, обособен във Видин. Всичко, което той е планирал през живота си в свещенослужителска, социална, благотворителна дейност го е реализирал стъпка по стъпка, упорито и неотстъпно. Големи са и заслугите на митрополит Неофит Видински за спасяването на българските евреи по време на Втората световна война.  \r\nСборникът „Митрополит Неофит Видински – велик духовен водач“ ще бъде представен не случайно в Народно читалище „Цвят-1870“. То е естественият център както на град Видин, така и на духовността. Премиерата съвпада с традиционните чествания на читалището, което празнува всяка година в дните преди Цветница. Преди 10 години във Видинското читалище се представи биографичната книга „Видинский митрополит Неофит. Живот, дело, преживяно, сътрудници“ от свещеноиконом Йордан Н. Василев. Друг важен момент е, че митрополит Неофит е един от дарителите за построяването на сградата на читалището. Често е присъствал на събития, на заниманията на литературния клуб, към читалището и др.  \r\nНикола ПЕТКОВ", "date": "2019.04.17", "title": "Видин: Сборникът „Митрополит Неофит Видински – велик духовен водач“ ще бъде представен в града"}
{"url": "http://www.focus-news.net/news/2019/04/17/2647532/burgas-nagradite-ot-minalogodishniya-konkurs-za-razkazvachi-na-ribarski-istorii-shte-badat-vracheni-v-grada.html", "text": "Информационен сайт \"Грамофона\" и Пристанище \"Бургас\" ще връчат награди на най-оригиналните участници в миналогодишния никулденски конкурс за разказвачи на рибарски истории от 18.00 часа. Това съобщиха от пресцентъра на  Община Бургас . Входът е свободен, а настроението гарантирано.", "date": "2019.04.17", "title": "Бургас: Наградите от миналогодишния конкурс за разказвачи на рибарски истории ще бъдат връчени в града"}
{"url": "http://www.focus-news.net/news/2019/04/17/2647530/sofiya-tantsov-spektakal-nyuansi-v-izkustvoto-shte-se-sastoi-v-grada.html", "text": "Танцов спектакъл \"Нюанси в изкуството\" ще се състои в града. Това съобщиха от пресцентъра на  Столична община . Събитието ще се състои от 18.30 часа в Античен културно-комуникационен комплекс „Сердика“ – под купола на Ларгото. С участието на Софийския духов оркестър с диригент Васил Делиев и фолклорен танцов ансамбъл \"Средец\" с художествени ръководители Ива Търнева и Николай Илиев. \r\nВ програмата ще участват Дико Илиев – Нашата гордост І Тракийска наздравица І Ас. Карастоянов - Копаница І Шопски танц І Дико Илиев – Ганкино хоро І Гроздобер І Дико Илиев – Дженишено хоро І Дико Илиев – Пролетно хоро І Христофор Раданов – Леко Еленино І А. Добрев – Ботевградско празнично І Дико Илиев – Александрийка І Момичешки игри І Христофор Раданов – Фолк-суинг І Задявки в Шоплука І Дико Илиев – Дунавско хоро. \r\nОрганизатори са Общински културен институт Дом на културата „Средец“ и Общински културен институт Дом на културата „Искър“, дирекция \"Култура\" на Столична община. Вход свободен.", "date": "2019.04.17", "title": "София: Танцов спектакъл \"Нюанси в изкуството\" ще се състои в града"}
{"url": "http://www.focus-news.net/news/2019/04/17/2647533/sliven-konsultatsii-za-naznachavane-na-sastavite-na-sektsionnite-izbiratelni-komisii-shte-se-provedat-v-obshtinata.html", "text": "Консултации за назначаване на съставите на секционните избирателни комисии ще се проведат в зала 105 на Община Сливен от 10.30 часа. Това съобщиха от пресцентъра на  Общината . Със заповед на кмета Стефан Радев на територията на цялата община са образувани 181 избирателни секции, от които 126 - в град Сливен, и 55 - за останалите населените места. Към 5 април 2019 г. от всичките 181 избирателни секции, 40 са с до 500 избиратели, 12 са с до 200 избиратели. Останалите са с над 500 избиратели. \r\nПодвижна избирателна секция ще бъде сформирана, ако до 11 май постъпят не по-малко от 10 заявления за гласуване. В съответствие с чл. 9, ал. 6 и ал. 9 от Изборния кодекс избирателни секции може да се образуват в болнични заведения и местата за задържане. \r\nВ официалния сайт на Община Сливен www.sliven.bg е създадена рубрика „Избори за Европейски парламент – 2019 година”, където се помества актуална информация по организационно-техническата подготовка на изборите.", "date": "2019.04.17", "title": "Сливен: Консултации за назначаване на съставите на секционните избирателни комисии ще се проведат в Общината"}
{"url": "http://www.focus-news.net/news/2019/04/17/2647531/smolyan-ofitsialna-tseremoniya-po-otkrivane-na-iztsyalo-renoviranata-dg-buratino-shte-se-provede-v-grada.html", "text": "Официална церемония по откриване на обект по проект № BG16RFOP001-1.022-0002-C01 \"Обновяване и енергийна ефективност на образователна инфраструктура в гр. Смолян\", който се осъществява с финансовата подкрепа на Оперативна програма „Региони в растеж” 2014–2020, съфинансирана от Европейския съюз чрез Европейски фонд за регионално развитие, ще се проведе до входа на Детска градина (ДГ) „Буратино“ на ул. Училищна №7 в Смолян от 10.00 часа. Това съобщиха от пресцентъра на  Община Смолян . Церемонията ще представи изпълнените строителни дейности, постигнатите резултати и изцяло реновираната ДГ \"Буратино\".", "date": "2019.04.17", "title": "Смолян: Официална церемония по откриване на изцяло реновираната ДГ \"Буратино\" ще се проведе в града"}
{"url": "http://www.focus-news.net/news/2019/04/17/2647511/die-presse-avstriya-pozharat-v-notr-dam-obedini-razedinenata-natsiya.html", "text": "Опустошителният пожар в историческата катедрала Нотр Дам в Париж обедини разидената френска нация, констатира австрийският национален ежедневник  Die Presse  в статия, посветена на събитията по понеделник вечер.  \r\n„Франция е страна, в която линията на конфликти в обществото и политиката излезе на преден план съвсем наскоро: нацията се раздели между ляво и дясно, между гнева на протестиращите жилетки и противниците на бунтовете, които белязаха демонстрациите им. Но сега, след катастрофалния пожар в Нотр Дам, мирът се завърна – или поне временно. Някои партии дори спряха предизборните си кампании за майското гласуване за Европейския парламент. Изправени пред лицето на подобна трагедия, левите и десните сключила свещен съюз“, коментират в редакцията на австрийския вестник. Тереза Герова", "date": "2019.04.17", "title": "Die Presse (Австрия): Пожарът в Нотр Дам обедини разединената нация"}
{"url": "http://www.focus-news.net/news/2019/04/17/2647507/faz-sled-pozhara-v-notr-dam-prioritet-e-analiziraneto-na-statikata-i-pokriva-na-istoricheskata-katedrala-tvardi-germanski-ekspert.html", "text": "Маркус Кастор от Германския форум за история на изкуството определи основния приоритет в стъпките, които ще бъдат предприети след опустошителния пожар в историческата катедрала Нотр Дам в Париж, отбелязва германският национален ежедневник  Die Frankfurter Allgemeine Zeitung . \r\n„Първият приоритет ще бъде да анализираме статиката на сградата, да я укрепим да монтираме отново покрив\", подчерта Кастор. Експертът призна, че към настоящия момент е трудно да се прецени степента на щетите, които е понесла готическата църква. Съгласно думите му, по-голямата част от тях вероятно са причинени от водата, с която пожарникарите потушаваха пламъците, а не от самия огън.  Тереза Герова", "date": "2019.04.17", "title": "FAZ: След пожара в Нотр Дам – приоритет е анализирането на статиката и покрива на историческата катедрала, твърди германски експерт"}
{"url": "http://www.focus-news.net/news/2019/04/17/2647535/dobrich-svetovnoizvestniyat-pianist-ivan-yanakov-shte-iznese-kontsert-v-grada.html", "text": "Директно от Хонгконг с концерт в Добрич ще се представи световноизвестният пианист Иван Янъков от 18.00 часа в Огледална зала „Нели Божкова“. Това съобщиха от пресцентъра на  Община Добрич . Уникалната възможност добричка публика да чуе на живо един от съоснователите на проекта Четиримата Пианисти е предоставена от Община град Добрич. В няколко поредни концерта Янъков заедно с Георги Черкин, Живко Петров и Ангел Заберски младши взривяват публиката на Зала 1 на НДК. Концертът им в лондонската зала Cadogan Hall е разпродаден месеци предварително. Осъществяват турнета и концерти и в други части на Европа и Азия. През сезона 2018/2019 г. Иван Янъков има дебют в Австралия с рецитали в Сидни и Мелбърн, както и изяви в Япония, Китай, Хонгконг, Турция и в над 10 европейски държави. Пианист и диригент, той изнася концерти в над 30 страни в Европа, Азия и Северна Америка. Свири като солист на редица оркестри и има изяви в множество големи концертни зали - Tokyo Metropolitan Arts Center, Kitara Hall в Сапоро, Cadogan Hall и Saint Martin-in-the-Fields в Лондон, City Hall в Хонгконг, Okinawa Convention Centre в Япония. През 2001 г. като победител на конкурса Artists International Series е спонсориран за самостоятелен дебют в рециталната зала на световноизвестната Carnegie Hall, Ню-Йорк. През последните две години, пианистът редовно свири пред многохилядна публика и в редица концертни зали в Китай. Свирил е камерна музика с членове на Лондонската филхармония. Роден в София в семейство на музиканти, Иван Янъков учи и работи в Ню-Йорк, където получава висша и магистърска степени в Mannes College of Music. Специализира и като пълен стипендиант в световноизвестната Accademia Chigiana в Сиена, Италия. По време на престоя си в САЩ изнася многобройни концерти из цялата страна. Иван Янъков прави диригентския си дебют през 2010 г. с Чешкия Национален Симфоничен оркестър. В Лондон той основава и дирижира камерния оркестър London Chamber Players. Следват диригентски изяви в Европа, включително Мадрид, Москва и Лондон.  Като пианист редовно има записи и концерти на живо, по телевизионни и радио канали на три континента, сред които три концерта на живо от Музея за Изящни Изкуства в Лос Анджелис. През 2016 г. записва в Италия и издава нов албум с три сонати на Бетовен. През последните 6 месеца пианистът е издал още два самостоятелни албума с музика на Шопен и Лист. Всички албуми са записани в залата на световноизвестните Fazioli Pianoforti в Италия. В България е бил солист на редица оркестри, сред които Софийска Филхармония, Софийски Солисти и оркестъра на Classic FM. Има участия в Европейския Музикален Фестивал, Новогодишен Музикален Фестивал, Салона на Изкуствата в НДК, дните „Недялка Симеонова”, многокократно в „Аполония”, както и на „Варненско Лято”. През 2005 г. по покана на Френската национална културно-образователна фондация изнася рецитали в Париж в чест на пианиста Алексис Вайсенберг. Иван Янъков е често канен да води майсторски класове из Европа и Азия, последно в Консерваторията на Бирмингам. Член е на жури на редица международни конкурси, сред които „Ернест Блох” в Лондон. Съосновател и музикален директор е на фестивалите Siena Belcanto в Италия и Irvine Chamber Music Festival в Калифорния, САЩ.   \r\nБилети на входа на Концертна зала „Добрич“ и преди началото на концерта в Огледална зала „Нели Божкова“.", "date": "2019.04.17", "title": "Добрич: Световноизвестният пианист Иван Янъков ще изнесе концерт в града"}
{"url": "http://www.focus-news.net/news/2019/04/17/2647536/dobrich-vremenno-shte-bade-zatvoren-za-dvizhenie-uchastak-ot-ulitsa-kiril-i-metodiy.html", "text": "От 08.00 часа до 17.00 часа, поради извършване на планови резитби по ул. „Кирил и Методий“, временно ще бъде затворен за движение участъкът от  ул. „Максим Горки“  до  ул. „Райко Даскалов“. Това съобщиха от пресцентъра на  общината .", "date": "2019.04.17", "title": "Добрич: Временно ще бъде затворен за движение участък от улица „Кирил и Методий“"}
{"url": "http://www.focus-news.net/news/2019/04/17/2647534/blagoevgrad-prof-tsocho-boyadzhiev-predstavya-izlozhba-i-lektsiya-v-yuzu-neofit-rilski.html", "text": "На 17 април именитият български философ проф. дфн Цочо Бояджиев ще бъде гост на Югозападния университет „Неофит Рилски“. Това съобщиха от пресцентъра на Югозападния университет „Неофит Рилски“. В рамките на посещението си проф. Бояджиев ще открие самостоятелна изложба, ще изнесе публична лекция и ще участва във философска дискусия. \r\nФотоизложбата ще бъде открита от 10.30 ч. във фоайето на Учебен корпус №  1 (етаж 1). От 11.00 ч. в зала 114 проф. Цочо Бояджиев ще представи лекция на тема  „Истината във фотографията“. Програмата ще продължи с дискусия на тема „Изкуството на философския превод“,  в която ще участват  проф. Лазар Копринаров и доц. Камен Лозев. \r\nПосещението на проф. Цочо Бояджиев в ЮЗУ „Неофит Рилски“ се организира от Центъра за изследване и разпространение на политическите и философски идеи към катедра „Философски и политически науки“.", "date": "2019.04.17", "title": "Благоевград: Проф. Цочо Бояджиев представя изложба и лекция в ЮЗУ „Неофит Рилски“"}
{"url": "http://www.focus-news.net/news/2019/04/17/2647537/plovdiv-predstavleniya-za-savremenen-kuklen-teatar-s-uchastieto-na-zritelya-shte-predstavi-frenska-teatralna-kompaniya-v-grada.html", "text": "Представления за съвременен куклен театър с участието на зрителя ще представи в Пловдив театрална компания „Театър дьо ла Масю“, водена от Езекиел Гарсия Ромеу. Това съобщиха за  Радио „Фокус“ - Пловдив  от Общината. Представленията „Луна“ и „Скриптограф“ са продължение на работата на французина към проекта Европейска столица на годината още от 2018-а, когато представи за пръв път в Пловдив своите театрални разкази с неочакван край. Чрез марионетки, загадъчни отражения и задължителен откривателски елемент с участието на зрителите започва куклената поредица „Луна“. Каква е ролята на луната и как зрителите ще се загубят в лабиринт, за да открият отговора, ще стане ясно от 19.00 и 20.30 часа в театър ‘А‘парт. \r\nНа същото място на днес и утре от 19.30 часа ще се състои ателие-спектакълът „Скриптограф“. Сценографията пресъздава подземния свят на Хадес, в който невидим манипулатор поставя капани. В това ателие ще присъстват шестима специално подбрани участника и тяхната задача ще е да напишат своята трактовка от видяното, и общият текст да създаде финала на спектакъла. \r\nСпециално за пловдивската публика номинираният за Икар‘ 19 Езекиел Гарсия Ромеу ще проведе работилница за манипулация на кукли от 16 до 18 април отново в сградата на театър ‘А‘парт. \r\nПредставленията са с платен вход между 8 и 10 лв. Билети могат да бъдат закупени от касата на театъра и непосредствено преди започване на спектакъла.", "date": "2019.04.17", "title": "Пловдив: Представления за съвременен куклен театър с участието на зрителя ще представи френска театрална компания в града"}
{"url": "http://www.focus-news.net/news/2019/04/17/2647538/kardzhali-suhi-sa-patishtata-v-oblastta.html", "text": "Сухи са пътищата в областта. Това съобщиха за   Радио Фокус   от Областно пътно управление-Кърджали. Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т, в срок до 31 декември 2019 г. Движението по път Черноочене – Кърджали само в посока от Черноочене към Кърджали е ограничено за движение на МПС над 15 т., в срок до 31 декември 2019 г. Обходни маршрути: в направление Хасково – Кърджали: по път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали; в направление Асеновград – Кърджали: по път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали; в направление Минерални бани – Кърджали: по  път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по пътя Крумовград–границата с област Хасково от 36 км до 55 км да се осъществява с повишено внимание, поради локални ремонти на пътното тяло и асфалтови работи. Извършват се ремонтни дейности също и по републикански път Карамфил – Крумовград от 30 км до 36 км, преминаването да се осъществява с повишено внимание, тъй като подокопния дренаж, преоткосирането и ремонта на водостоци и облицоване на окопи ще продължи до 31 май. Слънчево е над областта, на места духа слаб вятър. Трафикът на входовете и изходите на град Кърджали е нормален. Температурите са между 5 и 7 градуса.   \r\nДарина ДЕЕНИЧИНА", "date": "2019.04.17", "title": "Кърджали: Сухи са пътищата в областта"}
{"url": "http://www.focus-news.net/news/2019/04/17/2647540/burgas-v-obshtina-pomorie-shte-se-provede-trenirovka-s-realno-zadeystvane-na-sirenno-opovestitelnata-sistema.html", "text": "От 17 до 19 април в община Поморие ще се проведе тренировка с реално задействане на сиренно-оповестителната система. Това съобщиха от пресцентъра на  Общината . Техническата проверка се извършва по съгласуван график във връзка с честванията на 2 юни – Ден на Ботев и на загиналите за свободата и независимостта на България. От Общината призовават гражданите да запазят спокойствие.", "date": "2019.04.17", "title": "Бургас: В община Поморие ще се проведе тренировка с реално задействане на сиренно-оповестителната система"}
{"url": "http://www.focus-news.net/news/2019/04/17/2647539/gabrovo-dvizhenieto-v-uchastak-ot-patya-mezhdu-sevlievo-i-selo-draganovtsi-se-osashtestvyava-s-povisheno-vnimanie-poradi-remontni-deynosti.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Пътните настилки са сухи. Времето е слънчево. Температурата е 4 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На път Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 май. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 май. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 31 май. Поставена е необходимата сигнализация. \r\nНадежда КРЪСТЕВА", "date": "2019.04.17", "title": "Габрово: Движението в участък от пътя между Севлиево и село Драгановци се осъществява с повишено внимание поради ремонтни дейности"}
{"url": "http://www.focus-news.net/news/2019/04/17/2647528/tass-ivitsa-dachich-pristiga-na-poseshtenie-v-moskva-za-obsazhdane-na-dvustranni-proekti-i-situatsiyata-okolo-kosovo.html", "text": "Министърът на външните работи на Сърбия Ивица Дачич пристига на посещение в Москва, където заедно с руския си колега Сергей Лавров ще обсъдят ключови аспекти от двустранното сътрудничество и ще сверят позициите си по различни въпроси, включително за ситуацията около Косово, предава  TACC . \r\n„В хода на разговорите се планира обсъждане на ключови области за руско-сръбското сътрудничество, начини за изпълнение на съвместни проекти, както и размяна на мнения по актуални въпроси от балканските и паневропейските теми\", поясниха от Министерството на външните работи на Руската федерация.  \r\nДвамата министри ще обърнат специално внимание на ситуацията около действията на властите в Прищина. Агенцията припомня за решението на косовските власти да въведат 100-процентови мита за сръбския внос в страната и да трансформират силите си за сигурност в армия. „Както беше отбелязано в руското външно министерство, САЩ и ЕС не успяха да променят \"разрушителната линия на поведение на косоварите\", отбелязва ТАСС. \r\n„Ще продължим да оказваме на Сърбия подкрепа въз основа на Резолюция 1244 на Съвета за сигурност на ООН в решаването на косовския проблем. Ние заявяваме, че ЕС, който според резолюцията на Общото събрание на ООН играе ролята на посредник в диалога между Белград и Прищина, не успя да се справи с функциите си\", подчертаха от външнополитическото ведомство в Москва.   \r\nПродължава положителната тенденция в руско-сръбското търговско и икономическо сътрудничество. Така, според статистиката на руските митници, през 2018 г. обемът на търговията между двете държави възлиза на 2,1 млрд. долара - с 1,9% повече в сравнение с 2017 година. \r\nНай-важният отрасъл на сътрудничество между двете страни е енергетиката - през 2018 г. доставките на руски природен газ за Сърбия възлизат на 2,1 млрд. куб. м. Предвижда се до 2023 г. те да достигнат 3,5 млрд. куб. метра. Междувременно изграждането на сръбската част от газопровода „Турски поток” навлиза в активна фаза. Руското външно министерство изрази надежда, че работата по него ще приключи през декември 2019 година. \r\nРеконструкцията и модернизацията на сръбските железници също напредва успешно, след като Москва отпусна заем на Белград в размер на 800 милиона долара. \r\nВажен аспект на сътрудничеството между Русия и Сърбия са културните и хуманитарните връзки. По-специално, в рамките на посещението на Дачич се планира да се подпише програма за сътрудничество в областта на културата, образованието, науката, спорта и политиката за младежта. Тереза Герова", "date": "2019.04.17", "title": "ТАСС: Ивица Дачич пристига на посещение в Москва за обсъждане на двустранни проекти и ситуацията около Косово"}
{"url": "http://www.focus-news.net/news/2019/04/17/2647541/shumen-chastichni-remontni-deynosti-se-izvarshvat-po-chast-ot-glavniya-pat-mezhdu-kaspichan-i-granitsata-s-oblastno-patno-upravlenie-varna.html", "text": "Частични ремонтни дейности се извършват по част от главния път между Каспичан  и  границата с Областно пътно управление Варна, предаде репортер на  Радио „Фокус“- Шумен . В тази връзка движението от км 134 до 146 се извършва в една лента. В същия участък се прави облицовка на канавки. Сухи са пътните настилки в региона. Видимостта е добра. Ришки проход е отворен за движение. Върбишки проход е затворен. \r\nИвелина ИВАНОВА", "date": "2019.04.17", "title": "Шумен: Частични ремонтни дейности се извършват по част от главния път между Каспичан и границата с Областно пътно управление-Варна"}
{"url": "http://www.focus-news.net/news/2019/04/17/2647546/shumen-zanyatie-za-reaktsiya-pri-bedstviya-shte-se-provede-v-detska-gradina-smehorani.html", "text": "От 10.00 до 11.00 часа временно се затваря за движение на автомобили участък от ул. „Христо Генчев“ пред входа на ДГ „Смехорани“ – от „Стефан Изворски“ до пресечката с „Алдемировци“. Това съобщиха от  Община Шумен . Промяната се налага заради провеждане на практическо занятие за действия по време на бедствени ситуации. В него ще се включат учители, деца, полицейски служители от Районното управление в Шумен, пожарникари от Районната служба „Пожарна безопасност и защита на населението“ и екипи от Центъра за спешна медицинска помощ в града. От общинската администрация информират гражданите, че по време на практическото занятие ще бъдат задействани звуковата и светлинната сигнализация на специализираните автомобили.", "date": "2019.04.17", "title": "Шумен: Занятие за реакция при бедствия ще се проведе в детска градина „Смехорани“"}
{"url": "http://www.focus-news.net/news/2019/04/17/2647545/sliven-savmesten-velikdenski-kontsert-shte-iznesat-ansambal-za-narodni-pesni-i-tantsi-sliven-i-profesionalen-folkloren-ansambal-strandzha-burgas.html", "text": "Съвместен великденски концерт на Ансамбъл за народни песни и танци „Сливен“ и Професионален фолклорен ансамбъл „Странджа“ – Бургас ще се състои на 17 април. Това съобщиха от пресцентъра на  Община Сливен . \r\nИзявата е част от великденската програмата на Община Сливен. Концертът ще започне от 19.00 часа в зала „Сливен“. Билети могат да бъдат закупени на касата на залата.", "date": "2019.04.17", "title": "Сливен: Съвместен великденски концерт ще изнесат Ансамбъл за народни песни и танци „Сливен“ и Професионален фолклорен ансамбъл „Странджа“ – Бургас"}
{"url": "http://www.focus-news.net/news/2019/04/17/2647548/smolyan-normalno-prohodimi-sa-patishtata-v-oblastta.html", "text": "Нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а температурите са положителни. Пътните настилки са предимно сухи, частично мокри участъци има по усойните места в планината. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3,5 тона. През нощта не са получавани сигнали за инциденти по пътищата в областта. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nДвижението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности, като на места се преминава след изчакване. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.04.17", "title": "Смолян: Нормално проходими са пътищата в областта"}
{"url": "http://www.focus-news.net/news/2019/04/17/2647542/zam-glavniyat-prokuror-ivan-geshev-manipulatsiya-e-tvardenieto-che-chast-ot-dokazatelstvata-po-deloto-sreshtu-desislava-ivancheva-i-bilyana-petrova-sa-otpadnali.html", "text": "Манипулация е твърдението, че част от доказателствата по делото срещу Десислава Иванчева и Биляна Петрова са отпаднали. Това каза заместник главния прокурор Иван Гешев в интервю за предаването „Сутрешен блок“ по  БНТ . \r\n„Единицата за справедливост е това, което присъжда съдът. Тези присъди са неокончателни и подсъдимите продължават да са невиновни според българското законодателство и Конституцията“, заяви Гешев. Той обясни, че това, че законодателят е предвидил еднакво наказание за убийство и подкуп – от 10 до 20 години затвор, значи, че той отчита обществената опасност и счита, че особено тежкият случай на подкуп в особено големи размери е сравним на едно убийство. „Съдът е приложил закона. Проблемът е, че досега законът не се прилагаше. Борбата с корупцията беше недостатъчна и това го отчита цялото общество – и оттам се натрупва чувство за несправедливост. Това е една дребна битка в тази война. И когато започна, някои хора се уплашиха, че и с тях ще се случи същото. И се опитват да настроят обществото, че зад тези присъди седи нещо друго, а не справедливост“, коментира Гешев. Зам. главният прокурор поясни, че предстои да стане ясно дали съдът е оправдал Иванчева и Иванова за получаването на подкупа. По думите му това ще стане, след като излязат мотивите на съда. „Ако стане така, колегите няма да са съгласни, защото не почива на събраните доказателства“, коментира той.  \r\nКато манипулация Гешев посочи твърдението, че част от доказателствата са отпаднали или олекнали. „Това е манипулация, зад която седят определени политически сили, определени олигархични интереси – от рода на това, че експертизата е доказала, че не е писала тя в бележника и един куп други неща“, обясни Гешев. Той посочи, че е изненада това, че Петко Дюлгеров не е дал обяснения в съда, а не това, че се е отказал от показанията си. \r\n„Това, че в момента има осъдителна присъда, не значи нищо. Просто единият етап е приключил и идва следващият. Битката ни по справедливост по това дело продължава“, заяви Гешев.", "date": "2019.04.17", "title": "Зам. главният прокурор Иван Гешев: Манипулация е твърдението, че част от доказателствата по делото срещу Десислава Иванчева и Биляна Петрова са отпаднали"}
{"url": "http://www.focus-news.net/news/2019/04/17/2647544/api-shofyorite-da-se-dvizhat-s-povisheno-vnimanie-po-avtomagistrala-struma-v-uchastaka-gkpp-kulata-marikostinovo-i-po-pat-iii-108-am-struma-petrich-poradi-gasta-magla.html", "text": "Шофьорите да се движат с повишено внимание и съобразена скорост по автомагистрала „Струма“ в участъка ГКПП „Кулата“ – Марикостиново и по път III-108 АМ „Струма“ – Петрич поради гъста мъгла и намалена видимост. Това съобщиха от  пресцентъра на Агенция \"Пътна инфраструктура\" .", "date": "2019.04.17", "title": "АПИ: Шофьорите да се движат с повишено внимание по автомагистрала „Струма“ в участъка ГКПП „Кулата“ – Марикостиново и по път III-108 АМ „Струма“ – Петрич поради гъста мъгла"}
{"url": "http://www.focus-news.net/news/2019/04/17/2647550/shumen-delegatsiya-ot-kitayskiya-grad-dzhandzhou-shte-poseti-grada.html", "text": "Делегация от китайския град Джънджоу ще посети Шумен. Това съобщиха от  Община Шумен . На визита от побратимения на Шумен град пристигат Ху Цюен, директор на Постоянния комитет на Конгреса на народните представители в Джънджоу, Фу Гуейжун, директор на Комисията по здравеопазване, Сю Гуанйоу, директор на Постоянния комитет на област Erqi, народния конгрес на Джънджоу, Уан Дзюндзие, директор на Постоянния комитет на градския народен конгрес на област Синчжън, Ян Сяофъ, заместник-директор на Търговското бюро на икономическата зона на летище Джънджоу и Цуей Пин, председател на Народна асоциация за приятелство с чужди държави в Джънджоу. Срещата на делегацията с кмета на Община Шумен, председателя на общинския съвет и зам. кметовете ще бъде в зала 203 на общината. Следобед гостите от Китай ще посетят Индустриален парк – Шумен и паметника Създатели на българската държава.", "date": "2019.04.17", "title": "Шумен: Делегация от китайския град Джънджоу ще посети града"}
{"url": "http://www.focus-news.net/news/2019/04/17/2647551/pazardzhik-remontni-deynosti-se-izvarshvat-po-chetiri-patni-otsechki-v-pazardzhishko.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Ремонтни дейности се извършват по пътя село Варвара – Гара Костандово. Движението се извършва в една лента, от 14 км до 30 км  чрез поетапно затваряне на лява лента за движение, поради почистване на изкоп под еластична ограда. Трафикът се регулира с пътни знаци. Ремонт тече и по третокласния път с. Бяга – с. Исперихово, където движението се извършва в една лента от 9 км до 12 км  чрез поетапно затваряне на лява и дясна ленти за движение. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.04.17", "title": "Пазарджик: Ремонтни дейности се извършват по четири пътни отсечки в Пазарджишко"}
{"url": "http://www.focus-news.net/news/2019/04/17/2647554/reuters-tripoli-be-podlozhen-na-raketen-obstrel-chetirima-zaginali.html", "text": "Най-малко четирима души са загинали в резултат от ракетен обстрел на либийската столица, заяви официално лице от базираното в Триполи „Правителство на националното съгласие“ (ПНС) пред  Reuters . \r\nБлизо две седмици след началото на офанзивата на Либийската национална армия (ЛНА), оглавявана от Халифа Хафтар, това бе първият случай на обстрел по южните квартали на града, като експлозиите са били чути и в центъра на Триполи, който засега остава незасегнат от бойните действия, отбелязва медията. \r\nСпоред говорителят на местната служба за бързо реагиране Осама Али, най-малко двама души са загинали, а други осем са ранени. Друго официално лице е заявило пред либийския телевизионен канал „Алахар“, че загиналите са най-малко четирима, а пострадалите 20. \r\nСилите на ПНС обвиниха ЛНА за ракетния обстрел на жилищните райони, но от армията на Хафтар направиха изявление, че нямат нищо общо с това и вместо това обвиниха международно признатото правителство на Файез Сарадж. \r\nПревод и редакция:", "date": "2019.04.17", "title": "Reuters: Триполи бе подложен на ракетен обстрел, четирима загинали"}
{"url": "http://www.focus-news.net/news/2019/04/17/2647549/bloomberg-vashington-i-varshava-sa-blizo-do-sdelka-za-sazdavane-na-amerikanska-baza-v-polsha.html", "text": "Администрацията на президента на САЩ Доналд Тръмп и полските власти са близо до договорка в консултациите за създаване на американска военна база на територията на европейската държава, съобщава агенция  Bloomberg . \r\nПо думите на нейните източници, ако страните стигнат до съгласие, Тръмп може да посети Полша през есента на тази година. Както се отбелязва в материала по-рано се е планирало полският премиер да пристигне във Вашингтон през тази седмица, за да обсъди въпроса с помощника на американския лидер по националната сигурност Джон Болтън. Според сведенията на „Блумбърг“, визитата на Моравиецки в американската столица засега е отложена и той ще посети Ню Йорк и Чикаго. \r\nВ публикацията се казва, че Вашингтон и Варшава все още не са стигнали до съгласие, дали ще става въпрос за създаване на военна база, с името „Форт Тръмп“, или постепенно увеличавване на американското военно присъствие в републиката. Според сведенията на агенцията, Тръмп обмисля дали да поиска страните, в които се намират военните бази на САЩ, не само да покриват изцяло разходите за тях, но и да плащат допълнителни средства за това, че обектите са разположени именно на техните територии. \r\nЦитират се думите на ръководителя на пресслужбата на Съвета за национална сигурност на Белия Дом  Гарет Марки, който потвърждава, че страните провеждат разговори относно присъствието на американски сили в Полша, без да дава повече подробности. \r\nУвеличаването на американското военно присъствие се обсъжда между Варшава и Вашингтон от есента на 2018 година, когато по време на визита в американската столица, президентът на Полша Анджей Дуда за първи път озвучи официално инициативата за създаване на базата „Форт Тръмп“. Полските власти даже изразиха готовност да похарчат до 2 милиарда долара за създаването на инфраструктурата на обекта. \r\nВ момента в Полша на ротационна основа е разположена американска танкова бригада с численост 3500 души. На територията на страната е разположен и многонационален батальон на НАТО, наброяващ около хиляда военнослужещи. \r\nПревод и редакция:", "date": "2019.04.17", "title": "Bloomberg: Вашингтон и Варшава са близо до сделка за създаване на американска база в Полша"}
{"url": "http://www.focus-news.net/news/2019/04/17/2647552/blagoevgrad-gasta-magla-se-e-obrazuvala-po-am-struma-v-uchastaka-gkpp-kulata-marikostinovo-i-po-pat-iii-108-am-struma-petrich.html", "text": "Шофьорите да се движат с повишено внимание и съобразена скорост по автомагистрала „Струма“ в участъка ГКПП „Кулата“ – Марикостиново и по път III-108 АМ „Струма“ – Петрич поради гъста мъгла и намалена видимост. Това съобщиха от пресцентъра на  Агенция „Пътна инфраструктура“ .", "date": "2019.04.17", "title": "Благоевград: Гъста мъгла се е образувала по АМ „Струма“ в участъка ГКПП „Кулата“ – Марикостиново и по път III-108 АМ „Струма“ – Петрич"}
{"url": "http://www.focus-news.net/news/2019/04/17/2647553/burgas-normalna-e-patnata-obstanovka-v-oblastta.html", "text": "Нормална е пътната обстановка в областта. Това съобщиха за  Радио „Фокус“ – Бургас  от Областното пътно управление. Видимостта е добра, пътните настилки са сухи и нормално проходими. До 18 април временно ще бъде затруднен достъпът на автомобили до сгради с адрес на ул. „Адам Мицкевич“ № 7 и 9 в Бургас и близки край улични паркоместа. Причината е свързана с изграждане на уличен водопровод по плана на ж. к. „Лазур“ за сградата на Професионална гимназия по транспорт. Призовават се шофьорите да карат внимателно и да се съобразяват с временната организация на движението в участъка за посочения период. Натоварен е трафикът в града. Движението от ж.к „Меден Рудник“ към центъра на града се извършва със затруднение заради ремонта на бул. „Захари Стоянов“ в комплекса. Преминаването се осъществява за около 20 минути. Струпване на автомобили се наблюдава около Бургаска болница, в района на кръстовището между улиците „Спортна“ и „Индустриална“, между улиците „Цар Симеон“ и „Генерал Гурко“, както и в района на кръстовището с кръгово движение „Трапезица“. Натоварен е трафикът и по входно-изходните пътни артерии на града – в района на пътен възел „Юг“ и по пътя в посока кв. „Сарафово“. \r\nДеница ДИМИТРОВА", "date": "2019.04.17", "title": "Бургас: Нормална е пътната обстановка в областта"}
{"url": "http://www.focus-news.net/news/2019/04/17/2647555/pazardzhik-dvizhenieto-po-mosta-nad-reka-elshishka-pri-89-km-na-am-trakiya-se-osashtestvyava-dvuposochno-v-platnoto-za-sofiya-poradi-remont.html", "text": "Движението по моста над река Елшишка при 89 км на АМ „Тракия“ се осъщестява двупосочно в платното за София, съобщиха от пресцентъра на  Агенция „Пътна инфраструктура“ . Временната организация е за ремонт на платното за Пловдив. Ремонтните дейности предвиждат смяна на гредите на мостовото съоръжение, нова хидроизолация, асфалтиране и хоризонтална маркировка. Очаква се строителните работи да приключат до края на май т. г. В края на ноември миналата година завърши ремонтът на платното за София. За улеснение на трафика от 13.00 ч. всеки петък до 17.00 ч. в събота, в района на ремонтирания участък, ще има две ленти в посока Пловдив и една за София. От 17.00 ч. всяка събота до 10.00 ч. в понеделник ще има две ленти за София и една лента за Пловдив. Целта е улеснение на трафика в пиковите часове през почивните дни, когато много хора тръгват на път. От пътноподдържащото дружество АПИ ще изисква работа при максимална мобилизация, за да може предвидените ремонтни дейности да бъдат завършени във възможно най-кратък срок. Необходимо е шофьорите да карат внимателно и със съобразена скорост, спазвайки пътната сигнализация. За да избегнат ремонтите в участъка на моста над р. Елшишка на АМ „Тракия“ шофьорите могат да използват и следните алтернативни маршрути:  \r\n- за пътуващите от София към Пловдив отбиването е при пътен възел „Церово“ на АМ „Тракия“ по път III-8402 Виноградец – Карабунар – Злокучене – Септември, път I-8 Лозен – Звъничево – Пазарджик – Мало Конаре – Говедаре, път III-8005 – с. Цалапица до пътен възел „Цалапица“ на АМ „Тракия“, и обратно за идващите от Пловдив към София; \r\n- от пътен възел „Церово“на АМ „Тракия“ се отбива по път III-8402 Виноградец – Карабунар, път III-3704 Бошуля – Пазарджик, път I-8 Пазарджик – Мало Конаре – Говедаре, път III-8005 с. Цалапица до пътен възел „Цалапица“ на АМ „Тракия“, и обратно за идващите от Пловдив към София; \r\nот пътен възел „Калугерово“ на АМ „Тракия“ се отбива по път III-803 Динката – Драгор, път II-37 /Пазарджик/, път I-8 Пазарджик – Мало Конаре – Говедаре, път III-8005 с. Цалапица до пътен възел „Цалапица“ на АМ „Тракия“, и обратно за идващите от Пловдив към София.", "date": "2019.04.17", "title": "Пазарджик: Движението по моста над река Елшишка при 89 км на АМ „Тракия“ се осъществява двупосочно в платното за София поради ремонт"}
{"url": "http://www.focus-news.net/news/2019/04/17/2647558/zam-kmetat-iliana-bitsova-s-obogatyavaneto-na-kulturniya-kalendar-yambol-shte-bade-utvarden-kato-festivalen-grad-koyto-da-privlicha-ne-samo-gosti-ot-balgariya-no-i-ot-chuzhbina.html", "text": "С обогатяването на културния календар Ямбол ще бъде утвърден като фестивален град, който да привлича не само гости от България, но и от чужбина. Това каза за сутрешния блок „Добро утро, България“ на  Радио „Фокус“   зам.-кметът на Ямбол Илиана Бицова. Тя добави, че тазгодишното издание на Националния куклено-театрален фестивал „Михаил Лакатник“, което е двадесет и първо поред се провежда между 15 и 19 април. Това е събиране не само на театралите от България, но и на гости от чужбина, каза още тя. Според Илиана Бицова е факт, че с течение на времето и годините на своето развитие, Куклено-театралният фестивал печели все повече почитатели и гости. „Целите на фестивала, освен състезателния характер и освен демонстриране на изкуството на куклите, на изкуството на артистите, които изпълняват представленията, разбира се целта е и да запазим театъра като изкуство, защото театърът възпитава, учи ни да бъдем по-добри, да вярваме в доброто и да правим света около нас по-красив и по-вълшебен като една приказка без край“, добави тя. Илиана Бицова каза още, че има серия събития, които оформят културния календар на Ямбол. Половинвековната традиция на музикалните празници „Златна Диана“ носи удовлетворение на почитателите на класическата музика, обясни тя. По думите й в тазгодишното издание са представени изключителни музикални личности като Иван Данко и виртуозния цигулар Светлин Русев. Денят на Ямбол е кулминацията в културния живот на града, а тази година за първи път ще гостуват Gypsy Kings, обясни Бицова, като добави, че  \r\nтова е изненадата, която общината е подготвила за жителите и гостите на Ямбол. \r\nВеселка ИВАНОВА", "date": "2019.04.17", "title": "Зам.-кметът Илиана Бицова: С обогатяването на културния календар Ямбол ще бъде утвърден като фестивален град, който да привлича не само гости от България, но и от чужбина"}
{"url": "http://www.focus-news.net/news/2019/04/17/2647557/shumen-okrazhniyat-sad-organizira-blagotvoritelen-turnir-po-shahmat-pod-nadslov-podkrepi-i-nasarchi.html", "text": "Окръжен съд - Шумен организира благотворителен турнир по шахмат под надслов „Подкрепи и насърчи“. Това съобщиха от  ШОС . Участници ще са децата от шахматен клуб „Шумен“ и магистрати и служители от Окръжен съд – Шумен, Окръжна прокуратура - Шумен, Районен съд - Шумен и Районна Прокуратура - Шумен. Събраните средства са за децата от шахматния клуб. Проявата ще се състои от 11.00 часа в коридора пред зала 9 на Съдебната палата.", "date": "2019.04.17", "title": "Шумен: Окръжният съд организира благотворителен турнир по шахмат под надслов „Подкрепи и насърчи“"}
{"url": "http://www.focus-news.net/news/2019/04/17/2647556/tatyana-burudzhieva-politolog-za-frantsuzite-pozharat-v-notr-dam-nadskacha-ezhednevnite-problemi-i-grizhi.html", "text": "За французите пожарът в Нотр Дам надскача ежедневните проблеми и грижи. Това каза за сутрешния блок „Добро утро, България“ на  Радио „Фокус“  политологът Татяна Буруджиева, която се намира във френската столица Париж по време на инцидента.  \r\nОще вечерта на пожара се забеляза невероятна организация и единение на граждани и политици на Париж, обясни тя, като отчете и важността на реакцията на Европа и света. Политологът уточни, че за французите това не е първи път, в който Нотр Дам гори. Катедралата се е подпалвала и преди, припомни Буруджиева, като добави, че сегашния пожар е голям шок за съвременното общество и то точно в дните преди Великден, когато там се случват основни ритуали свързани с празника. “В катедралата трябваше да получат своя сан новите епископи. Разбира се, ще се намерят други храмове, където да бъдат ръкоположени. Важното за французите, че са спасени, както те казват душата на Нотр Дам- короната Божия и един сакрален плащ и другите съкровища, които не са погубени от пламъците. Най-вероятно ще минат доста години, докато се възстанови в пълния блясък храма на Божията майка в Париж“, каза Татяна Буруджиева. Тя добави, че това, което прави впечатление е присъствието на множеството французи на площада, включително и на президента на Франция Еманюел Макрон, който отложи важно обръщение към френския народ. Политологът разказа още, че на следващата сутрин вече е имало депозиран около половин милиард евро за възстановяването на катедралата. Франция обявява донорска акция – всеки французин да дари по 1 евро за Нотр Дам, обясни Татяна Буруджиева и добави, че най-вероятно след празничните дни сумата за реставрация ще бъде в голямата си част събрана.  \r\nВеселка ИВАНОВА", "date": "2019.04.17", "title": "Татяна Буруджиева, политолог: За французите пожарът в Нотр Дам надскача ежедневните проблеми и грижи"}
{"url": "http://www.focus-news.net/news/2019/04/17/2647560/blagoevgrad-prodalzhava-kampaniyata-za-sabirane-i-izvozvane-na-opasni-i-bitovi-otpadatsi-negodni-baterii-i-akumulatori.html", "text": "Продължава кампанията за събиране и извозване на опасни и битови отпадъци, негодни батерии и акумулатори. Това съобщиха от  Общината . Инициативата е на Община Благоевград, в партньорство с „Бал Бок Инженеринг“ АД и „Скрино“ ЕООД. Организирани мобилни пунктове за приемане и извозване на отпадъците. Безплатно се приемат живачни термометри, ампули и живак, лакове и бояджийски материали, домакински препарати и химикали, мастила и замърсени опаковки, негодни препарати за растителна защита, лекарства с изтекъл срок на годност. Гражданите ще могат да предават безвъзмездно своите стари печки, хладилници, телевизори, дребни домакински уреди, цифрови фотоапарати, мобилни и безжични телефони и друга електрическа и електронна техника. \r\nДнес мобилните пунктове са разположени от 10.00 часа до 12.30 часа на паркинга на ул. „Свобода“ и „Симеон Радев“. В 13.00 часа до 16.00 часа, мобилният пункт ще се намира в ж.к. „Струмско“, уширението на улица „Битоля“ срещу магазин „Звезден рай“. \r\nЦелта е чрез реализиране на кампанията жителите на община Благоевград да бъдат улеснени, а околната среда да бъде защитена от вредното влияние на горепосочените отпадъци.", "date": "2019.04.17", "title": "Благоевград: Продължава кампанията за събиране и извозване на опасни и битови отпадъци, негодни батерии и акумулатори"}
{"url": "http://www.focus-news.net/news/2019/04/17/2647561/rumen-gechev-bsp-shte-bade-pobeditel-na-evroizborite-kandidatite-v-listata-ni-sa-silni.html", "text": "Абсолютно сигурен съм, че БСП ще бъде победител на изборите. Това заяви народният представител от ПГ на „БСП за България” и кандидат за евродепутат Румен Гечев в сутрешния блок на БТВ, съобщиха от пресцентъра на  БСП . Той коментира, че листата на БСП е избрана по напълно демократичен начин и благодари за доверието на Националния съвет на БСП за доверието към него. Той призова гласуването да се разглежда като процес – Изпълнителното бюро предлага на Националния съвет листа, която той подлага на гласуване и размества кандидатите с няколко гласа. „Кандидатите ни в листата за евроизборите са силни, разликата в гласовете е минимална”, коментира той. „Следвайки демократичните традиции, ние насърчаваме преференциалното гласуване, за да съберем максимален брой гласове”, допълни Гечев. \r\nНародният представител обясни, че подреждането на листата е предварително, а българските граждани, които са солидарни с програмата, представена и защитена от БСП, могат подкрепят един или друг кандидат. „Това класиране е само стартовият изтрел на  надпреварата”, категоричен бе социалистът. \r\n„Нашият основен политически опонент набра слава на силно корумпиран”, заяви Гечев. Кандидатът за евродепутат каза още, че Елена Йончева е изявен боец срещу корупцията и радетел за въвеждането на законността и европейските ценности за България, затова, по думите му тя ще активира значителна част от електората по време на изборите.", "date": "2019.04.17", "title": "Румен Гечев: БСП ще бъде победител на евроизборите, кандидатите в листата ни са силни"}
{"url": "http://www.focus-news.net/news/2019/04/17/2647563/dobrich-hudozhestvenata-galeriya-predstavya-na-svoite-pochitateli-izkustvoto-na-hudozhnika-nikolay-izvarin.html", "text": "Художествената галерия представя на своите почитатели изкуството на художника Николай Изварин, предаде кореспондентът на  Радио „Фокус” – Варна . В 17.30 часа ще бъде официално открита изложбата, която включва творби от галериите във Варна, Добрич и Шумен. Художникът е роден на 25 декември 1928 год. във Варна. През 1960 г. завършва ВИИИ „Николай Павлович“ – София, специалност „Сценография“ при проф. Иван Пенков и проф. Георги Каракашев. В началото на творческата си кариера  работи като сценограф в Драматичните театри на Видин и Шумен и в Държавен куклен театър – Варна. В периода 1961 – 1963 год. Николай Изварин е сценограф и в Драматичния театър на Добрич. През 1964 год. той става един от основателите на групата на добричките художници заедно с още двадесет и двама художника от града и окръга. В следващите години е уредник в Историко-художествения музей - Варна, а по-късно и в Художествена галерия - Варна, а в периода 1986-1998 год. е преподавател в Средното музикално училище в морския град. От 1962 год. Николай Изварин участва в Национални, окръжни и международни изложби във Финландия, СССР, Полша, ГДР, Франция и други страни. Има и пет самостоятелни изложби в страната. Носител е на награда „Кирил и Методий“- II степен. Николай Изварин принадлежи към националното поколение художници, което през 60-те години на 20 век налага ново пластично мислене, формирайки образа на българското изкуство. Художникът притежава темперамента на колорист, а картините му са изпълнени в акварелната техника ала прима. Венцислав Константинов пише за изкуството на Изварин:  „…неговата колоритна чувствителност го е довела до сериозни художествени обобщения. Смелото композиционно решение е основа за голямата естетическа стойност на творбите му, изразяващи едно модерно и заедно с това изискано светоусещане”. Изложбата може да бъде разгледана до 7 май 2019 год. \r\nЖулиета НИКОЛОВА", "date": "2019.04.17", "title": "Добрич: Художествената галерия представя на своите почитатели изкуството на художника Николай Изварин"}
{"url": "http://www.focus-news.net/news/2019/04/17/2647565/varna-do-30-kmch-e-ogranichena-skorostta-patya-iii-2902-panorama-kumanovo-pri-km-11-poradi-neravnosti-na-asfaltovata-nastilka.html", "text": "До 30 км/ч е ограничена скоростта пътя III-2902 Панорама — Куманово при км 11 поради неравности на асфалтовата настилка. Това съобщиха за  Радио „Фокус“ – Варна  от Агенция „Пътна инфраструктура“. Необходимо е водачите да шофират с повишено внимание в този участък. Ремонтни дейности се извършват по автомагистрала „Хемус“. Движението в участъка Неофит Рилски – Девня от км 389 до км 400 се осъществява двупосочно в дясното платно посока София – Варна, като лявото платно е изцяло затворено за превозни средства. Ограничено е качването ма магистралата в посока столицата при пътен възел (п. в.) „Неофит Рилски“, като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е и слизането от автомагистралата там, като движението е пренасочено по път I-2 Шумен – Варна. Двупосочно в едното платно посока Варна се осъществява и движението по магистралата от пътен възел „Повеляново“ до пътен възел „Слънчево”, от км 406 до км 416. Ограничено е движението в платно посока София. Движението се отбива при км 416 до км 406 по път I-2 Русе – Варна. Ограничено е качването в посока София от п. в. „Слънчево“ и слизането в посока Слънчево и Тополи на п. в. „Слънчево“, като автомобилите се пренасочват по път I-2 Русе – Варна. До 18 април ремонтни дейности се извършват и по автомагистрала „Черно море“ от км 0 до км 8, където движението се осъществява двупосочно в едно платно посока Варна – Бургас. Забранено е преминаването на моторни превозни средства над 10 тона по път I-9 в участъка Кранево – Варна при км 83. Обходен маршрут е Кичево – Оброчище. \r\nБояна АТАНАСОВА", "date": "2019.04.17", "title": "Варна: До 30 км/ч е ограничена скоростта пътя III-2902 Панорама — Куманово при км 11 поради неравности на асфалтовата настилка"}
{"url": "http://www.focus-news.net/news/2019/04/17/2647566/pss-dobri-sa-usloviyata-za-turizam-v-rila-pirin-rodopi-i-vitosha.html", "text": "Добри са условията за туризъм в Рила, Пирин, Родопи и Витоша - времето е хубаво, но във високите части има сняг. Това съобщиха за  Агенция „Фокус“  от  Планинската спасителна служба (ПСС)  при БЧК. В района на Централен Балкан е ветровито и мъгливо във високите части на планините, температурите са ниски, теренните условия са усложнени. На връх Ботев термометрите отчитат минус 8 градуса. Няма регистрирани инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.04.17", "title": "ПСС: Добри са условията за туризъм в Рила, Пирин, Родопи и Витоша"}
{"url": "http://www.focus-news.net/news/2019/04/17/2647567/plovdiv-otvarya-se-za-dvizhenie-na-vsichki-prevozni-sredstva-prohodat-troyan-karnare.html", "text": "Отваря се за движение на всички превозни средства проходът Троян-Кърнаре. Това съобщи за  Радио „Фокус”-Пловдив  дежурният в Областно пътно управление-Пловдив. Временна организация на движението е въведена при преминаване през Карлово заради изграждането на кръгово кръстовище при разклонението за Сопот, на пътя София – Бургас. Обходният маршрут е от кръстовището на ул. „Ген. Карцов“ и ул. „Дъбенско шосе“  до кръстовището на Околовръстен път и обратно. \r\nЗабранено е преминаването на камиони по-високи от 4 метра през тунелите по пътя Асеновград-Нареченски бани. Обходният маршрут е по пътя Кричим-Девин. Ограничено е преминаването на камиони над 5 тона при км 6 по пътя Плодовитово-Първомай, в района на моста над река Марица. Обходният маршрут е по пътя Стара Загора-Поповица и пътя София-Пловдив-Свиленград. Ограничено е движението на камиони над 12 тона по пътя Поповица-Болярци. Обходният маршрут е по пътя Поповица-Садово-Кочево-Болярци.  Целогодишна е забраната за движение на всички моторни превозни средства по пътя Белица-Загражден-Давидково, в участъка от км 13 до км 18. \r\nВ град Пловдив трафикът е натоварен в този час. \r\nЦветана ТОНЧЕВА", "date": "2019.04.17", "title": "Пловдив: Отваря се за движение на всички превозни средства проходът Троян-Кърнаре"}
{"url": "http://www.focus-news.net/news/2019/04/17/2647568/varna-39-godishen-mazh-e-zaginal-pri-katastrofa-na-patya-suvorovo-devnya.html", "text": "39-годишен мъж е загинал при катастрофа на пътя Суворово - Девня, съобщиха от  пресцентъра на ОДМВР-Варна.  Инцидентът е станал около 01.20 часа, близо до разклона за с. Кипра, на пътя Суворово - Девня. Според първоначалната информация, водачът на л.а. „Пежо” (39 г. от с. Чернево), по време на движение, губи контрол над автомобила и се блъска в крайпътно дърво. Вследствие на инцидента мъжът е загинал на място. Работата по изясняване на детайлите и обстоятелствата около случая продължава. По случая е образувано досъдебно призводство.", "date": "2019.04.17", "title": "Варна: 39-годишен мъж е загинал при катастрофа на пътя Суворово - Девня"}
{"url": "http://www.focus-news.net/news/2019/04/17/2647562/shumen-predstavyat-rezultatite-ot-anketno-prouchvane-za-potrebnostite-ot-rabotna-sila-v-oblastta.html", "text": "Редовно заседание на Постоянната комисия по заетостта към Областния съвет за развитие ще се проведе от 11.00 часа в зала 2 на Областна администрация - Шумен. Това съобщиха от  Областната администрация . Ще бъде представена обобщена информация за резултатите от анкетно проучване сред работодателите за потребностите от работна сила в област Шумен. Очаква се да бъде одобрен проект на Регионална програма за заетост на област Шумен през 2019 г.", "date": "2019.04.17", "title": "Шумен: Представят резултатите от анкетно проучване за потребностите от работна сила в областта"}
{"url": "http://www.focus-news.net/news/2019/04/17/2647569/milka-roeva-dp-nkzhi-predlagame-rabotni-mesta-v-279-naseleni-mesta.html", "text": "Предлагаме работни места в 279 населени места. Това каза Милка Роева, ръководител на отдел „Управление на човешките ресурси“ в ДП НКЖИ, в интервю за  Агенция „Фокус“ . Роева отбеляза, че намирането на кадри в качествен, а в последните няколко години, и в количествен аспект действително се превърна в сериозен проблем за бизнеса в страната и ДП НКЖИ не прави изключение от тази тенденция. „ДП НКЖИ е управител на железопътната инфраструктура в България. Осъществяваме дейността си в четири направления: Управление движение на влаковете и капацитета – с три регионални поделения – София, Пловдив и Горна Оряховица и 298 броя гари към тях; Железен път и съоръжения – с шест регионални поделения – София, Враца, Пловдив, Горна Оряховица, Бургас и Шумен и 41 броя жп участъци към тях; Електроразпределение – с три регионални поделения - София, Пловдив и Горна Оряховица и 47 броя подрайони; Сигнализация и телекомуникации – с три регионални структури - София, Пловдив и Горна Оряховица и 79 броя участъци. За да изпълним тези дейности, ние предлагаме  работни места за кадри с много разнообразен професионален профил, основно технически разбира се, както с висше, така и със средно-специално и средно образование. В компанията ни към момента има 621 броя свободни работни места, в т. ч. и такива, които могат да се заемат от хора и с основно образование, например работници по поддръжка на железния път – 31 броя“, заяви Роева. \r\nТя посочи, че ДП НКЖИ веднага може да предложи работа за:  \r\n-  Ръководител движение  – в София, Волуяк, Калотина запад, Драгоман, Казичене, Вакарел, Илиянци, Антон, Саранци, Курило, Дупница, Батановци, Кунино, Елисейна, Дреновец, Берковица, Левски, Горна Оряховица, Стражица, Царева ливада, Петко Каравелово, Бяла, Борово, Дулово, Шумен, Провадия, Хитрино, Плиска, Пловдив, Хисар, Белозем, Нова Надежда, Стара Загора, Змейово, Тулово, Дъбово, Хан Аспарух, Раднево, Калояновец, Безмер, Стралджа, Лозарево, Дружба  и Бургас.  \r\n-  Техник, ръководител група по железен път  – в Плевен, Борово, Каспичан, Синдел, Сливен и Пловдив. \r\n-  Машинист на влекач  – в Пловдив, Стара Загора, Бургас  \r\n-  Техник-механик/осигурителна техника и телекомуникации  – в Драгоман, Волуяк, Радомир, Кюстендил, София, Вакарел, Яна, Мирково, Мездра, Брусарци, Зверино, Долни Дъбник, Червен бряг, Перник, Вакарел, Бойчиновци, Видин, Дупница, Попово, Русе, Каспичан, Варна, Горна Оряховица, Пловдив, Стамболийски, Белозем, Хасково, Карлово, Пазарджик, Филипово, Бургас, Карнобат, Зимница, Ямбол, Стара Загора, Нова Загора и Сливен.   \r\n-  Електромонтьор, контактна мрежа  – в София, Златица, Клисура, Перник, Бов, Мездра, Червен бряг, Бойчиновци, Брусарци, Горна Оряховица, Русе, Славяново, Шумен, Крумово, Филипово, Димитровград, Карлово, Твърдица, Ямбол, Карнобат и Бургас.  \r\nРоева отбеляза, че кадрите е необходимо да имат специална правоспособност и отбеляза, че ДП НКЖИ има лицензиран Център за професионална квалификация, където целогодишно се организират такива курсове в София, Пловдив и Горна Оряховица.  Пълния текст на интервюто четете по-късно в „Мнение”", "date": "2019.04.17", "title": "Милка Роева, ДП НКЖИ: Предлагаме работни места в 279 населени места"}
{"url": "http://www.focus-news.net/news/2019/04/17/2647571/stara-zagora-natsionalna-izlozhba-na-karachakanski-kucheta-shte-se-provede-na-20-april.html", "text": "На 20 април 2019г. Община Стара Загора организира XXXIX национална изложба за каракачански кучета, съобщиха от  пресцентъра на Общината.  Изложбата ще бъде открита от 10.30 часа в Станционна градина.", "date": "2019.04.17", "title": "Стара Загора: Национална изложба на карачакански кучета ще се проведе на 20 април"}
{"url": "http://www.focus-news.net/news/2019/04/17/2647570/api-do-1700-chasa-dvizhenieto-po-avtomagistrala-trakiya-ot-km-51-do-km-53-v-posoka-sofiya-se-osashtestvyava-v-izprevarvashtata-lenta-poradi-remontni-deynosti.html", "text": "До 17.00 часа движението по автомагистрала \"Тракия\" от км 51 до км 53 в посока София се осъществява в изпреварващата лента поради ремонтни дейности. Това съобщиха от  пресцентъра на Агенция \"Пътна инфраструктура\" . Шофьорите да се движат с повишено внимание.", "date": "2019.04.17", "title": "АПИ: до 17.00 часа движението по автомагистрала \"Тракия\" от км 51 до км 53 в посока София се осъществява в изпреварващата лента поради ремонтни дейности"}
{"url": "http://www.focus-news.net/news/2019/04/17/2647572/pregled-na-osnovnite-temi-v-burgaskiya-pechat.html", "text": "„Ремонт блокира Меден рудник“, е водещо заглавие и тема на деня във вестник  „Черноморски фар“ . Кметът Димитър Николов е предложил спешно алтернативен маршрут от и за комплекса. Входирана е в Общинския съвет извънредна докладна записка с новите трасета за сесията в края на април. Ще бъде регулиран трафикът по булевард „Захари Стоянов“ в час пик, след като колона от автомобили блокира комплекса в първите два дни от работната седмица. Огромните задръствания се образуваха заради втория етап от ремонтите дейности, те ще продължат две седмица.  \r\n„Франкофони: Катедралата „Нотр Дам“ никога няма да бъде същата“, е друг акцент в ежедневника. Директорът на Френската гимназия Радостина Георгиева заявява: „Убедена съм, че тя ще бъде вдигната отново“. Според Георгиева дори и да се направи реставрация катедралата просто няма да е в автентичния си вид.  \r\n„Ремонтират Дома на НХК с пари по оперативна програма“, е друга новина от първите страници на всекидневника. Предстоящият ремонт на сградата на Дома на нефтохимика ще бъде финансиран със средства по Оперативна програма „Региони в растеж“ и чрез кредит по финансовия инструмент „Фонд за градско развитие“. Безвъзмездната финансова помощ от оперативната програма е 50% от стойността на проекта за реконструкцията. Останалата сума Община Бургас ще осигури чрез кредита, който ще изтегли.  \r\n„Първи случай на ХИВ в Бургас за годината“, „Лавандулата навлиза в Руенско“ и „Над 6500 хора с увреждания в Бургас се ползват от специално паркомясто“, са други теми от вестника.", "date": "2019.04.17", "title": "Преглед на основните теми в бургаския печат"}
{"url": "http://www.focus-news.net/news/2019/04/17/2647573/inzh-damyan-damyanov-yugozapadno-darzhavno-predpriyatie-ustanoveni-sa-opiti-za-povrezhdane-na-korata-na-vekovni-sekvoi-v-mestnostta-yuchbunar-kray-kyustendil.html", "text": "Установени са опити за повреждане на кората на вековни секвои в местността „Ючбунар“ край Кюстендил. Това каза за  Радио „Фокус“-Пирин  инж. Дамян Дамянов, директор на Югозападно държавно предприятие. Той обясни, че са направени дупки с кората на две секвои, в следствие на което има изтичане на смола. „Правен е опит да се запалва, но не е запален. Намерено е нерегламентирано огнище. Имало е проверка на РИОСВ-Перник. Има предписания към нашето ловно стопанство – Държавно ловно стопанство „Осогово“. Имало е такова нерегламентирано огнище, изчистено е, махнато е, сложени са указателни табели“, отбеляза инж. Дамянов. Той подчерта, че към момента е разпоредил малко по-засилена охрана, защото според него става дума за младежка история. По думите му няма често такива посегателства, но лошото е, че сега трябва да се изразходват средства, за да се засили охраната и да не се допускат занапред такива истории. \r\nНатали СТЕФАНОВА", "date": "2019.04.17", "title": "Инж. Дамян Дамянов, Югозападно държавно предприятие: Установени са опити за повреждане на кората на вековни секвои в местността „Ючбунар“ край Кюстендил"}
{"url": "http://www.focus-news.net/news/2019/04/17/2647575/veliko-tarnovo-poradi-podmyana-na-zahranvasht-vodoprovod-shte-bade-spryano-vodopodavaneto-za-chast-ot-grad-elena.html", "text": "Поради подмяна на захранващ водопровод ще бъде спряно водоподаването за част от град Елена. Това съобщиха за  Радио „Фокус“ – Велико Търново  от водоснабдителното дружество. Водоподаването ще бъде спряно в централната част на града, без улиците, които се захранват от водопровод „Буков дол“. Строително-ремонтните дейности ще приключат в рамките на работния ден. \r\nЛуиза ТРАНЧЕВА", "date": "2019.04.17", "title": "Велико Търново: Поради подмяна на захранващ водопровод ще бъде спряно водоподаването за част от град Елена"}
{"url": "http://www.focus-news.net/news/2019/04/17/2647576/milka-roeva-dp-nkzhi-obuchavame-bezplatno-vanshni-za-kompaniyata-kandidati-za-pridobivane-na-kvalifikatsiya-za-eksploatatsionni-dlazhnosti.html", "text": "От минала година обучаваме безплатно външни за компанията кандидати за придобиване на квалификация за заемане на експлоатационни длъжности. Вече имаме 15 обучени и назначени на работа, в момента се обучават други 21. \r\nТова каза Милка Роева, ръководител на отдел „Управление на човешките ресурси“ в ДП НКЖИ, в интервю за  Агенция „Фокус“ .  \r\nРоева обясни, че през последните няколко години усилията на мениджмънта на компанията и в частност на колегите управленци по човешки ресурси са насочени както към разширяване на възможностите за намиране на нови хора, така и към задържането и развитието на вече започналите работа. Тя отбеляза, че ДП НКЖИ участва в национални дни на кариерата в цялата страна за презентиране на компанията и си сътрудничи активно с кариерните центрове на университети и училища. „За нас беше сериозен успех фактът, че през 2017 година, след наша инициатива и съдействие от  Министерство на транспорта, информационните технологии и съобщенията, специалността „Ръководител движение” бе включена в Списъка на професиите за професионално образование и обучение“, заяви Роева.  \r\nТя посочи, че средната брутна работна заплата за 2018 г. за предприятието отбелязва ръст от 13 % спрямо 2017 г. „Имаме гъвкава политика по отношение на допълнителните възнаграждения, насочена както към индивидуалното трудово представяне, така и към ключовите работни позиции в компанията. За 2018 г  този метод се прилага успешно при  25 % от експлоатационния персонал, въвели сме допълнително възнаграждение за интензивност на труда, което обхваща около 10 % от работещите.  Изпълняваме последователна социална политика - осигуряване на ваучери за храна; изплащане на социална сума срещу ползване на отпуск; отпускане на социални помощи на затруднени работници и служители; възстановяване в почивни бази; осигуряване на възможност за безплатно пътуване по железопътната мрежа; допълнително пенсионно осигуряване“, каза още Роева. Пълния текст на интервюто четете по-късно в „Мнение”", "date": "2019.04.17", "title": "Милка Роева, ДП НКЖИ: Обучаваме безплатно външни за компанията кандидати за придобиване на квалификация за експлоатационни длъжности"}
{"url": "http://www.focus-news.net/news/2019/04/17/2647559/komentari-za-pozhara-v-notr-dam-v-evropeyskiya-pechat-agentsiya-fokus.html", "text": "Опустошителният пожар в историческата катедрала Нотр Дам в Париж обедини разидената френска нация, констатира австрийският национален ежедневник  Die Presse  в статия, посветена на събитията по понеделник вечер.  \r\n„Франция е страна, в която линията на конфликти в обществото и политиката излезе на преден план съвсем наскоро: нацията се раздели между ляво и дясно, между гнева на протестиращите жилетки и противниците на бунтовете, които белязаха демонстрациите им. Но сега, след катастрофалния пожар в Нотр Дам, мирът се завърна – или поне временно. Някои партии дори спряха предизборните си кампании за майското гласуване за Европейския парламент. Изправени пред лицето на подобна трагедия, левите и десните сключила свещен съюз“, коментират в редакцията на австрийския вестник. \r\n***  Маркус Кастор от Германския форум за история на изкуството определи основния приоритет в стъпките, които ще бъдат предприети след опустошителния пожар в историческата катедрала Нотр Дам в Париж, отбелязва германският национален ежедневник  Die Frankfurter Allgemeine Zeitung . \r\n„Първият приоритет ще бъде да анализираме статиката на сградата, да я укрепим да монтираме отново покрив\", подчерта Кастор. Експертът призна, че към настоящия момент е трудно да се прецени степента на щетите, които е понесла готическата църква. Съгласно думите му, по-голямата част от тях вероятно са причинени от водата, с която пожарникарите потушаваха пламъците, а не от самия огън. \r\n***  Нотр Дам е неделима част от историята на Франция, но сега тя се превърна в катедрала на плачещата Богородица, пише Етиен де Монтети в статия за националния ежедневник  Le Figaro .  Агенция „Фокус“ представя превод на материала, достъпен на страницата inosmi.ru . \r\nФренският поет Шери Пеги възпява катедралата в своите стихове, описвайки я като млада жена, „безкрайно благородна... безкрайно хуманна... безкрайно радостна... безкрайно тъжна\". Както никога досега, тези думи на поета отекнаха в сърцата на французите този понеделник. \r\nНотр Дам де Пари е неразделна част от историята на Франция. Колективната памет съхранява спомените за велики моменти, свързани с катедралата: кралски сватби, брилянтни изпълнения, коронацията на Наполеон I, химнът „Тебе, Господи, хвалим” в чест на победата от 1945 година. \r\nДостатъчно е да се види колко туристи се стичат към катедралата и тълпата от вярващи, които я посещават всеки петък, за да зърнат най-голямата светиня – трънения венец на Исус Христос, който Луи IX е донесъл във Франция. Целият свят се възхищава на гениалната работа на зидари и строители; вътре, хората се молят пред величествените стъклописи, сякаш очаквайки небесната светлина. \r\nА шедьовърът на готическата архитектура, разположен в сърцето на Париж, преживява всички войни и грабежи. Никога преди той не е получавал щети с такъв мащаб. \r\nОт понеделник вечер емоциите преливат. Френският президент Еманюел Макрон отмени обръщението си към нацията. Каква реч може да се изнесе пред лицето на на национална трагедия... Президентът беше наясно, че погледите на всички французи са обърнати към горящата катедрала. Тази трагедия напомня на септември 1914 г., когато в резултат на бомбардировките Реймската катедрала се превърна в „море от огън\". Но тогава имаше война. \r\nФранцузите наблюдаваха пламъците на катедралата от бреговете на Сена и телевизионните екрани. И когато видяха как кулата се срина, както вярващи, така и невярващи, любители на изкуството и такива, които не му обръщат внимание - всички преживяха общ шок: част от красотата, величието и душата на Франция загинаха в огъня. И това беше безкрайно тъжно. \r\n***  Британският национален ежедневник  The Guardian  публикува статия за опустошителния пожар в катедралата Нотр Дам в Париж, като подчертава, че емблематичната църква е била на „15 до 30 минути“ от пълно унищожение.   \r\nВ статията се прави обобщение на наличната информация за инцидента, който разтърси френската нация в седмицата, в която фокусът на обществото трябваше да бъде насочен към резултатите от Националния дебат.  \r\nОт редакцията обръщат внимание на редица обвинения, че катедралата, включена в списъка на ЮНЕСКО за световното културно наследство и увековечена в романа на Виктор Юго „Парижката Света Богородица“ се е разпадала и преди пожара. В тази връзка се припомня, че катедралата е собственост на държавата и е в центъра на дългогодишен спор с Архиепископията на Париж за това кой трябва да финансира възстановителните работи на рухналите балюстради, разпадащи се гаргули и напукани фасади. \r\nЖан-Мишел Лениуд, председател на Съвета към Националния институт за наследството, коментира: „Това, което се случи, непременно щеше да се случи в един момент. Липсата на истинска поддръжка и ежедневно внимание към такава голяма сграда е истинската причина за тази катастрофа\". \r\nСлед като пожарът беше обявен за напълно погасен - 15 часа след началото му, заместник- министърът на вътрешните работи на Франция Лоран Нунез увери, че структурата е спасена, но остава уязвима. Министърът похвали действията на пожарникарите, но призна, че съдбата на катедралата е несигурна. „Те спасиха сградата, до 15-30 минути закъснение и щеше да бъде напълно срината\", привежда изданието думите на Нунез.", "date": "2019.04.17", "title": "Коментари за пожара в Нотр Дам в европейския печат ( Агенция „Фокус“ )"}
{"url": "http://www.focus-news.net/news/2019/04/17/2647578/plovdiv-zalesyavat-rayona-na-grebnata-baza.html", "text": "Залесяване в района на Гребната база организират от Дирекция „Спорт и младежки дейности“ в Община Пловдив, съобщиха за  Радио „Фокус“-Пловдив  от Общината. Залесяването започва от 11.00 ч. и ще бъде реализирано до пето игрище срещу входа на стадион „Пловдив“. Ще бъдат засадени общо 14 вида дървета и цветни храсти. Сред тях са кавказка ела, гигантска секвоя, плачеща японска вишна и листопадна магнолия. \r\nВ акцията ще се включат заместник-кметът Георги Титюков, младежи и представители на организациите, работещи с млади хора.", "date": "2019.04.17", "title": "Пловдив: Залесяват района на Гребната база"}
{"url": "http://www.focus-news.net/news/2019/04/17/2647547/zam-glavniyat-prokuror-ivan-geshev-analizirat-se-telefonite-na-arabadzhievi-otkriti-v-ispaniya-ima-danni-che-sa-se-opitvali-da-ukrivat-dokazatelstva.html", "text": "Анализират се телефоните на Арабаджиеви, открити в Испания - има данни, че са се опитвали да укриват доказателства. Това каза заместник главния прокурор Иван Гешев в интервю за предаването „Сутрешен блок“ по  БНТ . \r\n„На първа инстанция е допусната екстрадицията на Арабаджиеви. Предстои решението и на втора инстанция. Доколкото разполагам с информация, това ще стане в началото на май месец”, посочи Гешев и уточни, че по делото продължава да се работи. „Имаме готовност да го приключим в максимално кратки срокове, доколкото е възможно при това море от доказателства“, обясни зам. главният прокурор. Той посочи, че в момента се анализират част от 26-те телефона, които са получени от испанската страна. „Те бяха намерени в ползвания имот от това семейство. В част от телефоните се намериха интересни доказателства. Включително, анализ на служители на НАП – с кого могат да се разберат, с кого не могат. Търсене на информация за мен, за съдии от Специализирания наказателен съд“, посочи Гешев. На въпрос дали Арабаджиеви са опитвали да укрият доказателства, след като са разбрали, че са обявени за издирване, той уточни, че са открити такива данни в ползваните от тях телефони.", "date": "2019.04.17", "title": "Зам. главният прокурор Иван Гешев: Анализират се телефоните на Арабаджиеви, открити в Испания - има данни, че са се опитвали да укриват доказателства"}
{"url": "http://www.focus-news.net/news/2019/04/17/2647580/smolyan-kmetat-na-chepelare-slavka-chakarova-pozdravi-stoyka-velichkova-ot-selo-malevo-za-100-godishniya-yubiley.html", "text": "Кметът на Чепеларе Славка Чакърова поздрави Стойка Величкова от село Малево за 100-годишния юбилей. Това съобщиха от пресцентъра на  Общината . Стойка Димитрова Величкова е родена на 16 април 1919 г. Баба Стойка пожела на всички да бъдат живи и здрави и също като нея да празнуват стогодишен юбилей. Славка Чакърова поздрави лично рожденичката и ѝ подари красив букет цветя, страхотна торта и телевизор, а музикален поздрав поднесоха самодейците към читалището в село Малево.", "date": "2019.04.17", "title": "Смолян: Кметът на Чепеларе Славка Чакърова поздрави Стойка Величкова от село Малево за 100-годишния юбилей"}
{"url": "http://www.focus-news.net/news/2019/04/17/2647581/pregled-na-osnovnite-temi-vav-varnenskiya-pechat.html", "text": "„Предлагат „синята зона“ да работи и в почивните дни“, е водещото заглавие на вестник  „Черно море“ . „Синята зона“ във Варна да работи от понеделник до неделя, включително и на официалните празници, в часовия диапазон от 9 до 20 ч. - това предложение до Общинския съвет е направил кметът на града с дата 15 април т. г. То е публикувано на страницата на Общинския съвет. Мотивите са, че в Община Варна има сигнали от граждани и фирми за липса на паркоместа в „синята зона“ извън нейното досегашно работно време. В момента водачите могат да оставят там колите си срещу заплащане от понеделник до петък включително, от 09.00 до 19.00 часа.  \r\n„Варненски студенти искат да се включат в реставрацията на парижката „Света Богородица“, съобщава изданието. Студентите от специалност „Архитектура“ на Варненския свободен университет ще изпратят писмо-подкрепа до кмета на Париж Ан Идалго, в което изразяват желанието си да подпомогнат реставрацията на катедралата „Нотр Дам дьо Пари“ – обект на световното културно наследство.  \r\n„Ученици наложиха условна присъда за смърт по непредпазливост на пътя“, е друго заглавие във всекидневника. Единадесетокласници от Средното училище с езиково обучение „Ал. С. Пушкин“ във Варна участваха в симулиран съдебен процес и бяха специални гости в Деня на отворените врати на Окръжен съд и Окръжна прокуратура – Варна. Инициативата се провежда традиционно по повод 16 април – Деня на българската Конституция и празник на юриста, като тази година надсловът беше: „Съдебната власт отблизо“.  \r\n„Женски народен хор „Цветница“ ще изнесе концерт в неделя“, съобщава вестникът. Традиционният празничен концерт на женски народен хор „Цветница“ при Народно читалище „Асен Златаров“ – Варна, ще се проведе в неделя, 21 април, в 12 ч. Концертът на сцената на Художествената галерия във Варна е в програмите на Пролетния салон на изкуствата.", "date": "2019.04.17", "title": "Преглед на основните теми във варненския печат"}
{"url": "http://www.focus-news.net/news/2019/04/17/2647582/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-17-i-18-april.html", "text": "Софийска вода” временно ще прекъсне водоснабдяването в  някои части на столицата на 17 и 18 април, съобщиха от  пресцентъра на дружеството. \r\nНа 17 април 2019 г. (сряда), във връзка с изпълнение на инвестиционен проект за подмяна на уличен водопровод на ул. „Поглед“ вилна зона „Горна баня“ , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\nул. „Поглед“, ул. „Люлински поток“, ул. „Дъга“, ул. „Мечта“, ул. „Лазурно утро“, ул. „Буен поток“ \r\nпо ул. „Равнище“ в участъка от ул. „Дъга“ до ул. „Поглед“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дъга“ ъгъла с ул. „Пладнище“. \r\nСлед възстановяване на водоснабдяването е възможно временно повишаване  мътността на водата. \r\nНа 18 април 2019 г. (четвъртък), във връзка с изпълнение на инвестиционен проект за подмяна на уличен водопровод на ул. „Альовица“ с. Лозен , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\nул. „Борова гора“, ул. „Васил Левски“, ул. „Половраг“, ул. „Караджин“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Караджин“ ъгъла с ул. „Иван Пешев“. \r\nСлед възстановяване на водоснабдяването е възможно временно повишаване  мътността на водата. \r\nСлед реализацията на тeзи инвестиционнr проектr клиентите на „Софийска вода” живеещи в района ще почувстват значително подобреното качество на предоставяните услуги. \r\nНа 18 април 2019 г. (четвъртък), във връзка с подмяна на спирателен кран на ул. „Камчия“ жк. „Христо Смирненски“, се налага спиране на водоподаването от 10:00 до 20:00 часа на клиентите на „Софийска вода”, живеещи в района на: \r\nул. \"Мъдрен\" от ул. \"Ген. Георги Тановски\" до ул. \"Александър Момчев\" \r\nул. \"Камчия\" от ул. \" Слатинска\" до ул. \"Ген. Георги Тановски\" \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Камчия“ ъгъла с ул. „Мъдрен“. \r\nНа 18 април 2019 г. (четвъртък), във връзка с подмяна на пожарен хидрант на ул. „Вечерница“ кв. „Курило“, се налага спиране на водоподаването от 09:30 до 18:00 часа на клиентите на „Софийска вода”, живеещи в района на: \r\nул. \"Вечерница\", ул. „Искърско дефиле“, ул. „Чавдар войвода“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:на площада на ул. „Вечерница“ ъгъла с ул. „Търговска“. \r\nНа 18 април 2019 г. (четвъртък), във връзка с подмяна на сградно водопроводно отклонение на ул. „Искър“ с. Кривина, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: \r\nул. „Балабана“, ул. „Римска ракла“, ул. „Тодор Радунчев“, ул. „Стара река“, ул. „Розова градина“, ул. „Искър“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Искър“ ъгъла с ул. „Минзухар“. \r\nНа 18 април 2019 г. (четвъртък), във връзка с подмяна на сградно водопроводно отклонение на ул. „Кочо Честименски“ жк. „Хаджи Димитър“, се налага спиране на водоподаването от 09:00 до 19:00 часа на клиентите на „Софийска вода”, живеещи в: \r\nбл. 113. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на паркинга на бл. 113. \r\nНа 18 април 2019 г. (четвъртък), във връзка с реконструкция на уличен водопровод на ул. „Труд“ кв. „Суходол“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\nул. „Труд“, ул. „Люлинска“ от № 10 до ул. „Стоичко Станиславов“, ул. „Перла“ от ул. „Люлинска“ до ул. „Воденицата“ и ул. „Воденицата“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Люлинска“ ъгъла с ул. „Перла“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2019.04.17", "title": "Софийска вода” временно ще прекъсне водоснабдяването в някои части на столицата на 17 и 18 април"}
{"url": "http://www.focus-news.net/news/2019/04/17/2647564/frenskiyat-poslanik-erik-lyobedel-ne-se-raboti-po-versiyata-za-terorizam-sled-pozhara-v-notr-dam.html", "text": "Не се работи по версията за тероризъм след пожара в 8-вековната катедрала „Нотр Дам” в сърцето на столицата Париж. Това каза посланикът на Франция у нас Ерик Льобедел в предаването  „Тази сутрин по  . Той обясни, че основната версия е непреднамерен пожар вследствие на строителните дейности, които са се случвали на върха на храма. Разследването в момента тече и ще станат ясни точните причини след края му, добави още той. \r\nЛьобедел обясни и че не е прекалено амбициозно заявлението на френския президент Еманюел Макрон, че за 5 години „Нотр Дам” ще бъде възстановена, тъй като ще се мобилизират всички сили в страната. \r\nФренският посланик благодари за всички дарения, включително и за тези от България. Но според него ще са необходими много повече от събраните досега 800 милиона евро. \r\nТой обясни, че трябва да се изчака да се направи оценка на щетите, защото някои от изгорелите греди са на 7 века, има и повредени произведения на изкуството и изгорели картини. \r\nКатедралата е вечна и никога не сме си представяли, че нещо подобно може да се случи, нито французите, нито европейците и всички по света, каза Льобедел. \r\nНо посланието е, че има надежда и ще се възстанови символът на Париж, добави посланикът. Според него трагедията ще обедини и френския народ.", "date": "2019.04.17", "title": "Френският посланик Ерик Льобедел: Не се работи по версията за тероризъм след пожара в „Нотр Дам”"}
{"url": "http://www.focus-news.net/news/2019/04/17/2647583/plovdiv-politsiyata-predpriema-zasileni-merki-vav-vrazka-s-macha-botev-plovdiv-tsska-sofiya.html", "text": "Полицията предприема засилени мерки за охрана на обществения ред и безопасността на движението в Пловдив във връзка с предстоящия футболен мач „Ботев“-Пловдив – ЦСКА-София тази вечер. Това съобщиха от пресцентъра на  ОДМВР-Пловдив . Мачът ще се проведе от 19.00 часа на стадиона на спортен комплекс „Ботев 1912“ в квартал „Коматево“. Преди, по време и след провеждане на спортната среща полицейските служители ще следят за недопускане на инциденти на територията на града. Ще бъде създадена организация за безпроблемно придвижване на зрителите за и от стадиона. От сборните пунктове по маршрутите им на придвижване феновете на двата отбора ще бъдат съпроводени от полицейски екипи. По този повод във времевия период от 17.00 ч. до 22.00 ч. е възможно да бъде въведена временна реорганизация на движението по ул. „Коматевско шосе“ и по ул. „Захаридово“, в отсечката до кръстовището с ул. „Драговец“. \r\nНа изградените контролно-пропускателни пунктове в района на спортното съоръжение служителите на реда ще извършват щателни проверки на посетителите. Няма да бъдат допускани лица под въздействието на алкохол или наркотици, такива, на които са наложени забрани за посещение на спортни мероприятия, както и малолетни  без пълнолетен придружител. Притежатели на забранени предмети и вещи ще бъдат отвеждани и задържани в най-близкото районно полицейско управление. \r\nЗа да бъде избегнато струпване, приканваме зрителите да се възползват от по-ранното отваряне на входовете на стадиона в 16.30 часа. \r\nОДМВР – Пловдив напомня на феновете да спазват стриктно разпорежданията на  служителите на реда. Нарушителите ще бъдат санкционирани съгласно Закона за опазване на обществения ред при провеждането на спортни мероприятия", "date": "2019.04.17", "title": "Пловдив: Полицията предприема засилени мерки във връзка с мача „Ботев“-Пловдив – ЦСКА-София"}
{"url": "http://www.focus-news.net/news/2019/04/17/2647577/dobrich-sak-s-blizo-18-kg-kokain-izlluva-pred-plazh-bolata-na-kaliakra.html", "text": "Досъдебно производство за контрабанда на наркотици в особено големи размери, представляваща особено тежък случай, ръководи Окръжната прокуратура в Добрич, след като на 16 април 2019г. около 17.00 часа следобед в морето пред плаж „Болата“ на Калиакра е изплувал пакет с наркотици, вързан към спасителна жилетка. Това съобщиха от  пресцентъра на Апелативна прокуратура – Варна.   \r\nСакът, който съдържа 16 пакета – всеки с тегло 1 кг и 100 г, е забелязан при обход на катер на Граничната полиция. Под ръководството на Окръжната прокуратура в Добрич са започнали незабавни действия по разследването. Намереният наркотик е реагирал на кокаин на полевия тест. \r\nНазначени са експертизи, които трябва да установят дали изплувалият сак с кокаин край нос Калиакра е подобен на пакетите с кокаин, които бяха намерени край Тюленово и „Слънчев ден“ край Варна.  \r\nПресцентърът на Апелативната прокуратура във Варна припомня, че количеството кокаин край Тюленово бе 170 кг, а край Варна – 25,430 кг, като високорисковото наркотично вещество е с изключителна чистота.  \r\nДействията по разследването продължават под надзора на Окръжната прокуратура в Добрич.", "date": "2019.04.17", "title": "Добрич: Сак с близо 18 кг кокаин изллува пред плаж „Болата“ на Калиакра"}
{"url": "http://www.focus-news.net/news/2019/04/17/2647579/tass-tsenata-na-nefta-premina-72-dolara.html", "text": "Цената на фючърсите на петрола марка Brent на лондонската борса ICE стигна до 72,01 долара за барел, предава  ТАСС . \r\nЗа последен път цената на нефта от този сорт беше повече от 72 долара на 8 ноември 2018 година. Оттогава несигурността на пазара се изостри заради американските санкции срещу Иран. \r\nПо-рано запитани от ТАСС експерти съобщиха, че страните от ОПЕК+ могат да завършат сделката за съкращаване на добивите още този юни, ако цената на нефта се задържи над 70 долара. \r\nПревод и редакция:", "date": "2019.04.17", "title": "ТАСС: Цената на нефта премина 72 долара"}
{"url": "http://www.focus-news.net/news/2019/04/17/2647584/krum-donchev-natsionalniyat-savet-na-bsp-uspya-da-podredi-silen-otbor-za-evroizborite.html", "text": "Спортът ме възпита, че не е важно от коя позиция тръгваш, а накъде си устремен. Важна е силната мотивация. Това каза кандидатът за евродепутат от листата на БСП Крум Дончев в ефира на БСТВ, съобщиха от  пресцентъра на партията.  Той изрази мнение, че Националният съвет на БСП е успял да подреди много силен отбор за евроизборите. „Ние не сме индивидуални състезатели в тази надпревара, зад нас седи целият ни отбор от експерти”, отбеляза Дончев. По думите му през последните две години към БСП са се присъединили много експерти, които са създали платформите „Визия за България” и „Визия за Европа”. „Това е инструментът, с който ние ще тръгнем сред хората и ще се опитаме да го предадем по най-достъпния начин”, коментира състезателят.  \r\nПо повод членството си в БСП, Дончев заяви: „Вярвам, че всеки човек трябва да бъде социално отговорен. Социалната отговорност е неразривно свързана с политиката. След промяната на ръководството, имаше съвсем явна заявка за вливане на динамика в партията. Тогава реших, че мога да дам своя принос”.  \r\n„Националният съвет на БСП, който утвърди листата, показа висша форма на демокрация. Не сме се събрали като отбор за лична реализация. Смятам, че този отбор трябва да върви единно напред”, заключи Дончев.", "date": "2019.04.17", "title": "Крум Дончев: Националният съвет на БСП успя да подреди силен отбор за евроизборите"}
{"url": "http://www.focus-news.net/news/2019/04/17/2647585/plovdiv-badeshti-menidzhari-shte-demonstrirat-svoite-umeniya-na-mezhdunarodno-sastezanie-i-izlozhenie-na-trenirovachni-firmi.html", "text": "Бъдещи мениджъри ще демонстрират своите умения на международното състезание и изложението на тренировъчни фирми „ТФ фест“, което се провежда в Международен панаир-Пловдив, съобщиха  организаторите на инициативата . В изложението участват учебни предприятия на ученици и студенти от България и чужбина. \r\nПресконференция по повод международното състезание за млади мениджъри и изложението на учебно-тренировъчните фирми „ТФ фест“ ще се проведе от 11.30, а откриването е предвидено за утре – 18 април, от 11.00 часа, в Палата 6.", "date": "2019.04.17", "title": "Пловдив: Бъдещи мениджъри ще демонстрират своите умения на международно състезание и изложение на тренировъчни фирми"}
{"url": "http://www.focus-news.net/news/2019/04/17/2647586/dimitar-margaritov-kzpv-povecheto-sluchai-zhalbite-na-potrebitelite-sa-osnovatelni-i-nie-nalagame-sanktsii-na-narushitelite.html", "text": "Потребителската култура на българина еволюира. Хората стават по-активни и са склонни да реагират тогава, когато усетят, че има някакъв проблем. Това каза председателят на Комисията за защита на потребителите (КЗП) Димитър Маргаритов в предаването „Коментарът“ по Телевизия Шумен, съобщиха от  пресцентъра на КЗП .  \r\nЗапазва се тенденцията за ръст на жалбите в КЗП. Годишно над 20 000 граждани търсят съдействието на контролния орган или консултация по различни въпроси, което е с 10-15% повече в сравнение с преди 4-5 години. В около 2/3 от случаите жалбите са основателни и се стига до санкциониране на търговеца.   \r\nПредседателят на КЗП подчерта, че при възникването на проблем с покупка е важно потребителите да бъдат активни по две основни причини. „Реакцията навреме може да им спести разходи, но и да подейства възпитаващо на останалите в този процес – не само на търговците, но и на институциите. Защото институциите също стават по-отговорни и по-анагажирани, когато установят, че хората имат активна гражданска позиция“, каза той.  \r\nМаргаритов напомни, че при спорове с онлайн търговци от Европейския съюз, безплатна помощ оказва функциониращият към КЗП Европейски потребителски център. \"Когато става въпрос за трансгранични проблеми, които не са на територията на ЕС, би могло да е по-трудно. Но вече и в рамките на ООН се появяват все повече привизи и то съвсем конкретни за обмен на данни между националните органи за контрол на пазара, което би позволило във всяка една държава – независимо дали е членка на ЕС, ООН и т.н., да бъдат предприети действия спрямо търговец, който е предизвикал проблем с потребител от друга държава“, посочи председателят на КЗП. Той изказа предположение, че предстои задълбочаване на сътрудничеството между националните органи, което ще позволи всеки от тях да работи и по решаването на трансгранични потребителски проблеми.  \r\nПотребителите е полезно да бъдат информирани, както за своите права, така и за условията преди всяка покупка, но също и за начините, по които могат да се решат възникнали спорове. Например, помирителните комисии. „Ние апелираме да не се търси винаги съда – губи се време, в един момент наистина има решение, но то е в полза на една от страните, другата ще остане недоволна. При доброволното решаване на потребителски спорове чрез помирителни комисии се търси начин да се постигне споразумение, което да удовлетворява и двете страни. Разбира се, всеки би направил малък компромис в името на това да бъде доволен от крайното решение“, добави Маргаритов.    \r\nИма случаи, в които обаче намесата на съда е наложителна – както при спорове между потребители и търговци, така и в случаите, в които търговци обжалват издадени от контролния орган актове за нарушения или наказателни постановления за санкции. „В над 50% от случаите съдът потвърждава това, което ние сме приели за вярно“, отбелза Маргаритов. Той даде за пример с калкулирани от телекомуникационните оператори непоискани услуги в сметките, липсващи наличности от промоционални стоки в търговската мрежа и др. „Ние не се притесняваме от това, че има обжалване. По-скоро във времето има известно отлагане на крайните решения, но пък най-важното в случая е правилното решение – това, което е в полза на потребителите.", "date": "2019.04.17", "title": "Димитър Маргаритов, КЗП:В повечето случаи жалбите на потребителите са основателни и ние налагаме санкции на нарушителите"}
{"url": "http://www.focus-news.net/news/2019/04/17/2647588/tatyana-burudzhieva-politolog-razlikata-mezhdu-gerb-i-bsp-se-uvelichava-bi-bila-mnogo-po-golyama-ot-tazi-koyato-v-momenta-registrirat-sotsiolozite.html", "text": "Разликата между ГЕРБ и БСП се увеличава, би била много по-голяма от тази, която в момента регистрират социолозите. Това каза за сутрешния блок „Добро утро, България“ на  Радио „Фокус“   политологът Татяна Буруджиева относно политическата атмосфера в България на прага на евроизборите. Според нея създалите се коалиции между ГЕРБ и по-малки формации са рефлекция от голямата кампания, която се случва в Европа, водена от основните партийни фамилии. И десницата, и левицата в Европа призоваха за максимално обединяване, защото и двете фамилии са притеснени  от доста активното и разрастващо се влияние на крайни радикални партии, обясни тя. Предизборните нагласи на БСП се видяха в номинациите за членове в листата, добави Буруджиева, като уточни, че предложената на Пленума листа се размина с очакванията на партията. По думите й това е третият знак, който БСП дава на своето ръководство, че не бива да взима самостоятелни решения без да отчита нагласите и настроенията на самата партия. „БСП засега не показва, особено в лидерските си виждания и в поведението на водача на листата, желание да даде достатъчно мотив на своите избиратели да отидат гласуват точно на тези европейски избори, освен антимотива, т.е. срещу нещо да се гласува. Но често и от практиката, и от теорията е известно на избори все пак човек си прави труда да отиде да гласува, когато има за какво да гласува, дори това да е една промяна, но трябва да е „за“. Само с мотива „анти“ и скандали не мисля, че левицата ще успее да направи една добра компания”, добави тя. Татяна Буруджиева каза още, че що се отнася до ГЕРБ - партията е активизирана и ядрото е стегнато. При допитване, в отговор на въпроса „за кого ще гласувате“, хората, които са отговорили, че ще гласуват за ГЕРБ, са и хората, които ще отидат да гласуват, обясни тя. При БСП обаче няма такава сигурност, не е ясно какво ще се случи в периферията, добави политологът. \r\nВеселка ИВАНОВА", "date": "2019.04.17", "title": "Татяна Буруджиева, политолог: Разликата между ГЕРБ и БСП се увеличава, би била много по-голяма от тази, която в момента регистрират социолозите"}
{"url": "http://www.focus-news.net/news/2019/04/17/2647590/stara-zagora-konkurs-zabavna-nauka-shte-se-provede-na-22-april.html", "text": "На 22 април, 2019 г. от 15.30 часа в Младежки дом в Стара Загора ще се проведе конкурс „Забавна наука“. Това съобщиха от  пресцентъра на Община Стара Загора.   Организатори на събитието са ученици от клуб „Млад експериментатор“ към Центъра за подкрепа за личностно развитие на община Стара Загора. Участниците ще трябва да покажат знания по темата „Познаваш ли природата, осъзнаваш ли защо трябва да я опазваш, могат да ти помогнат  природните науки“. Конкурсът е посветен на Деня на земята и 150 години от създаване на Периодичната таблица на Менделеев. В него ще се включат ученици от шести клас на СУ „Васил Левски“ в Стара Загора.", "date": "2019.04.17", "title": "Стара Загора: Конкурс „Забавна наука“ ще се проведе на 22 април"}
{"url": "http://www.focus-news.net/news/2019/04/17/2647589/sliven-pozharnikari-sa-pomognali-na-64-godishna-zhena-da-pribere-kotkata-si-koyato-se-e-kachila-na-terasa-v-neobitaemo-zhilishte-i-ne-e-mozhela-da-sleze.html", "text": "Пожарникари от РСПБЗН-Сливен са помогнали на 64-годишна жена да прибере домашния си любимец. Това съобщиха от  ОДМВР-Сливен . На 16 април, около 12.15 часа, жената е подала сигнал, че котката й се е качила на тераса в необитаемо жилище и не може да слезе. Пожарникарите са се отзовали на сигнала, свалили са животното, след което са го предали на стопанката му.", "date": "2019.04.17", "title": "Сливен: Пожарникари са помогнали на 64-годишна жена да прибере котката си, която се е качила на тераса в необитаемо жилище и не е можела да слезе"}
{"url": "http://www.focus-news.net/news/2019/04/17/2647587/zam-ministar-denitsa-nikolova-shte-dade-start-na-rehabilitatsiyata-na-325-km-ot-patya-dupnitsa-klisura-samokov.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще даде старт на рехабилитацията на 32,5 км от второкласния път Дупница - Клисура - Самоков. Това съобщиха от  пресцентъра на МРРБ.  Събитието ще се състои от 15.00 часа в гр. Дупница - на ул. „Самоковско шосе“. На символичната първа копка ще присъства и председателят на Управителния съвет на Агенция „Пътна инфраструктура“ Георги Терзийски, народни представители, кметове, представители на строителя, на надзора и др. \r\nПроектът се финансира по ОП „Региони в растеж“ 2014-2020 г. чрез Европейския фонд за регионално развитие и националния бюджет. Отсечката е разделена на два лота 27 и 28.", "date": "2019.04.17", "title": "Зам.-министър Деница Николова ще даде старт на рехабилитацията на 32,5 км от пътя Дупница - Клисура - Самоков"}
{"url": "http://www.focus-news.net/news/2019/04/17/2647591/plovdiv-zapochva-izpalnenieto-na-proekt-za-obnovyavane-na-obrazovatelnata-infrastruktura-v-asenovgrad.html", "text": "В Асеновград започва изпълнението на проект „Образователна инфраструктура – обновяване и внедряване на мерки за енергийна ефективност на сградите на детски градини в Асеновград“, съобщиха от  Общината . Предвидено е и модернизация на училища и рехабилитация на дворните им пространства. Проектът е финансиран по Оперативна програма „Региони в растеж 2014-2020“. Първа копка по проекта ще бъде направена от 11.30 часа, в двора на ДГ „Зорница“ в Асеновград.", "date": "2019.04.17", "title": "Пловдив: Започва изпълнението на проект за обновяване на образователната инфраструктура в Асеновград"}
{"url": "http://www.focus-news.net/news/2019/04/17/2647593/pleven-dvizhenieto-po-pat-dolni-dabnik-knezha-se-osashtestvyava-v-edna-lenta-poradi-remontni-deynosti.html", "text": "Движението по път  Долни Дъбник – Кнежа  се осъществява в една лента поради ремонтни дейности. Това съобщиха за  Радио \"Фокус\"  от Областно пътно управление - Плевен. Пътните настилки са сухи. Температурите са над нулата. Движението по път  Долни Дъбник – Кнежа от 69+000 до км 103+000 се осъществява в една лента поради ремонтни дейности на асфалтовата настилка до 19.04. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла-Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 04 юли. Въведена е временна организация на движението в града до края на месеца поради ремонт на ул. ,,Иван Вазов. Организацията е в сила за улиците „Цар Борис III”, „Иван Вазов” и „Цанко Церковски”. Строителните работи се извършат със спиране на движението на моторни превозни средства по ул. „Иван Вазов” в участъка след кръстовището с ул. „Цар Борис III” до кръстовището с ул. „Д. Константинов”. Движението на превозни средства по ул. „Цар Борис III” в участъка от кръстовището на ул. „Д. Попов” до кръстовището с ул. „Цанко Церковски” се осъществява еднопосочно. По ул. „Цар Борис III” в участъка след кръстовището с ул. „Цанко Церковски” до паркинга на хотел „Ростов” движението е двупосочно. По ул. „Цар Борис III” пред Макси център преди кръстовището с ул. „Цанко Церковски” в посока ул. „Д. Константинов” движението е само надясно след знака. Движението по ул. „Цанко Церковски” е забранено за влизане от кръстовището с ул. „Д. Константинов” в посока ул. „Цар Борис III”, както и е ограничено паркирането.  \r\nВиолета КРЪСТЕВА", "date": "2019.04.17", "title": "Плевен: Движението по път  Долни Дъбник – Кнежа се осъществява в една лента поради ремонтни дейности"}
{"url": "http://www.focus-news.net/news/2019/04/17/2647597/veliko-tarnovo-v-obshtina-svishtov-se-provedoha-konsultatsii-za-sastavyane-na-sektsionni-izbiratelni-komisii-za-evropeyskite-izbori.html", "text": "По покана на кмета Генчо Генчев в Гербовата зала на Община Свищов се проведоха консултации за съставяне на секционни избирателни комисии във връзка с предстоящите избори за членове на Европейския парламент от Република България, които ще се проведат на 26 май, съобщиха от пресцентъра на  Общината . В консултациите участваха представители на парламентарно представените партии и коалиции в 44-то Народно събрание и партиите и коалициите, които имат избрани с техни кандидатски листи членове на Европейския парламент от Република България, но не са парламентарно представени. \r\nНа територията на община Свищов са образувани 55 секции, от които 35 в града и 20 в селата с общо 455 члена. Местата в секционните избирателни комисии се разпределят между: ПП „ГЕРБ“, Коалиция  „БСП За България“, ПП „ДПС“, Коалиция „Обединени патриоти – НФСБ, АТАКА, ВМРО“, ПП „ВОЛЯ“, Коалиция „Реформаторски блок“, Коалиция „България без цензура – ВМРО-БНД, Земеделски народен съюз, Движение Гергьовден“. Ръководните позиции са 165 и се разпределят между парламентарно представените партии. Те, както и останалите 290 места се разпределят, съгласно Методически указания за назначаване съставите на СИК, приети с решение на Централната избирателна комисия. След проведените консултации, до 22 април представителите на седемте партии и коалиции трябва да предоставят в Община Свищов писмените си предложения за членовете на секционните комисии. До 30 април Районната избирателна комисия трябва да приеме решение за назначаването им. Информация за жителите на община Свищов във връзка с провеждането на изборите за членове на Европейския парламент от Република България, се публикува на сайта на Общината: www.svishtov.bg, раздел Евроизбори 2019.", "date": "2019.04.17", "title": "Велико Търново: В Община Свищов се проведоха консултации за съставяне на секционни избирателни комисии за европейските избори"}
{"url": "http://www.focus-news.net/news/2019/04/17/2647595/ek-komisar-mariya-gabriel-startira-kampaniya-za-nuleva-tolerantnost-kam-onlayn-nasilieto-nad-zhenite.html", "text": "27 пъти по-висока е вероятността жените да бъдат тормозени онлайн, отколкото мъжете, съобщава  Представителството на Европейската комисия в България . \r\nБългарският еврокомисар по цифровата икономика и общество Мария Габриел постави началото на нова кампания #DigitalRespect4Her за повишаване на осведомеността относно насилието, с което се сблъскват жените онлайн всеки ден. Тя призова всички кандидати на европейските избори, политици, индустрия и гражданско общество да се присъединят към кампанията и всички заедно да допринесат за това онлайн средата да стане място, отразяващо общите европейски ценности като свободата на словото, равенството между мъжете и жените и взаимното уважение. Кампанията по идея на българския еврокомисар се провежда съвместно с комисаря по правосъдие и равенство на половете Вера Юрова с подкрепата на председателя на Европейския парламент Антонио Таяни.  \r\n\"Достойнството, уважението и солидарността се отнасят за всички, също и онлайн. Но за съжаление реалността е далеч от това, особено за жените и момичетата. 27 пъти по-висока е вероятността жените да бъдат тормозени онлайн, отколкото мъжете. Време е за по-решителен отговор на онлайн насилието. То е несъвместимо с нашите основополагащи европейски ценности, които трябва да се отстояват онлайн по същия начин, както и офлайн. Онлайн насилието се разпространява чрез социални медии, приложения за съобщения, онлайн форуми, сайтове за споделяне на видео и видеоигри. Злоупотребата с някой онлайн може да продължи чрез цифрови записи, които допълнително може да бъдат разпространявани и трудни за изтриване. Ето защо трябва да засилим борбата с насилието онлайн и да работим за създаването на приобщаваща и почтена онлайн култура за всички в ЕС. Всеки има право на глас и трябва да може да го използва свободно и без страх“, заяви Мария Габриел.  \r\nТя посочи и други цифри, според които 47% от жените политици на европейския континент са заявили, че са получавали заплахи за живота им, изнасилване и побой по време на техния мандат, а всяка втора жена се колебае дали да говори в социална медия, ако стане обект или свидетел на реч на омразата онлайн. „28% от жените, преживели онлайн насилие, са ограничили съществено присъствието си в интернет. Това е вероятно да ограничи участието на жените в обществените дебати, тяхното влияние в политиката, както и да подкопае представителните демократични процеси“, добави още българският еврокомисар.  \r\nКампанията #DigitalRespect4Her е подкрепена от обществени личности, които споделят своите истории и опит с онлайн насилието и как тя ги засяга като жени в професионалния им живот. Тя надгражда вече съществуващи документи на ЕС като Директивата за аудио-визуални медийни услуги, Препоръката за справяне с незаконното съдържание онлайн, Директивата за правата на жертвите и други. Освен дейностите в социалните мрежи се предвиждат срещи с различните платформи и организации, които имат отношение към проблема.  \r\nОтдел \"Преса и медии\"  \r\nПредставителство на ЕК в България", "date": "2019.04.17", "title": "ЕК: Комисар Мария Габриел стартира кампания за нулева толерантност към онлайн насилието над жените"}
{"url": "http://www.focus-news.net/news/2019/04/17/2647592/ria-novosti-sluzhitelite-na-notr-dam-sa-tarsili-iztochnika-na-pozhara-23-minuti-predi-da-viknat-pomosht.html", "text": "Служителите на катедралата Парижката Света Богородица се опитвали сами да намерят източника на пожара в течение на 23 минути, предава  РИА Новости . \r\nСпоред информация на онлайн изданието Buzzfeed, за пожара се е разбрало в 18:20 местно време, но тогава не е извикана противопожарната служба, а чак в 18:43, когато вече е станало ясно, че източникът на огъня е намерен на най-горния етаж на катедралата. \r\nСпоред данни на медиите, пожарът може да е свързан с реставрационните работи. Възбудено е дело за неумишлено причиняване на щети. \r\nПревод и редакция:", "date": "2019.04.17", "title": "РИА Новости: Служителите на Нотр Дам са търсили източника на пожара 23 минути преди да викнат помощ"}
{"url": "http://www.focus-news.net/news/2019/04/17/2647596/prof-nikolay-ovcharov-kulturnoto-nasledstvo-tryabva-da-se-razviva-chrez-evropeyskite-proekti.html", "text": "Културното наследство трябва да се развива чрез европейските проекти. Това каза проф. Николай Овчаров пред журналисти преди дискусията за Стратегията за развитие на културата 2019-2029 г., предаде репортер на  Агенция „Фокус“ . Според него отделните области на културата до голяма степен са свързани. „Все пак, ако говорим специално за културното наследство, и то в дните, в които всички сме потресени от това, което се случи в Париж, ние този проблем го имаме много отдавна. Още от 14 век. Нашите манастири, нашите църкви, нашите паметници, които са били невероятни навремето, са в окаяно състояние“, каза проф. Овчаров. По думите му ето защо историческото културно наследство е изключително важно за нас. „В този смисъл културното наследство трябва да се развива чрез европейските проекти, което правим струва ми се доста успешно в последно време. Естествено с намесата на общините, защото в повечето случаи след като се дадат необходимите документи на един обект, той се стопанисва от общините. Това трябва да бъде между държавата и между общините“, каза проф. Овчаров и посочи, че този контакт трябва да се осъществява със съдействието на учените. \r\nДеница КИТАНОВА", "date": "2019.04.17", "title": "Проф. Николай Овчаров: Културното наследство трябва да се развива чрез европейските проекти"}
{"url": "http://www.focus-news.net/news/2019/04/17/2647598/varna-bivshiyat-kmet-na-devnya-atanas-kuzev-e-osaden-za-dlazhnostno-prisvoyavane-na-gorivo-za-38-298-leva.html", "text": "Състав на Девненския районен съд призна за виновен бившия кмет на община Девня Атанас К. за длъжностно присвояване в големи размери – 38 298 лева, като му наложи наказание лишаване от свобода за срок от 3 години, чието изтърпяване е отложено с 5-годишен изпитателен срок. Това съобщиха от  пресцентъра на Апелативна прокуратура – Варна . С присъдата от вчера, 16 април 2019 г., съдът лиши Атанас К. и от право да заема държавна и обществена длъжност по член 37, ал. 1, т. 6 от НК за срок от 5 години.  \r\nАтанас К. е бил предаден на съд с обвинителен акт на Районната прокуратура в Девня за това, че в периода от 2009 до 2015 г. при условията на продължавано престъпление в качеството си на длъжностно лице – действащ кмет на община Девня, е присвоил гориво в големи размери. По време на разследването обвиняемият кмет е бил с мярка за неотклонение „Парична гаранция“ в размер на 5000 лева. \r\nОбщина Девня сключила договор с \"Лукойл България\", според клаузите на който  била предоставена карта за зареждане с гориво на община Девня. С нея кметът зареждал управлявания лично от него служебен дизелов автомобил – джип „Волво“. Зарежданото дизелово гориво значително надвишавало разхода на автомобила според техническите му параметри. С картата за гориво били зареждани и значителни количества бензин, плащани били и скъпи алкохолни напитки и цигари в различни бензиностанции в страната. \r\nТова е второто разглеждане на делото срещу вече бившия кмет Атанас К. В края на 2017 г. Девненският районен съд го оправда по повдигнатото обвинение за длъжностно присвояване в големи размери. Последва протест на Районната прокуратура в Девня срещу оправдателната присъда. Състав на Варненския окръжен съд върна делото за разглеждане от друг състав на първата съдебна инстанция, който се произнесе с осъдителната присъда вчера.   \r\nРайонната прокуратура в Девня ще протестира осъдителната присъда, тъй като смята, че наложеното условно наказание на Атанас К. е несправедливо и занижено.", "date": "2019.04.17", "title": "Варна: Бившият кмет на Девня Атанас Кузев е осъден за длъжностно присвояване на гориво за 38 298 лева"}
{"url": "http://www.focus-news.net/news/2019/04/17/2647543/ivaylo-kalfin-bivsh-vanshen-ministar-neizvestnostta-okolo-pozhara-v-parizhkata-katedrala-notr-dam-shte-bade-hrana-za-konspirativni-teorii-za-izbuhvaneto-mu.html", "text": "Неизвестността около пожара в парижката катедрала „Нотр Дам“ ще бъде храна за конспиративни теории за избухването му. Това каза за сутрешния блок „Добро утро, България“ на  Радио „Фокус“  бившият министър на външните работи Ивайло Калфин. Ако се запази първоначалната информация, че това е случаен инцидент вследствие на реставрацията на катедралата, пожарът ще си окаже просто нещастно стечение на обстоятелствата, обясни той. “Още в нощта на пожара започнаха да се показват информации, че това е „Френският 11 септември“, че това е някакъв атентат на религиозна основа. След това, вчера се появиха видеа с човек с жълта жилетка, който ходи на горните етажи на катедралата малко преди пожара. Заговори се дали това не е отмъщение на „жълтите жилетки“, които в момента протестират във Франция със социални искания. Докато не приключи следствието, на-вероятно това ще бъде храна за всякакви невероятни теории”, обясни Ивайло Калфин. Според него френският президент Еманюел Макрон трябва да покаже лидерство в създалата се ситуация. Това е един от случаите, в които политиците могат или да спечелят, или да се провалят, обясни той. Получените предложения за помощ от целия свят, освен че показват съпричастност, са и доказателство, че „Нотр Дам“ е част от световната история, уточни бившият външен министър. Според него въпреки инцидента в катедралата протестите на „жълтите жилетки“ няма да спрат. По думите му трябва да бъде поставено разграничение между трагедията от понеделник и социалните протести в страната. Стихията идва във века на технологиите, за да напомни за по-смирено, реалистично и упорито налагане на правилни и навременни политики, добави Ивайло Калфин.  \r\nВеселка ИВАНОВА", "date": "2019.04.17", "title": "Ивайло Калфин, бивш външен министър: Неизвестността около пожара в парижката катедрала „Нотр Дам“ ще бъде храна за конспиративни теории за избухването му"}
{"url": "http://www.focus-news.net/news/2019/04/17/2647599/pregled-na-osnovnite-temi-vav-velikotarnovskiya-pechat.html", "text": "„Търновската конституция обедини държавния и политическия елит“, е водещо заглавие в областния всекидневник  „Янтра Днес” . Във Велико Търново тържествено бе отбелязана 140-ата годишнина от приемането на Търновската конституция. Градът на славните Асеневци, провъзгласен официално преди дни за историческата и духовна столица на България, събра всички най-важни представители на законодателната, съдебната и изпълнителната власт. От ранни зори старата част на В. Търново беше затворена за движение, полицаи имаше на всеки десет метра. Освен от великотърновската дирекция, в старата столица бяха командировани униформени от всички съседни области. \r\n„Заради авария на енергото втора седмица Самоводската чаршия стои разкопана“, е друг акцент в ежедневника. Втора седмица Самоводската чаршия стои разкопана и предизвиква недоволството както на живеещите в района, така и на туристите. Само две седмици след приключването на големия ремонт на занаятчийската улица тя отново бе разкопана. Този път от електроразпределителното дружество заради авария. След отстраняването й разбитата каменна настилка продължава да стои оградена с предупредителни ленти. \r\n„Организират акция по кръводаряване на Цветница“, е заглавие от страница четвърта на ежедневника. „Търновец участва в международна конференция за НАТО“, е тема от страница страница пета. На спортната страница на вестник „Янтра Днес“ четем: „Немотивиран „Етър“ загуби с 3:0“. \r\n„След 140 години 211 депутати заседаваха в залата на Учредително събрание в Търново“, е водещо заглавие в другия областен ежедневник -  „Борба“ . 211 народни представители влязоха в тържествената зала на Учредително събрание във Велико Търново, същата, в която преди 140 г. първите депутати на България са подписали Търновската конституция. Президентът на България Румен Радев, целият Конституционен съд, главният прокурор на страната и част от министрите на страната уважиха честванията, център на които стана старата българска столица. \r\n„Доц. д-р Светлозар Стойков спечели кампанията „Лекарят, който ме вдъхновява“, е друга тема от ежедневника. Близо 300  души гласуваха за началника на акушеро-гинекологичното отделение на МОБАЛ „Д-р Стефан Черкезов“ във Велико Търново доц. д-р Светлозар Стойков в кампанията „Лекарят, който ме вдъхновява“. Този вот му отреди първо място в класацията за специалисти, посветили се на женското здраве и раждането на нов живот, инициирана от най-големия медицински портал в България  CredoWeb. Резултатите бяха обявени във вторник на обяд, а в общото гласуване са се включили близо 900 души. \r\n„Омбудсманът на България Мая Манолова се срещна с търновски ученици“, „Д-р Камелия Койчева направи кариера в САЩ“, „Търновецът Явор Здравков видя как гори „Нотр Дам“ в Париж“, са други заглавия от страниците на всекидневника. \r\n„Виолетовите“ заслужиха „среден“ в Бистрица“, „В Козловец се върнаха на победния път, пречупиха втория в класирането“, „Седем златни медала за „Инвикта“ от „Перник Леон Оупън“, са акцентите от спортната страница на изданието.", "date": "2019.04.17", "title": "Преглед на основните теми във великотърновския печат"}
{"url": "http://www.focus-news.net/news/2019/04/17/2647594/smolyan-prodalzhava-razsledvaneto-na-ubiystvoto-na-otkritiya-martav-41-godishen-mazh.html", "text": "Под ръководството на Окръжна прокуратура-Смолян се извършват активни процесуални действия за установяване на извършителя на убийство на 41-годишен мъж, съобщиха от  пресцентъра на Апелативна прокуратура-Пловдив . До момента е установено, че на 15 април 2019 г., на разклон за с. Пещера и с. Турен, обл. Смолян, в местността „Пещерско бърце“, в горист участък, е открит труп на мъж, затрупан с клони от иглолистни дървета. Тялото е било намерено от случаен минувач, който е подал сигнал на тел. 112. На мястото е пристигнала дежурна оперативна група от ОД на МВР-Смолян и от РУ на МВР-Смолян, като незабавно са започнали процесуални действия. Извършен е бил оглед на местопроизшествието и трупа, назначена е била тройна съдебномедицинска експертиза. При извършена аутопсия в болницата в гр. Смолян е установено, че смъртта на пострадалия е настъпила в резултат на асфиксия/задушаване/, след счупване на подезичната кост. Вещите лица са потвърдили, че се касае за насилствена смърт. Изготвена е била дактилоскопна експертиза, според която е установено, че починалото лице е Георги Т. Г., на 41 г., като смъртта му е настъпила преди около 15 денонощия.  \r\nПо досъдебното производство продължават активните процесуално-следствени действия за установяване на извършителя на убийството.", "date": "2019.04.17", "title": "Смолян: Продължава разследването на убийството на открития мъртъв 41-годишен мъж"}
{"url": "http://www.focus-news.net/news/2019/04/17/2647601/oblastniyat-koordinator-na-gerb-yambol-georgi-slavov-nad-27-mln-lv-se-investirat-v-yambolska-oblast-po-op-regioni-v-rastezh.html", "text": "Без европейската солидарност много от важните за населените места проекти нямаше как да се случат. Благодарение на средствата от еврофондовете Ямбол е с изцяло променен облик и  хората оценяват ползите от регионалната политика по влиянието, което тя оказва на качеството им на живот и средата, в която живеят. Това заяви кметът на Ямбол и областен координатор на ГЕРБ Георги Славов по време на граждански диалог на тема регионално развитие, който се проведе в областния център, съобщиха от  пресцентъра на партията.   Събитието е част от серията граждански диалози под мотото „Европа в нашия дом“. Във форума взе участие министърът на регионалното развитие и благоустройството Петя Аврамова. \r\nВ Ямбол регионалният министър информира, че през тази година в региона предстои реализация на важни пътни проекти. Около 1,8 млн. лв. ще бъдат осигурени за доизграждане на източния обходен път на Ямбол. Ще се пристъпи и към доизграждане на  южния обход, за който вече са приключени процедурите по отчуждаване на имоти. Стойността на проекта е за над 17 млн. лв., от които 12 млн. лв. за строителството на ж.п. надлез и  5 млн. лв. за изграждане на пътната отсечка. Министър Аврамова подчерта, че за проекта ще се търси финансиране за поетапно изграждане. Предстои да започне ремонт и на пътя Елхово – Скалица. Поетапно ще се рехабилитират и участъци по  39 км. трасе на пътя II-53-Ямбол-Калчево-Челник-Тамарино-Средец.  \r\nБлизо 33 млн. лв. с ДДС ще се инвестират в подобряване на състоянието на водоснабдителната и канализационната мрежа в област Ямбол. ВиК операторът вече кандидатства за финансиране на проекта от Оперативна програма „Околна среда 2014-2020 г.“, стана ясно още по време на форума.", "date": "2019.04.17", "title": "Областният координатор на ГЕРБ-Ямбол Георги Славов: Над 27 млн. лв. се инвестират в Ямболска област по ОП „Региони в растеж“"}
{"url": "http://www.focus-news.net/news/2019/04/17/2647603/dobrich-5-velosipeda-sa-otkradnati-ot-hotelski-kompleks-v-k-k-albena.html", "text": "Неизвестен извършител е откраднал 5 велосипеда от хотелски комплекс в к. к. Албена. Това съобщиха от  Областната дирекция на МВР  в Добрич. На 16 април, около 13.10 часа, е получено съобщение за извършена кражба от хотелски комплекс на територията на к. к. Албена. Установено е, че неизвестен извършител е проникнал в приземния етаж на комплекса. По данни на тъжителя е извършена кражба на 5 велосипеда. По случая е образувано досъдебно производство.", "date": "2019.04.17", "title": "Добрич: 5 велосипеда са откраднати от хотелски комплекс в к. к. Албена"}
{"url": "http://www.focus-news.net/news/2019/04/17/2647604/zamestnik-ministar-nankov-shte-poseti-burgas.html", "text": "Заместник-министърът на регионалното развитие и благоустройството Николай Нанков ще участва в дискусията „Европа в нашия дом“ на тема регионално развитие в град Бургас. Форумът ще се проведе в Експо център „Флора“ от 18.00 часа. Това съобщиха от  пресцентъра на МРРБ. \r\nПо-рано през деня, Николай Нанков ще се включи в кампанията на в. 24 часа „Образцова община“ за отличаване на добрите практики на българските местни власти. Събитието е от 16.30 часа в културен център „Морско казино“, зала „Георги Баев“.", "date": "2019.04.17", "title": "Заместник-министър Нанков ще посети Бургас"}
{"url": "http://www.focus-news.net/news/2019/04/17/2647600/premierat-boyko-borisov-nyakolkostotin-kilograma-kokain-heroin-tonove-marihuana-sluzhbite-se-razrabotiha-mnogo.html", "text": "Всеки ден по няколкостотин килограма кокаин, хероин, тонове марихуана - службите се разработиха много. Това каза министър-председателят Бойко Борисов в началото на днешното правителствено заседание, предаде репортер на  Агенция „Фокус“ . Коментарът идва в следствие на това, че по-рано днес излезе информация за изплувал в морето край Калиакра сак, пълен със 16 пакета кокаин. Преди седмица МВР залови 170 килограма кокаин и край Шабла. Няколко дни по-рано повече от 100 килограма наркотик изплува и край Констанца в Румъния. \r\nЦветилена СИМЕОНОВА", "date": "2019.04.17", "title": "Премиерът Бойко Борисов: Няколкостотин килограма кокаин, хероин, тонове марихуана - службите се разработиха много"}
{"url": "http://www.focus-news.net/news/2019/04/17/2647602/prof-nikolay-ovcharov-vazhnoto-e-strategiyata-za-razvitie-na-kulturata-2019-2029-g-da-se-prilaga.html", "text": "Важното е Стратегията за развитие на културата 2019-2029 г. да се прилага. Това каза проф. Николай Овчаров пред журналисти преди дискусията за Стратегията за развитие на културата 2019-2029 г., предаде репортер на  Агенция „Фокус“ . „Така че за мен това ще е най-важното. Разбира се с удоволствие ще изслушам как ще прочете дискусията. Най-важното нещо е това, което приемаме сега, да може да бъде прилагано“, каза още проф. Овчаров. Според него много важен момент е икономинизирането на културното наследство, т.е.  \r\nвключването в сферата на културно-историческия туризъм. „Имаме вече добрите примери, освен стария \"Царевец\", който ни е още преди 1989 г., в които виждаме как може да се развива културно-историческия туризъм на базата на културното наследство. Естествено обаче в това отношение трябва непрекъснато да се работи, да се създава необходимата инфрастрктура. В това отношение Министерство на културата има огромно значение“, каза проф. Овчаров.  \r\nДеница КИТАНОВА", "date": "2019.04.17", "title": "Проф. Николай Овчаров: Важното е Стратегията за развитие на културата 2019-2029 г. да се прилага"}
{"url": "http://www.focus-news.net/news/2019/04/17/2647607/kardzhali-nezakonno-orazhie-i-boepripasi-sa-otkriti-v-kashta-na-49-godishna-zhena-v-selo-miladinovo.html", "text": "Незаконно оръжие и боеприпаси са открити  от полицаи от РУ-Кърджали в частен дом. Това съобщиха от  Пресцентъра на ОДМВР-Кърджали  . При извършено претърсване на 16 април в къща в село Миладиново, собственост на 49-годишна жена, но необитавана от нея, била намерена едноцевна пушка и 7 ловни патрони, за които липсва разрешително за притежание. Оръжието и боеприпасите са иззети и са на съхранение в РУ-Кърджали. Образувано е досъдебно производство по от Наказателния кодекс за незаконно придобиване и държане на огнестрелно оръжие и боеприпаси. Работата по изясняване на случая продължава сектор „Криминална полиция“ и разследващ полицай.", "date": "2019.04.17", "title": "Кърджали: Незаконно оръжие и боеприпаси са открити в къща на 49-годишна жена в село Миладиново"}
{"url": "http://www.focus-news.net/news/2019/04/17/2647605/dobrich-34-godishen-mazh-e-zadarzhan-za-krazhbata-na-kompyutar-ot-lekarski-kabinet-v-grada.html", "text": "34-годишен мъж е задържан за кражбата на компютър от лекарски кабинет в Добрич. Това съобщиха от  Областната дирекция на МВР  в Добрич. След проведени оперативно-издирвателни дейности е задържан криминално проявен 34-годишен мъж от град. Установено е, че той е извършител на кражбата на компютърна конфигурация от лекарски кабинет в ДКЦ 1 в Добрич, извършена за времето от 18.00 часа на 12 април до 22.00 часа на 13 април. Работата по случая продължава.", "date": "2019.04.17", "title": "Добрич: 34-годишен мъж е задържан за кражбата на компютър от лекарски кабинет в града"}
{"url": "http://www.focus-news.net/news/2019/04/17/2647574/nezavisimaya-gazeta-razgranichenie-v-kosovo-kakvo-shte-kazhe-moskva.html", "text": "В сряда в Москва пристига на работна визита министърът на външните работи на Сърбия Ивица Дачич. Той има планирани срещи с руския си колега Сергей Лавров, вицепремиера Юрий Борисов, който e съпредседател на руско-сръбската междуправителствена комисия и, вероятно, с президента Владимир Путин. Визитата е планирана отдавна по повод 140-тата годишнина от откриването на посолството на Княжество Сърбия в Руската империя, пише  руското издание „Независимая газета“ . Материалът е представен без редакторска намеса. \r\nМинистерството на външните работи на Русия анонсира преговори между външните министри по „най-широк кръг от въпроси“, включително увеличаването на стокооборота и културното сътрудничество. Но, най-вероятно, главната тема на преговорите ще е бъдещето на Косово, което ще бъде обсъждано на предстоящата среща в Берлин между лидерите на Сърбия, Албания, Косово, Германия и Франция. \r\nКакто вече бе обявено, на 29 април в германската столица ще се състоят преговори между канцлера Ангела Меркел и президентите на Франция и Сърбия Еманюел Макрон и Александър Вучич, премиера на Албания Еди Рама и държавният глава на Косово Хашим Тачи. Брюкселското споразумение за нормализация на ситуацията в тази непризната от Белград република, както изглеждаше тогава, можеше да облекчи живота на всички заинтересовани страни и на първо място на косовските сърби, които живеят компактно предимно в северната част на страната. Но това, уви, не се случи – независимо от редовните отстъпки на сръбските власти, Прищина не изпълни нито едно от подписаните условия. \r\nПрез пролетта на 2018 г. началникът на сръбската правителствена служба за Косово и Метохия, дясната ръка на президента Вучич Марко Джурич, бе арестуван на територията, контролирана от сърбите в провинцията, за да бъде експулсиран от Косово. А през миналата есен започна рязко изостряне. През октомври Тачи, придружен от специални части, неочаквано посети северната част на Косово, самоуправляващите се сръбски общини; и обяви превръщането на републиканската полиция в истинска армия (което противоречи на всички подписани споразумения и Резолюция 1244 на Съвета за сигурност на ООН) и в крайна сметка правителството на премиера на Косово Рамуш Харадинай наложи 100% мита върху вноса на стоки от Сърбия. Сега, за да осигурят храна за косовските сърби, които съставляват около 5% от населението на региона (100 хиляди души), те трябва да минават през Македония, което удължава логистиката и увеличава цената на стоките. Навярно в това има и директен икономически интерес на косовските власти. \r\nПрез цялата изминала година, в по-голяма степен неофициално – което внасяше известно раздразнение в и без това вечно недоволната белградска интелигенция – се водиха преговори между Белград и Прищина за намиране на приемливо решение за статута на новосъздадената страна. Тогава като такова изглеждаше т.нар. разграничение, т.е., по същество, взаимно отстъпване на етнически цветните територии – населената от сърби северна част на Косово срещу два населени с албанци района в Южна Сърбия в Прешевската долина (Прешево и Буяновац). Това би позволило в известна степен да се разсее междуетническото напрежение на тези две места, което в противен случай заплашва да прерасне в нов конфлик. Но сега  обаче властите на Косово са разделени в позициите си - радикалният албански националист Харадинай категорично се противопостави на Тачи, който е готов на отстъпки. \r\n Редовните срещи на руския президент със сръбския лидер Александър Вучич и нередовните с Хашим Тачи (в Париж на 100-годишнината от края на Първата световна война през ноември 2018 година) свидетелстват за безусловната роля, която играе в този процес Владимир Путин. По думите на Дачич, още през 2014 година възможността за разграничение е обсъждана в хода на преговори в Москва. В същото време, призивите на руското МВнР да се спазва Резолюция 1244 на СС на ООН (според която Косово се счита за част от Сърбия) показва предпочитанията към по сложни подходи на руско официално ниво. И въпросът тук не е във всички възможни обвинения в предателство на националните интереси, както изглежда на пръв поглед. \r\nОт една страна, разбира се, прецедентът с Косово, без значение какво казва някой, изигра своята безусловна роля, от която по подразбиране Москва се възползва през август 2008 г. в Южна Осетия и Абхазия, а през март 2014 г. и в Крим. От друга страна, опасността от този пример за всеки европейски федерален модел, включващ автономни / национални републики / територии, е очевидна. Поради тази причина, колкото и странно да изглежда на пръв поглед, Германия доскоро се противопоставяше на преструктурирането на границите на Балканите - вероятно се опасяваха от възможни последствия за други европейски региони, склонни към сепаратизъм. \r\nВ същото време, от гледна точка на интересите на руското икономическо присъствие, облекчаването на напрежението около Косово чрез частично разграничаване може да изиграе положителна роля - главно заради планираното изграждане на газопровода „Турски поток“ през Южна Сърбия. За тази цел Москва би могла да действа и като посредник в процеса на преговори. Освен това не само Вучич, но и Тачи демонстрираха разбиране за ролята на Русия в решаването на този въпрос. \r\nПредвиждайки една от основните претенции срещу разграничението - позицията на Сръбската православна църква (СПЦ), заслужава да се отбележи, че в този случай всички сръбски паметници и църкви ще получат екстериториален статут по аналогия с „държавата в държавата“ - Атон в Гърция. Милорад Додик, дългогодишният лидер на Република Сръбска (РС) в съседна Босна и Херцеговина, който сега е председател на Президиума на страната, беше първият защитник на политиката на всеобщо разграничаване на териториите на Балканите - с очакването за последващо присъединяване на територията на РС към Сърбия. \r\nДали подобен сценарий ще се прилага на практика е отделен въпрос. Фактът, че на Балканите отдавна трябваше да бъдат изтрити линиите на международното напрежение, е безспорен факт. \r\nПревод и редакция:", "date": "2019.04.17", "title": "„Независимая газета“: Разграничение в Косово: Какво ще каже Москва"}
{"url": "http://www.focus-news.net/news/2019/04/17/2647606/zam-ministar-rumen-dimitrov-ot-novata-strategiya-za-razvitie-na-kulturata-shte-proiztekat-zakonovi-promeni-svarzani-s-avtorskoto-pravo-filmovata-industriya-i-kulturnoto-nasledstvo.html", "text": "От новата Стратегия за развитие на културата ще произтекат законови промени, свързани с авторското право, филмовата индустрия и културното наследство. Това каза заместник-министърът на културата Румен Димитров пред журналисти преди дискусията за Стратегията за развитие на културата 2019-2029 г., предаде репортер на  Агенция „Фокус“ . По думите му става въпрос за един изключително важен, фундаментален и ключов документ за развитието на българската култура. „Обществото го изисква и ние най-накрая успяхме да го направим в един не докрай завършен, но в почти завършен вид. Това широко обсъждане, което днес започва ще ни даде окончателния вариант на документа, който в следващите 10 години ще бъде темелите, основите на този много важен сектор“, каза заместник-министърът. Той посочи, че разчита на участието, на отношението на творците, на НПО и на всички, които са заинтересовани от случването на тази стратегия и съответно тяхното участие ще даде окончателния вариант. На въпрос дали ще произтекат от тази стратегия законови промени, заместник-министърът посочи, че това ще се случи в сферата на авторските и сродните права и във филмовата индустрия, както и в  културното наследство. „Законодателно ние си правим сметка. Отношението и на ЕК към сектора ни задължава да бъдем активни в посока разширяване на възможностите за правене, случване на културни политики, практики, индустрия и прочее“, допълни той. \r\nДеница КИТАНОВА", "date": "2019.04.17", "title": "Зам.-министър Румен Димитров: От новата Стратегия за развитие на културата ще произтекат законови промени, свързани с авторското право, филмовата индустрия и културното наследство"}
{"url": "http://www.focus-news.net/news/2019/04/17/2647610/blagoevgrad-shte-se-provede-tarzhestvo-posveteno-na-168-g-ot-rozhdenieto-na-georgi-izmirliev.html", "text": "Тържество, посветено на 168 г. от рождението на Георги  Измирлиев, ще се проведе в Благоевград. Това съобщиха от пресцентъра на  Регионален исторически музей – Благоевград . Събитието ще се състои от 11.00 ч. в Експозиция „Роден дом на Георги Измирлиев-Македончето“. Ще участват представители на Регионалния исторически музей, V СУ „Г. Измирлиев-Благоевград“ и Национално дружество „Традиция“.", "date": "2019.04.17", "title": "Благоевград: Ще се проведе тържество, посветено на 168 г. от рождението на Георги Измирлиев"}
{"url": "http://www.focus-news.net/news/2019/04/17/2647609/evrodeputatat-eva-maydel-povezhda-golyamoto-balgarsko-horo-v-bryuksel-za-treta-poredna-godina.html", "text": "Евродепутатът Ева Майдел повежда Голямото българско хоро в Брюксел за трета поредна година. Събитието ще се състои в деня на православния Великден - 28 април 2019 г. от 14.30 ч. Това съобщиха от  пресцентъра на ПП ГЕРБ. \r\n„Хорото е една от най-българските традиции. То показва не само красотата на автентичния ни фолклор, но и талантливото лице на българските музиканти, изпълнители и творци. Започнато от Кристалина Георгиева през 2013 г., Голямото хоро се утвърди като празник, който привлича българи не само от цяла Белгия, но и съседните държави като Германия, Нидерландия и Люксембург.“ Това заяви евродепутатът от Групта на ГЕРБ/ЕНП Ева Майдел, която и тази година продължава традицията на Голямото хоро, както и другата традиция, съпътстваща събитието - обличането на символа на Брюксел – Манекен пис, в българска носия. \r\nСпоред Ева Майдел денят за провеждане на Голямото хоро през 2019 –та е избран символично – това е денят на православния Великден - 28 април.  „Искахме да подчертаем уникалността на българските традиции и привързаността ни към християнски ценности. Вярвам, че България има нужда от позитивните послания на своите традиции, както и от по-добър имидж по света във всяка една социално-икономическа сфера. Затова през последните пет години с инициативи като Голямото хоро и Моята мечта за България работих за представяне на най-доброто лице на България.“, добавя българският евродепутат. \r\nВ Голямото хоро в Брюксел тази година ще се включат музиканти от Национално училище за фолклорни изкуства „Филип Кутев“ от Котел, ансамбъл \"Бизоне\" от Каварна, съставът от българи \"На Хорото в Брюксел\", както и Ансамбъл \"Здравец\" от Гент.  \r\nГолямото хоро е част от програмата на 13-ото издание на международния фестивал Balkan Trafik", "date": "2019.04.17", "title": "Евродепутатът Ева Майдел повежда Голямото българско хоро в Брюксел за трета поредна година"}
{"url": "http://www.focus-news.net/news/2019/04/17/2647608/veliko-tarnovo-velikdenska-izlozhba-i-kontsert-shte-predstavyat-rabotata-na-uchenitsite-vklyucheni-v-izvanklasni-deynosti-po-proekt-tvoyat-chas-v-grada.html", "text": "Великденска изложба и концерт ще представят работата на учениците, включени в извънкласни дейности по проект „Твоят час“ във Велико Търново. Това съобщиха за  Радио „Фокус“ – Велико Търново  от Регионалното управление на образованието (РУО). Експозицията ще бъде експонирана във фоайето на РУО. Посетителите ще имат възможност да разгледат изделия и рисунки на учениците, работещи в творчески практико-приложни клубове и групи по извънкласни дейности. Тя ще бъде официално открита в 12.30 часа. От 14.00 часа в Центъра за подкрепа за личностно развитие към Общинския детски комплекс ще се проведе Великденски концерт с участие на певчески и танцови формации от групи по извънкласни дейности. \r\nМиналата година в групи за преодоляване на обучителни затруднения в рамките на проект „Твоят час“ се включиха 3613 ученици от област Велико Търново. Бяха  формирани 443 групи, в които се включиха 18% от учениците, обхванати по проекта. Общият брой на формираните групи по занимания по интереси бе 658. В тях бяха включени 9 420 ученици, което бе 48% от учениците в областта. \r\nНадежда КРЪСТЕВА", "date": "2019.04.17", "title": "Велико Търново: Великденска изложба и концерт ще представят работата на учениците, включени в извънкласни дейности по проект „Твоят час“ в града"}
{"url": "http://www.focus-news.net/news/2019/04/17/2647611/veliko-tarnovo-s-21-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 21 см се е повишило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 319 см, а температурата на водата - 12.4 градуса. \r\nПо поречието на Дунав ще бъде предимно облачно. Ще духа слаб до умерен вятър от север-северозапад. Максималните температури ще са между 12° и 17°, в Свищов – 16°.", "date": "2019.04.17", "title": "Велико Търново: С 21 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/04/17/2647614/na-18-april-shte-bade-podpisano-sporazumenie-mezhdu-tsentralnata-izbiratelna-komisiya-i-saveta-za-elektronni-medii.html", "text": "На 18 април 2019 г. (четвъртък) в 13.00 часа ще бъде подписано споразумение между Централната избирателна комисия и Съвета за електронни медии, съобщиха от  пресцентъра на ЦИК.  Споразумението определя принципите и параметрите на специализирания мониторинг, който СЕМ ще осъществи върху дейността на доставчиците на медийни услуги по време на предизборната кампания за произвеждане на изборите за членове на Европейския парламент от Република България на 26 май 2019 г. Споразумението ще бъде подписано от председателя на ЦИК Стефка Стоева и председателя на СЕМ София Владимирова. Подписването ще се състои в пресклуба на Народното събрание, пл. „Княз Александър І“ №1, вход Официален, откъм Националната художествена галерия. След подписване на Споразумението говорители на ЦИК ще дадат брифинг за медиите на същото място.", "date": "2019.04.17", "title": "На 18 април ще бъде подписано споразумение между Централната избирателна комисия и Съвета за електронни медии"}
{"url": "http://www.focus-news.net/news/2019/04/17/2647612/gl-insp-angel-papalezov-gdnp-okolo-175-sa-registriranite-prez-2018-sluchai-na-imanyarski-nabezi-s-30-poveche-spryamo-2017.html", "text": "Около 175 са регистрираните през 2018 случаи на иманярски набези – с 30% повече спрямо 2017. Това каза в интервю за предаването „Съкровищницата на тайните“ на  Радио „Фокус“  главен инспектор Ангел Папалезов, началник на сектор „Културно-исторически ценности“ в Главна дирекция „Национална полиция“. Той обърна внимание, че това завишение на регистрираните престъпления в сферата на културното наследство на България касае иманярство, незаконни сделки, незаконно държане на археологически предмети, незаконно придобити от иманярите у нас. „Тези резултати показват все по-добрата работа на областните дирекции на МВР, все по-добрата обработка на сигнали срещу иманяри и дилъри, процесуалната работа и докладване на случаи на прокуратурата, както и засилващата се координация между МВР, Министерство на културата и музейната мрежа в България. Но естествено винаги има още какво да се желае и направи“, коментира гл. инсп. Ангел Папалезов. Той отчете, че десетки хиляди души приемат иманярството като единствен начин на препитание за себе си и своето семейство, затова и почти ежедневно тези хора са на терен. Въпросът е какъв ресурс ангажира държавата за превенция и разследване на този вид престъпления, допълни гл. инсп. Папалезов. Според него институциите, които са ангажирани с превенция, разкриване и разследване на такъв вид престъпления, трябва да са по-ангажирани и настойчиви.  \r\nАнна АНГЕЛОВА", "date": "2019.04.17", "title": "Гл. инсп. Ангел Папалезов, ГДНП: Около 175 са регистрираните през 2018 случаи на иманярски набези – с 30% повече спрямо 2017"}
{"url": "http://www.focus-news.net/news/2019/04/17/2647613/zam-ministar-rumen-dimitrov-proektat-na-strategiya-za-razvitie-na-kulturata-ima-za-tsel-da-zayavi-yasnata-ni-pozitsiya-che-kulturata-e-vazhen-prioritet-v-razvitieto-na-darzhavata-ni.html", "text": "Проектът на Стратегия за развитие на културата има за цел да заяви ясната ни позиция, че културата е важен приоритет в развитието на държавата ни, към който се отнасяме с подобаващо внимание и респект. Това каза заместник-министърът на културата Румен Димитров по време на обсъждането на  Стратегията за развитие на културата 2019-2029 г., предаде репортер на  Агенция „Фокус“ . Той уточни, че проектът включва анализ на съществуващата среда и набелязване на конкретни цели и приоритети за постигане  на крайната цел, свързана с разработване на дългосрочна политика за културата. „Това, което ние искаме да предложим на вниманието ви са основните приоритети и стратегическите цели, върху които считаме, че е нужно да се акцентира в следващия период от 10 години. Динамиката на времето оставя своя отпечатък и тези приоритети и цели ще бъдат подлагани на непрекъснат анализ и мониторинг, което ще даде възможност същите да бъдат актуализирани при необходимост“, заяви още заместник-министърът. Той посочи, че като приоритет се извежда нуждата от подкрепа на стратегически и значими инициативи, опазването и насърчаването на културното многообразие, защитата на интелектуалната собственост и създаването на условия за развитие на опазването на културното наследство, съвременните форми на културно изразяване и културните и творческите индустрии и качествено образование в областта на изкуството и културата. По думите му приоритетно се поставя и виждането за развитие на нови форми и политики. Заместник-министърът коментира, че това е свързано с непрекъснатия анализ на културните процеси.„Преди всичко искам да ви благодаря за проявения интерес към темата, която е обект на днешното представяне и дискусия. Всички добре знаем, че изработването на проект за стратегия за развитие на българската култура представлява сложен и продължителен процес. През годините неведнъж са правени опити за изработване на подобен тип документ. За съжаление днес той все още не е напълно разработен и приет. Причините не са малко и са от различно естество. Много колеги, експерти са правили проучвания, голяма част от които са публично достояние. Разработените от тях проекти са достъпни както на интернет сайта на Министерство на културата, така и на интернет сайта на президентството. Направените от тези експерти проучвания, както и изказаните от тях становища и препоръки са взети предвид и при изготвянето на настоящия проект за стратегия. Тук искам да припомня, че още в началото на мандата си – министър Банов заяви своето намерение – изработването на стратегия за развитието на българската култура 10 години напред да е от основните приоритети на министерството“, допълни заместник-министърът. По думите му с оглед на използването на експертизи и становища е била съставена работна група, в която са включени повече от 150 представители на различни организации в сферата на културата. „Със свои предложения се включиха различни културни дейци и изследователи на културни процеси. Бяха проучени и чужди практики. Проведоха се дискусии в по-малките работни групи в отделните области“, допълни заместник-министърът. Според него изготвянето на подобен тип документ изисква сериозно отношение и задълбочено проучване, което да бъде изчистено от емоционални и чисто субективни фактори, които не биха били от полза за настоящата  работа. Той предложи присъстващите на дискусията да излъчат свои представители в работната група, занимаваща се със стратегията.  \r\nДеница КИТАНОВА", "date": "2019.04.17", "title": "Зам.-министър Румен Димитров: Проектът на Стратегия за развитие на културата има за цел да заяви ясната ни позиция, че културата е важен приоритет в развитието на държавата ни"}
{"url": "http://www.focus-news.net/news/2019/04/17/2647618/varna-nov-metod-na-individualno-kolyanno-protezirane-spasyava-mladi-i-aktivni-patsienti-s-gonartroza-v-umbal-sv-marina.html", "text": "Нов метод на индивидуално колянно протезиране спасява млади и активни пациенти с гонартроза в УМБАЛ „Св. Марина“ – Варна. Това съобщиха от  Медицински университет – Варна . \r\n48-годишна жена с гонартроза е сред първите пациенти в България, която бе оперирана по най-новия метод в колянното протезиране в световен мащаб. Интервенцията бе извършена от доц. Калин Михов и екип на клиниката по ортопедия и травматология в УМБАЛ „Св. Марина“ във Варна. „Това е вторият пациент в страната, при когото прилагаме иновативната технология, по която работим от началото на годината. Предстои съвсем скоро да бъдат оперирани още 4 пациента, които са планирани и в момента ставите им се произвеждат в Швейцария. Убеден съм, че този метод ще се превърне в рутинна интервенция при нас в клиниката във Варна“, обяснява доц. Михов, който е ръководител на единствената клиника в България, която е сертифицирана и стандартизирана да извършва тази оперативна процедура и да използва този имплант. \r\nОсновната индикация за използване на иновативната индивидуална колянна става е при гонартроза, когато са изчерпани останалите възможности за лечение. Напълно индивидуалната колянна протеза е решение при пациенти,  особено при млади и активни хора, нуждаещи се от пълно възстановяване на функцията и обема на движение на крайника, както и бързото възвръщне към активен начин на живот. Специалистът пояснява, че напълно индивидуалната колянна протеза се произвежда на базата на триизмерен скенер по формата, размерите, радиуса и кривините на нормалното коляно на пациента преди да развие артрозата. Производственото време на импланта в Швейцария е между 3 и 4 месеца, като крайният продукт съдържа индивидуален специфичен инструментариум за резекция на костните краища и индивидуални проби, изцяло съобразени с анатомичните особености на пациента. Това гарантира сигурност, стерилност и намаляване на кръвозагубата при  извършване на имплантирането, казва доц. Калин Михов и обяснява, че пълното възстановяване на функциите на пациента става след 2-3 месеца, като  движението започва още в деня на операцията с помощта на патерици. \r\n48 годишната пациентка сподели, че е взела решение да се подложи на тази иновативна операция, защото намалява рисковете от последващи усложнения и реоперации. „Проучих възможностите за лечение в България и се доверих на доц. Калин Михов в УМБАЛ „Св. Марина“ във Варна. Сега, 2 дни след интервенцията, съм щастлива, че взех това решение. Преди операцията бях напълно спокойна и уверена в резултата“. \r\nДо момента в УМБАЛ „Св. Марина“ във Варна се осъществяваше индивидуално колянно протезиране, при което се изработва само специфичен инструментариум, който осигурява единствено прецизната резекция на ставните повърхности и заместването им с стандартни коленни импланти, които са с еднакви радиуси и кривини. Те не винаги прилягат точно и се налага да се използват различни техники на напасване и избор на по-малкия или по-големия имплант според ситуацията, но резултатът винаги е компромис между функцията и балансирането на колянната става, разказва доц. Михов. Сега с производството на напълно индивидуално изделие лекарите имат възможността да възстановят в пълна степен осите на движение, центровете на ротация, формата на кондилите, кривината, размерите – абсолютно всичко, за да може пациентът да движи коляното си без да има напрежение в меките тъкани и без да обременява мускули, ставни връзки, сухожилия, които са всъщност и генератор на болка и причина за оплаквания след колянно протезиране. \r\nПрез месец май в България се очаква да пристигне един от бащите на тази протеза, френският професор Мишел Бонин, който е председател на дружеството по колянно и тазобедрено протезиране във Франция и един от световните лидери в протезирането въобще. Той ще извърши няколко демонстрационни операции по време на ежегодният конгрес на българското артроскопското дружество и дружеството по колянна хирургия, който за няколко години придоби широка популярност. Очаква се тази година на форумът да присъстват повече от 300 души, като вече има заявки за участници от Германия, Швейцария, Австрия, Турция.", "date": "2019.04.17", "title": "Варна: Нов метод на индивидуално колянно протезиране спасява млади и активни пациенти с гонартроза в УМБАЛ „Св. Марина“"}
{"url": "http://www.focus-news.net/news/2019/04/17/2647617/ep-debat-za-badeshteto-na-evropa-s-latviyskiya-premier-krishyanis-karinsh.html", "text": "Евродепутатите ще обменят мнения относно бъдещето на Европа с латвийския министър-председател Кришянис Каринш в сряда в 11.00 ч. българско време, съобщава  пресслужбата на Европейския парламент . \r\nМинистър-председателят Каринш ще бъде двадесетият и последен от държавните и правителствени ръководители на страните членки на ЕС, участвали в серията дебати с евродепутатите по време на този мандат на ЕП.  \r\nВеднага след дебата, около 13.30 ч. (българско време) председателят на ЕП Антонио Таяни и г-н Каринш ще дадат изявление за медиите. (Зала Daphné Caruana Galizia, LOW N-1/201, Страсбург)  \r\nМоже да гледате дебата на живо чрез EP Live и EbS+", "date": "2019.04.17", "title": "ЕП: Дебат за бъдещето на Европа с латвийския премиер Кришянис Каринш"}
{"url": "http://www.focus-news.net/news/2019/04/17/2647619/emil-radev-enp-gerb-kiberataka-sreshtu-evropeyskite-izbori-bi-bila-udar-sreshtu-demokratsiyata.html", "text": "По време на последното пленарно заседание на Европейския парламент в Страсбург за настоящия мандат бе проведен дебат относно кибер сигурността на предстоящите Европейски избори в края на м. май. Участие в дебата взе българският евродепутат от ЕНП-ГЕРБ Емил Радев, който бе част от Комисията по граждански свободи, правосъдие и вътрешни работи. Това съобщиха от  пресцентъра на ПП ГЕРБ.   \r\nЕмил Радев призова националните органи, които отговарят за сигурността на вота, да бъдат подготвени и да гарантират киберсигурността по време на изборния процес. Тези мерки според него следва да бъдат допълнени от усилия на европейско ниво чрез споделяне на информация за кибер заплахи и опит с тяхното спряване.  В този контекст, той приветства наскоро проведената симулация, събрала на едно място представители на националните органи за кибер сигурност, Европейския парламент, Европейската комисия и Европейската агенция за кибер сигурност, и призова за извършването на такива симулации и на национално ниво, във всички държави-членки. \r\nТези мерки, според Емил Радев, са нужни, за да бъде гарантирано нормалното протичане на изборите за Европейски парламент, без тяхната легитимност да бъде поставена под въпрос заради кибератака преди или по време на вота. Той припомни, че в последните години са се случили редица кибер атаки, ръководени както от държавни, така и от недържавни участници, по време на изборния процес в САЩ, Франция и др. страни. „Тези атаки са предназначени да сътворят хаос и да попречат на нормалното протичане на най-демократичния процес, да подкопаят доверието в неговото изпълнение и резултат, да създадат усещането, че демокрацията е лесно уязвима – с един клик и тя може да бъде псотавена на колене“, коментира българският представител. \r\nВ заключение Емил Радев бе категоричен, че ако изборите дори в една държава-член бъдат поставени под съмнение, изборите в целия ЕС също ще бдъат поставени под съмнение. „Това би била недопустима победа за тези, които искат да разделят ЕС и да отслабят неговата сила, и ние не трябва да го допускаме.“, зааяви той.", "date": "2019.04.17", "title": "Емил Радев, ЕНП-ГЕРБ: Кибератака срещу европейските избори би била удар срещу демокрацията"}
{"url": "http://www.focus-news.net/news/2019/04/17/2647615/kyustendil-17-godishen-mladezh-e-sas-schupena-raka-sled-paten-intsident-v-grada.html", "text": "17-годишен младеж е със счупена ръка след пътен инцидент в Кюстендил. Това съобщи за  Радио „Фокус“-Пирин  Катя Табачка, говорител на Областна дирекция на МВР-Кюстендил. Инцидентът е станал вечерта на 16 април на околовръстния път на Кюстендил, в близост до квартал „Изток“. Младежът е транспортиран в болница. Автомобилът е бил управляван от мъж от Северна Македония. По случая е образувано досъдебно производство.", "date": "2019.04.17", "title": "Кюстендил: 17-годишен младеж е със счупена ръка след пътен инцидент в града"}
{"url": "http://www.focus-news.net/news/2019/04/17/2647621/kardzhali-kupuvach-na-lavandulovi-reznitsi-ot-ardino-e-izmamen-s-2-000-leva.html", "text": "Купувач на лавандулови резници от Ардино е измамен с 2 000 лева. Това съобщиха от пресцентъра на   ОДМВР - Кърджали  . Проверка за измама се извършва в РУ-Ардино след подадена жалба от 44-годишен жител на населено място. По първоначални данни мъжът поръчал лавандулови резцници, като превел на доставчика сумата от 4 500 лв. На купувача обаче бил изпратен посадъчен материал за 2 500 лв., след което доставчикът престанал да отговаря на телефонни обаждания. За причинената имотна вреда проверката е по Наказателния кодекс за измама.", "date": "2019.04.17", "title": "Кърджали: Купувач на лавандулови резници от Ардино е измамен с 2 000 лева"}
{"url": "http://www.focus-news.net/news/2019/04/17/2647620/dobrich-okrazhnata-prokuratura-predade-na-sad-rumanski-grazhdanin-koyto-kato-upravitel-na-druzhestvo-izbegnal-plashtaneto-na-danatsi-v-osobeno-golemi-razmeri.html", "text": "На съд с обвинителен акт на Окръжната прокуратура в Добрич е предаден румънският гражданин Георге-Адриан Т., който като управител на дружество избегнал установяването и плащането на данъчни задължения за притежаваните 97 дружествени автомобила по Закона за местните данъци и такси. Общият размер на неплатените данъчни задължения е 15 794 лева. Румънският гражданин ще отговаря за продължавано престъпление по член 255, ал. 3, във връзка с ал. 1 от НК. Това съобщиха от  Апелативна прокуратура – Варна . \r\nВ периода от 24 април до 31 декември 2011 г. управляваното от Георге-Адриан Т. дружество регистрирало 97 автомобила, без да подава декларации в община Генерал Тошево, които са задължителни. В двумесечен срок от придобиването собственикът е длъжен да ги декларира пред общината по адрес на седалището на дружеството. ООД-то на подсъдимия румънец се помещавало в  къща в село Кардам.  \r\nВ хода на разследването били направени запитвания до нотариуси в Добричка област дали са извършвали покупко-продажби на МПС с продавач процесното дружество. Двама от тях отговорили, че са заверявали пълномощни  за разпореждане и управление на 97 МПС със страна дружеството на подсъдимия, но без договори. Установено било също, че вторият управител на дружеството Виктор А., също румънски гражданин, нямал нищо общо с ООД-то и не е осъществявал дейност, тъй като се отказал малко след регистрацията му.  \r\nЗаради високите такси за първоначална регистрация на автомобили в Румъния граждани на северната ни съседка започнали да регистрират колите си с временни номера за максималния срок. Намирали фирми като дружеството на Георге-Адриан, които им помагали да се сдобият с българската регистрация на собственото им превозно средство. Така с пълен комплект от документи и с нотариално заверено пълномощно румънският гражданин получавал автомобила си, с който можел да пътува навсякъде и да се разпорежда с него. За целта били прилагани фиктивни договори за покупка на МПС-та, като за място на сделката се сочел един и същ град в Румъния,откъдето бил Георге-Адриан, а за купувач се посочвало дружеството на подсъдимия. Една и съща била и цената на автомобила – 150 евро, без да се отчитат годините, марката и моделът.  \r\nПредстои делото срещу управителя на дружеството румънския гражданин Георге-Адриан Т. да бъде насрочено за разглеждане в Добричкия окръжен съд.", "date": "2019.04.17", "title": "Добрич: Окръжната прокуратура предаде на съд румънски гражданин, който като управител на дружество избегнал плащането на данъци в особено големи размери"}
{"url": "http://www.focus-news.net/news/2019/04/17/2647622/rositsa-yordanova-zam-kmet-na-dobrich-do-8-may-obshtinata-priema-zayavleniya-za-kandidatstvane-za-finansirane-na-grazhdanski-initsiativi-v-polza-na-mestnata-obshtnost.html", "text": "До 8 май Община град Добрич приема заявления за кандидатстване за финансиране на граждански инициативи в полза на местната общност. Процедурата за това бе открита на 8 април тази година, съобщи за  Радио „Фокус”  зам.-кметът на Добрич с ресор „Икономическо развитие и европейски фондове“ Росица Йорданова. Във връзка с откритата процедура Общината е предвидила информационна среща с желаещите да участват в нея. Срещата ще се проведе на 30 април от 13.30 часа в Малката заседателна зала на Общината. Заявленията на кандидатите ще бъдат приемани за разглеждане в Центъра за услуги и информация, който се намира в главната сграда на Общината.  \r\nМогат да кандидатстват неправителствени организации и граждански сдружения. По Програмата за финансиране на граждански инициативи в полза на местната общност Община град Добрич предоставя безвъзмездна финансова помощ за реализиране на проектни предложения на стойност до 2 000 лева. На интернет страницата на Общината са публикувани регламентът за участие в конкурса, целите на програмата, условията за допустимост на кандидатите, начините за осъществяване на финансирането и изискванията към проектите. Информацията е допълнена с подробности относно начините на кандидатстване, изпълнението и отчитането на проектите.  \r\nЖулиета НИКОЛОВА", "date": "2019.04.17", "title": "Росица Йорданова, зам.-кмет на Добрич: До 8 май Общината приема заявления за кандидатстване за финансиране на граждански инициативи в полза на местната общност"}
{"url": "http://www.focus-news.net/news/2019/04/17/2647625/polina-fetfova-mon-ako-dosega-kvalifikatsiyata-i-prekvalifikatsiyata-sa-bili-na-individualno-nivo-chrez-np-motivirani-uchiteli-za-prav-pat-se-sazdavat-usloviya-za-razshiryavane-na-kraga-ot-vazmozhnostite-na-uchitelite.html", "text": "Ако досега квалификацията и преквалификацията са били на индивидуално ниво, чрез НП „Мотивирани учители“ за пръв път се създават условия за разширяване на кръга от възможностите на учителите. Това каза за седмичното образователно предаване  „Всички в час“   на  Радио „Фокус“  Полина Фетфова, главен експерт в Дирекция „Квалификация и кариерно развитие“ в Министерство на образованието и науката (МОН) и ръководител на Националната програма. Тя заяви, че програмата включва 3 основни дейности. „Първата дейност е насочена към опита вътре в системата – ще се включват учители, които са доказали своя професионален опит и той ще бъде използван в училища, които имат нужда от подкрепа, а срокът за подаване на документи е 8 май. Втора дейност, насочена към обучение, е за специалисти, които не са част от системата на училищното образование, но са мотивирани и желаят да бъдат учители“, обясни тя. „Ще ги обучаваме в проблемни направления – математика, физика и астрономия, информатика, ИТ, чужди езици“, каза още експертът. Полина Фетфова  допълни, че третата дейност е ориентирана към учителите, заети в системата на образованието и биха искали да придобият допълнителна квалификация, отново в посока в проблемните области. Ако квотите по тези специалности не бъдат запълнени, ще създадем възможност и за биология и здравно образование, химия и околна среда, както и подготовка на ресурсни учители. Срокът за тях е 24 април“. По думите на Полина Фетфова специалистите, които не са част от системата за училищно образование, ще бъдат включени във въвеждаща програма, която цели да ги подготви за работа в самата система. „След подаването на документите в деловодството на МОН, следва анкетиране и събеседване, за да подберем най-мотивираните учители. Министерството разполага с данни за специалностите, по които се отчита недостиг“, каза още тя и допълни, че по време на кандидатстването на желаещите за квалификация, училищата правят регистрация, чрез която ще заявят нуждата си от специалисти, за да се знае къде да бъдат насочвани учителите. Регистрацията  за учителите и училищата ще се случи в действащата информационна система „Teachers“, обявена на сайта на министерството.  \r\nМилослава АНГЕЛОВА", "date": "2019.04.17", "title": "Полина Фетфова, МОН:  Ако досега квалификацията и преквалификацията са били на индивидуално ниво, чрез НП „Мотивирани учители“ за пръв път се създават условия за разширяване на кръга от възможностите на учителите"}
{"url": "http://www.focus-news.net/news/2019/04/17/2647626/obshtina-burgas-poreden-akt-na-huliganstvo-se-razigra-rano-tazi-sutrin-v-grada.html", "text": "Пореден акт на хулиганство с адрес „Пасарелка“ се разигра рано тази сутрин в Бургас. Това съобщиха от пресцентъра на  Общината . Този път обект на безпричинната агресия стана асансьорът откъм ж.к. „Братя Миладинови“ на пешеходния надлез на кръговото движение на „Трапезица“. \r\n„Окото“ в кабинката ясно показва пешеходец и двама колоездачи, единият от които явно много бърза, не успява да излезе навреме и изкарва яда си на вратата на асансьора, за да излезе няколко секунди по-рано. Случката е записана в 08.04 часа, а сигналът моментално е подаден на към Второ РУП-Бургас. \r\nТози път „героя“ от записа на камерата е в доста по-зряла възраст от предишните случаи, за които Общината алармира и поведението му трудно може да се обясни с „грешка на растежа“. \r\nРазбира се, Община Бургас ще възстанови максимално бързо нанесените щети, за да могат и останалите жители да използват асансьора на пасарелката, но за пореден път напомня, че всичко се записва и следи от контролните органи. \r\nПрепоръчително е човек да сдържа нервите си в подобни ситуации, колкото и да бърза, защото ако асансьорът не работи, едва ли качването на стълбите на пасарелката с велосипед в ръце ще бъде по-бързо и удобно.", "date": "2019.04.17", "title": "Община Бургас: Пореден акт на хулиганство се разигра рано тази сутрин в града"}
{"url": "http://www.focus-news.net/news/2019/04/17/2647624/prokuraturata-izvarshva-proverka-za-zloupotrebi-s-evrosredstva-ot-zamestnik-ministar-aleksandar-manolev.html", "text": "Върховна касационна прокуратура извършва проверка по публикации в медиите за злоупотреби със средства на Европейския съюз от заместник министър на икономиката, съобщиха от  пресцентъра на Прокуратурата.  По повод публикация в електронния сайт „Медиапул“ със заглавие: “Частна вила с минерален басейн по евро проект? Зам. Министър Манолев отрича“ и други публикации, на 15 април 2019 г. Върховна касационна прокуратура започна извършване на проверка предвид твърденията в публикациите за извършени престъпления, засягащи финансовите интереси на Европейския съюз от лице, заемащо висша публична длъжност  - Александър Манолев – заместник министър на икономиката.  \r\nНа основание чл. 145 ал.1 т.1  от Закона за съдебната власт, Върховна касационна прокуратура изиска от Държавен фонд „Земеделие“, заверено копие от проекта, финансиран по Програма за развитие на селските райони /ПРСР/, цитиран в публикациите – „Изграждане на жилищна сграда за гости в м.“Чинар куши“ гр. Сандански“.  \r\nВ хода на проверката прокурор от Върховна касационна прокуратура ще снеме писмени обяснения от лица, имащи информация по случая, длъжностни лица от ДФЗ, работили по одобряването на заявлението за подпомагане, последващото оторизиране на плащанията, както и за спазване на задължението на бенефициента в срок от 5 години след сключване на договора да използва придобитите активи по предназначение и с оглед спазването на разпоредбата на чл. 43 ал.1 от Наредба № 30 от 11 август 2008г. за условията и реда за предоставяне на безвъзмездна финансова помощ по мярка „Разнообразяване към неземеделски дейности“ от ПРСР за периода 2007г. - 2013 г. Върховна касационна прокуратура ще възложи и на органите на НАП действия по реда на ДОПК.", "date": "2019.04.17", "title": "Прокуратурата извършва проверка за злоупотреби с евросредства от заместник-министър Александър Манолев"}
{"url": "http://www.focus-news.net/news/2019/04/17/2647616/ventsislav-velev-ministerstvo-na-kulturata-proektat-na-strategiya-za-kulturata-si-postavya-za-tsel-da-posochi-patishtata-za-razvitieto-i-za-otstoyavane-na-natsionalnata-kulturna-identichnost.html", "text": "Проектът на Стратегия за културата си поставя за цел да посочи пътищата за развитието и за отстояване на националната културна идентичност. Това каза Венцислав Велев, съветник на министъра на културата по време на обсъждането на  Стратегията за развитие на културата 2019-2029 г., предаде репортер на  Агенция „Фокус“ .„Разработването на този проект е в изпълнение на българското законодателство, на чл. 2, ал. 1 от Закона за закрила и развитие на културата, съгласно който Министерски съвет по предложение на министъра на културата приема национална стратегия за развитие на културата за срок от 10 години. Разработването на един общ рамков документ за развитие на българската култура е свързано и с нуждата от стратегическо планиране и управление във всички области на културата за определен период от време. Настоящият проект на стратегия си поставя за цел да посочи пътищата за развитие на културата и отстояване на националната културна идентичност“, заяви съветникът на министъра на културата. По думите му това може да се осъществи с реализирането на конкретни политики и програми, които да насърчават всички културни процеси и субектите, свързани с тях: подкрепа на творчеството и създаване на условия за иновации, прилагане на авторско-правните норми и др. \r\nДеница КИТАНОВА", "date": "2019.04.17", "title": "Венцислав Велев, Министерство на културата: Проектът на Стратегия за културата си  поставя за цел да посочи пътищата за развитието и за отстояване на националната културна идентичност"}
{"url": "http://www.focus-news.net/news/2019/04/17/2647632/burgas-s-kontserti-i-raznoobrazni-art-proyavi-shte-bade-otpraznuvana-tsvetnitsa-v-grada.html", "text": "Разнообразни концерти и арт прояви очакват жителите на Бургас за Цветница. Това съобщиха от пресцентъра на  Общината . Празничната програма стартира от 18 април с концерт и изложба на школите към Народно читалище (НЧ) „Фар 1946“ в галерия „Георги Баев“. Експозицията е озаглавена „Цветни усмивки“ и ще бъде открита в 17.00 часа.  \r\nВ 11.00 часа на 19 април в парка в к-с „Славейков“ (до Теньова къща) ще започне пролетният концерт „Ой, Лазаре, Цветница иде, Цветница и Великден и личен ден Гергьовден“, организиран от НЧ „Пенчо Славейков 1983“. Там ще бъдат разположени и творчески работилници и базар. От 11.30 часа в  Етнографския музей на ул. „Славянска“ 69 ще бъде представен обичаят лазаруване. \r\nНа 20 април, Лазаровден, от 11.30 часа на открита сцена „Охлюва“ ще започне пролетен концерт на пенсионерски клубове в Бургас. \r\nНа Цветница ще има празнични прояви в различни точки на града – в „Акве калиде“, в експоцентър „Флора“, на пл. „Св. св. Кирил и Методий“, в к-с „Изгрев“, в к-с „Меден рудник“ – пред храм „Св. Димитър“ и пред ОУ „Петко Росен“, както и в градинката до Часовника. В туристически комплекс „Акве калиде“ в кв. „Ветрен“ ще бъде представена постановката на Държавен куклен театър Бургас – „Яйцето“, а след това малчуганите ще могат да се включат в арт работилница за изработване на гигантска кошница. От 10.30 до 13.30 часа в експозиционен център „Флора“ ще се проведе 5-то издание на фестивала „Великденската магия на българското яйце“. В 10.30 часа стартират и празничните прояви, посветени на Цветница на пл. „Св. св. Кирил и Методий“. Там ще има детски творчески ателиета, а Фолклорен ансамбъл (ФА) „Атанас Манчев“ – деца с ръководител Павлина Кръстева, и Народен хор „Трепетлика“ с диригент Пепа Запрянова ще се грижат за настроението на присъстващите. В 12.00 ще започне празничният концерт с участието на Ансамбъл за народни песни и танци „Сливен“ с ръководител Димитър Димитров, и Професионален фолклорен ансамбъл „Странджа“ с ръководител Марио Егов. Два концерта ще зарадват жителите на най-големия комплекс „Меден рудник“. В 11.00 часа пред храм „Св. Димитър“ старт на празника ще дадат ФА „Атанас Манчев“, Детска фолклорна формация „Звъника“ и гайдарска школа с ръководител  Георги Миронски. Организатор на проявата е НЧ „Паисий Хилендарски 1928“. До ОУ „Петко Росен“, също в 11.00 часа, ще започне концертът „Пъстра Цветница“, с участието на  народния певец Костадин Михайлов, Георги Миронски – гайда, Пламен Янев – акордеон, Стоян Френчев – тъпан, Фолклорна формация „Чинките“, Театрално студио (ТС) „Младост“, ТС „Пламък“. Организатор е  НЧ „Св. св. Кирил и Методий 1985“. \r\nВ концерта в ж. к. „Изгрев“  от 11.00 часа ще се включат възпитаници на СУ „Добри Чинтулов“. Организатори са НЧ „Изгрев 1909“ и НЧ „П. Славейков 1983“. От 13.00 часа в градинката до Часовника ще започне празничният концерт на Бургаския духов оркестър.", "date": "2019.04.17", "title": "Бургас: С концерти и разнообразни арт прояви ще бъде отпразнувана Цветница в града"}
{"url": "http://www.focus-news.net/news/2019/04/17/2647630/sofiya-sindikat-obrazovanie-kam-kt-podkrepa-shte-provede-svoyata-yubileyna-x-natsionalna-otchetno-izborna-konferentsiya.html", "text": "На 18 април 2019 г. от 9.30 часа в зала „Киев“ на Парк Хотел Москва – София Синдикат „Образование“ към КТ „Подкрепа“ ще проведе своята юбилейна X Национална отчетно-изборна конференция, съобщиха от  пресцентъра на КТ „Подкрепа“ . Тази година Синдикатът навършва 30 години от своето създаване и активно включване в живота на българското общество. Гости на високия форум ще бъдат вицепремиерът на България – Томислав Дончев, министърът на образованието и науката – Красимир Вълчев, зам.-министърът на МОН – Деница Сачева, министърът на културата – Боил Банов, министърът на младежта и спорта – Красен Кралев, столичният кмет – Фандъкова, президентът на КТ „Подкрепа“ – инж. Димитър Манолов, почетният президент на КТ „Подкрепа“ – д-р Константин Тренчев, председателят на ДАЗД – д-р Елеонора Лилова, председателят на НИО – д-р Анелия Андреева, началник РУО – София – д-р Ваня Кастрева, представители на различни институции в страната, социалните ни партньори, представители на сродни синдикални организации от чужбина – Албания, Австрия, Македония и от ETUCE.  \r\nX Национална отчетно-изборна конференция ще направи преглед и анализ на образователната система в България. Ще се разгледат стратегии за развитие на българското образование, ще бъдат набелязани проблемите и ще бъдат потърсени решения за преодоляване на трудностите пред българското учителство. Ще се ситуира мястото и ролята на Синдиката в системата на народната просвета, бъдещите цели и задачи за изпълнение, за да се издигне статусът и авторитетът на българския учител. На този форум ще се обсъдят възможностите за повишаване на качеството на образованието у нас, мястото  и ролята на синдикатите, в частност на Синдикат „Образование“ в осъществяване на държавния приоритет „образование“, като залог бъдещето и просперитета на България  в европейски и световен мащаб.  \r\nНа X Национална отчетно-изборна конференция ще бъде направен избор на ново ръководство на Синдикат „Образование“ към КТ „Подкрепа“, което ще поеме щафетата и ще продължи своята работа, съгласно Устава на Синдиката, в полза и служба на българското образование и на един от най-важните му фактори – българският учител – творец, вдъхновител и строител на бъдещето – децата на България.", "date": "2019.04.17", "title": "София: Синдикат „Образование“ към КТ „Подкрепа“ ще проведе своята юбилейна X Национална отчетно-изборна конференция"}
{"url": "http://www.focus-news.net/news/2019/04/17/2647633/grazhdanski-dialog-na-tema-obrazovanie-shte-se-provede-v-sofiya.html", "text": "Граждански диалог на тема образование ще се проведе в София на 18 април 2019 г. (четвъртък) от 18.00 часа в Зала 3 на НДК. Това съобщиха от  пресцентъра на ПП ГЕРБ.  Форумът е част от платформата за граждански диалози \"Европа в нашия дом\". Участие в срещата ще вземат Йорданка Фандъкова –  кмет на София и заместник-председател на ГЕРБ, Красимир Вълчев – министър на образованието и науката, Милена Дамянова – председател на Комисията по образованието и науката в 44-то Народно събрание, Малина Едрева –председател на Комисията по образование, култура, наука и културно многообразие в СОС.  \r\nБългарският еврокомисар по цифрова икономика и цифрово общество Мария Габриел и евродепутатът Ева Майдел също ще участват в събитието.", "date": "2019.04.17", "title": "Граждански диалог на тема образование ще се проведе в София"}
{"url": "http://www.focus-news.net/news/2019/04/17/2647623/gl-insp-angel-papalezov-nay-sashtestveniyat-problem-v-borbata-s-imanyarstvoto-e-podgotovkata-i-ustoychivostta-na-kadrite.html", "text": "Най-същественият проблем в борбата с иманярството е подготовката и устойчивостта на кадрите. Това каза в интервю за предаването „Съкровищницата на тайните“ на  Радио „Фокус“  главен инспектор Ангел Папалезов, началник на сектор „Културно-исторически ценности“ в Главна дирекция „Национална полиция“. Той обясни, че най-често спънки в работата на ангажираните с този вид престъпност служби се срещат, когато има недостатъчен административен капацитет в даден район – както по отношение на техническия ресурс, така и що се касае до човешкия фактор. „За съжаление движението на служители както в МВР, така и в музейните институции е доста сериозно, а това е една много специфична област, където трябват както знания и умения за нормативната рамка, така и предварителна оперативна подготовка“, обърна внимание гл. инсп. Ангел Папалезов. Той отчете, че най-големи успехи се наблюдават в областните дирекции, където има по-подготвени служители с по-дългогодишен опит в тази област. Областните дирекции на МВР в Пазарджик, Стара Загора, Пловдив, Монтана, Хасково са пример за това, отчете той. Съществен фактор в борбата с иманярите у нас обаче е превенцията, насочена в две основни посоки, каза още гл. инсп. Папалезов. „Първо - медийно отразяване и ангажиране на обществото с щетите, които иманярите и дилърите нанасят върху културното наследство, както и възможностите, които се пропускат благодарение на това, че те са повредили археологическите обекти на територията на дадена община или област. Другата превантивна политика, която водим, е по-голяма ангажираност и по-добро взаимодействие с регионалните музеи с цел мониторинг, изучаване и опазване на археологическите обекти в съответните общини“, коментира гл. инсп. Ангел Папалезов. Според него по този начин се осъществява по-голям оперативен натиск, явни мероприятия за притеснения на иманярите и на дилърите в региона, така че да усещат близостта на органите на МВР и на музеите и да не могат толкова спокойно да извършват своята престъпна дейност.  \r\nАнна АНГЕЛОВА", "date": "2019.04.17", "title": "Гл. инсп. Ангел Папалезов: Най-същественият проблем в борбата с иманярството е подготовката и устойчивостта на кадрите"}
{"url": "http://www.focus-news.net/news/2019/04/17/2647636/dots-d-r-lyudmil-vagalinski-ot-chuzhbina-ni-posochiha-s-prast-za-neshto-dobro-obrazovatelnata-igra-za-malki-i-golemi-imanyari-sreshtu-arheolozi.html", "text": "Играта „Иманяри срещу археолози“ образова както децата, така и техните родители за българската археология и за проблемите ѝ с иманярството - чрез забавление. Това каза за предаването „Съкровищницата на тайните“ на Радио „Фокус“ доц. д-р Людмил Вагалински – дългогодишен археолог, директор на Националния археологически институт с музей към БАН (2007-2018) и председател на сдружението с нестопанска цел Arhaeologia Bulgarica. Той обърна внимание, че идеята за подобна игра е породена от големите мащаби на проблема с иманярството у нас. Играта среща много добър отзвук – както в България, така и сред чужденците, отчете доц. Вагалински. „Създадохме играта „Археолози срещу иманяри“ в края на миналата година, дори малко позакъсняхме – в готов вид тя излезе малко преди коледните празници. Първият тираж вече е почти изчерпан. Много добри отзиви получаваме и от чужбина и то главно от археолози от Австралия, САЩ, Канада и особено от Англия. И всички отчитат факта, че такава игра в техните страни не е правена – ето това ми направи добро впечатление и ме зарадва. Те разполагат с игри, свързани с откриване на съкровища в стил „Индиана Джоунс“, но нямат такава, която от една страна да представя проблема между иманярите и обществото, а от друга – да дава допълнителна информация за археологическите обекти. Посочиха ни с пръст за нещо добро – „Вижте тези български колеги какво са направили, защо и ние не сме го правили?“! Играта е подготвила изненади“, разказа доц. Людмил Вагалински. Той обърна внимание, че най-добре е играта да се играе отборно от трима археолози и трима иманяри, всеки един от които със своя специфична характеристика с плюсове и минуси. Напълно възможно е и дори често се случва в крайна сметка да победят иманярите, отчете археологът. „По този повод са ми писали родители, които твърдят, че не е много образователно иманярите да побеждават. Според мен обаче в живота се случва и това и е хубаво децата да го разберат“, коментира доц. Людмил Вагалински. В ефира на радио „Фокус“ той даде отговор и на всички, които звънят и пишат с въпроса „Кога ще видим играта на английски?“ – до края на месец май предстои на пазара да излезе нов по-обогатен тираж на български език на играта „Иманяри срещу археолози“, а в печатниците вече се подготвя и нейн вариант на английски език, обяви археологът.  \r\nАнна АНГЕЛОВА", "date": "2019.04.17", "title": "Доц. д-р Людмил Вагалински: От чужбина ни посочиха с пръст за нещо добро – образователната игра за малки и големи „Иманяри срещу археолози“"}
{"url": "http://www.focus-news.net/news/2019/04/17/2647628/ventsislav-velev-strategiyata-za-razvitie-na-kulturata-e-za-deytsite-na-kulturata-i-za-vsichki-hora.html", "text": "Стратегията за развитие на културата е за дейците на културата и за всички хора. Това каза Венцислав Велев, съветник на министъра на културата по време на обсъждането на  Стратегията за развитие на културата 2019-2029 г., предаде репортер на  Агенция „Фокус“ . По думите му настоящият проект за стратегия залага в себе си виждането за разработването на общ принципен стратегически документ, който да изведе основните приоритети и стратегически цели, по които да се работи през следващите десет години. Той посочи, че при разработването на документа са се възприели всички съвременни и демократични принципи, характерни за това. „Всеобхватност – при изготвянето на стратегията са включени представители на различни културни институции и творци, научни общности, НПО. Експертност – привличането на широк кръг от всички ангажирани в отделните културни процеси заинтересовани лица. Не на последно място – прозрачност, провеждане на публични дебати, както и даване възможност на всеки желаещ да даде своето мнение  и позиция“, допълни още Велев. Според него изключително важно е и гражданското участие. „Все пак това е стратегия и за дейците на културата и за всички хора. Тук е необходимо провеждане на консултации с различни граждани и отделни потребители на създавания културен продукт. В методологичен план са използвани и насоките, посочени в разработения от Съвета за административна реформа към Министерски съвет документ, наречен „Методология за стратегическото планиране в Република България“. Подчертано бе, че разработването на стратегията е свързано именно с нуждата от такова стратегическо планиране и управление. Това е един труден и сложен процес. В рамките на този процес се обособяват и няколко взаимосвързани етапа, които проследяват вникването в проблема и дефинирането на потенциални решения, а именно тези етапи бяха преглед на ситуацията, така наречения ситуационен анализ, който различни дейци го разглеждат по различен начин“, каза още Велев. Според него създаването на този стратегически документ позволя да се формират дългосрочни, програмни и управленски цели, както и цели на конкретни политики заедно с желаните резултати, да се определят усилията и ресурсите, които трябва да бъдат разпределени. Венцислав Велев посочи, че основно изискване при разработването на документа и бил заложен и принципът на публичното партньорство. \r\nДеница КИТАНОВА", "date": "2019.04.17", "title": "Венцислав Велев: Стратегията за развитие на културата е за дейците на културата и за всички хора"}
{"url": "http://www.focus-news.net/news/2019/04/17/2647638/blagoevgrad-zapochva-tretirane-sreshtu-karlezhi-i-komari.html", "text": "Община Благоевград започва дезакаризацията на зелените площи, както в централна градска част, така и по кварталите в града. Това съобщиха от  пресцентъра на Общината.  Обезпаразитяването се извършва ежегодно по предварително изготвен график три пъти в годината. Третирането със специални препарати, които не са опасни за здравето на хората, се прави в района на училища, социални домове, детски заведения и най-посещаваните тревни площи в града.  \r\nЦелта е да се ограничи развитието на кърлежи и комари. Пръскането срещу паразити за предотвратяване на разпространението на инфекциозни заболявания ще се извършва от петък (19 април) до неделя (21 април), като при необходимост ще при необходимост дейностите може да продължат и в понеделник.  \r\nПръскането ще се извършва в нощните и ранни часове на денонощието. Биоцидният препарат, с който ще се извърши третирането е „БАНДИТ 10 ЕВ“. Лаврицидната обработка срещу комари ще бъде „ДИМИЛИН 2 ТБ“ , имагоцидна обработка с \"ЦИТРОЛ 10/4 УЛВ“.  \r\nНа местата, които ще се пръска, ще бъдат поставени указателни табели, потвърждаващи третирането с точено фиксирани дата и час за обозначаване на карантинния срок. Уведомени са всички директори на учебни заведения, социални домове и детски градини.", "date": "2019.04.17", "title": "Благоевград: Започва третиране срещу кърлежи и комари"}
{"url": "http://www.focus-news.net/news/2019/04/17/2647631/ventsislav-velev-strategiyata-za-razvitie-na-kulturata-izvezhda-printsipite-na-detsentralizatsiya-na-upravlenie-i-finansirane-na-kulturata.html", "text": "Стратегия за развитие на културата е за дейците на културата и за всички хора. Това каза Венцислав Велев, съветник на министъра на културата по време на обсъждането на Стратегията за развитие на културата 2019-2029 г., предаде репортер на  Агенция „Фокус“ . Той изброи още свобода на действие и формиране на пазарно ориентирано поведение на културните институции  и отделни творци, промени в културното законодателство, предназначени да посрещнат новите социално-икономически предизвикателства, пред които сме изправени. Велев посочи, че стратегията цели и изграждане на подходяща среда, улесняваща културното развитие в контекста на членството на България в ЕС, гарантиране на равнопоставеност на държавните, общински и частни културни институти и институции, активно присъствие и участие на всички нива на НПО, управление на културата. \"В стратегическо отношение основният  приоритет е насочен към създаване на подходяща законодателна и административна среда, която да позволи непрекъснато развитие на изкуствата, културните и творческите индустрии, включително културния туризъм, устойчиво опазване и социализация на културното наследство“, допълни още съветникът на министъра на културата.  Като следващ основен приоритет той изброи изработването и прилагане на нов тип финансови механизми. „Тези механизми е необходимо да съчетават държавно, общинско и алтернативно финансиране с оглед подпомагане на развитието на културния сектор като цяло. В случая възприето е виждането, че културата като обект на финансиране, но и като икономически, социален и естетически феномен има различно място и функции при различни модели на управление. В голяма степен значението й за общественото развитие е силно повлияно от институционалната среда, която сформира  и обществени нагласи за задължения на държавата, общините и на пазара. Целите, които следва да се преследват и постигнат могат да бъдат обобщени по следния начин. На първо място – дългосрочна политика за подкрепа на културата като национален приоритет, създаване на условия за прилагане на международните стандарти за опазване и представяне на културните ценности, осигуряване на максимална публичност и прозрачност на управление на културните процеси на национално и на регионално ниво, подобряване на условията и мерките, насочени към предоставяне на допълнителни публични и алтернативни средства, насочени към модернизиране на мрежата от културни институти – читалища и библиотеки“, заяви още Велев. Той допълни и целта за създаване на дигитални платформи, които да предоставят информация и обмяна на опит между отделните културни организации.   Според него е необходимо достигане до максимално финансиране на българското кино от държавата съгласно действащия Закон за филмовата индустрия и реално изпълнение на предвиденото в Закона за хазарта отчисление от 10 % за национален фонд \"Култура\". Той изброи още модернизирането на материалната база в сферата на културата и разширяването на българската култура в Европа и света и популяризирането й като неделима част от европейската. Като цел Велев избро и и подобряването на достъпа до културно наследство и визиуални изкуства, включително чрез нови медии, иновации, мобилни приложения и използване на дигитални технологии.   \r\nДеница КИТАНОВА", "date": "2019.04.17", "title": "Венцислав Велев: Стратегията за развитие на културата извежда принципите на децентрализация на управление и финансиране на културата"}
{"url": "http://www.focus-news.net/news/2019/04/17/2647639/v-blagoevgrad-shte-se-provede-porednoto-izdanie-na-natsionalniya-uchenicheski-praznik-za-hlyaba-nash.html", "text": "Поредно издание на Националния ученически празник „За хляба наш…“ ще се проведе в Благоевград. Инициативата, превърнала се в любима на децата на Благоевград, ще стартира на 19 април /петък/ от 16.00 часа на площад „Народни будители“ /между сградите на РИМ-Благоевград и бившия Младежки дом/ и ще продължи на 20 април /събота/. Това съобщиха от пресцентъра на  Община Благоевград . \r\nКакто всяка година,така и тази празникът, ще започне с благославяне на хляба. По време на ученическата инициатива ще бъдат представени и творбите на малките таланти в подредена експозиция, достъпна за жителите и гостите на Благоевград. \r\nВторият ден от XXI Национален ученически празник „За хляба наш…“ ще стартира с представяне на научните разработки на участниците в конкурса и защита на научна разработка. По време на инициативата два конкурса ще покажат талант, креативност и идеи на учениците на Благоевград. В конкурсите ще бъдат представени „Обреди“ и „Драматизации“ и „Млад дизайнер“ на тема „Жътва“. \r\nНационалният ученически празник „За хляба наш....” има за цел да разшири научните познания за производството и значението на хляба, да запознае с българските традиции и обичаи, свързани с хляба и хлебните продукти и проучване традициите на други европейски народи.Идеята е и да се повиши интересът на учениците към  творческа, изследователска и събирателска дейност, както и изграждане на интерес към професиите, свързани с производството на хляб.", "date": "2019.04.17", "title": "В Благоевград ще се проведе поредното издание на Националния ученически празник „За хляба наш…“"}
{"url": "http://www.focus-news.net/news/2019/04/17/2647637/elka-dimova-zam-kmet-na-dobrich-zapochnalata-po-kasno-danachna-kampaniya-v-obshtinata-se-otrazyava-negativno-na-prihodnata-chast-na-byudzheta.html", "text": "Започналата по-късно данъчна кампания в община град Добрич се отразява негативно на приходната част на бюджета. Това заяви зам.-кметът „Финанси и общинска собственост“ Елка Димова, предаде кореспондентът на  Радио „Фокус” – Варна . На практика плащанията на местни данъци и такси са приемат от 5 март. „Резултатите към първото тримесечие са много показателни за посочената тенденция. Приходите от данъци са в размер на 1,6 млн. лв., което е 21% от годишния план. Но по-важното е, че миналата година първото тримесечие сме приключили с 2,2 млн. лв. постъпления от данъци. Същата е ситуацията и с такса „Битови отпадъци“. Тази година са събрани 1,3 млн. лв. към края на първото тримесечие, миналата година са събрани 1,9 млн. лв., тоест дотук сме минус 600 000 лв. при данъците и минус 600 000 лв. при такса „Битови отпадъци“. Разбира се с бързи темпове вървят постъпленията. Гражданите все още могат да се възползват от шанса да платят с отстъпка местните данъци и такси. До 30 април е крайният срок, в който те могат да се платят с 5% отстъпка“, каза заместник-кметът Елка Димова. Тя допълни, че към момента работят всички каси в Дирекция „Местни данъци и такси“, използват се и всички възможности за разплащане - по електронен път, чрез „Български пощи“. Плащания ще се извършват и след 30 април, но без да се ползва 5% отстъпка. 21,52% е изпълнението на постъпленията като цяло за първото тримесечие на годината спрямо годишния план. Приходите са 4,5 млн. лв. Това са данни за периода от 1 януари до 31 март. За сравнение миналата година общият размер на всички постъпления за същия отчетен период е бил 5,7 млн. лв. Заместник-кметът изрази надежда, че до края на годината ще има наваксване и постъпленията ще дадат възможност на Община град Добрич да изпълни всички свои замислени намерения в полза на гражданите.  \r\nЖулиета НИКОЛОВА", "date": "2019.04.17", "title": "Елка Димова, зам.-кмет на Добрич: Започналата по-късно данъчна кампания в общината се отразява негативно на приходната част на бюджета"}
{"url": "http://www.focus-news.net/news/2019/04/17/2647642/ministar-rumen-porozhanov-obsadi-s-marokanskiya-si-kolega-aziz-ahanush-vazmozhnostite-za-uvelichavane-na-stokoobmena.html", "text": "Министърът на земеделието, храните и горите Румен Порожанов се срещна в град Мекнез със своя марокански колега Азиз Ахануш, министър на земеделието, рибарството, развитието на селските райони, водите и горите на Кралство Мароко. Двамата обсъдиха възможностите за увеличаване на стокообмена между двете страни със селскостопански стоки и за задълбочаване на двустранното сътрудничество в сферата на земеделието и храните. Това съобщиха от пресцентъра на  МЗХГ . Във връзка с изпратения в началото на април т.г. образец на сертификат за комбинирани фуражи, добавки и суровини, предназначени за хранене на животни, министър Порожанов поиска съдействие за приоритетно разглеждане и одобряване на документацията. \r\nМинистърът проведе също среща с кандидата на Франция и на ЕС за поста Генерален директор на Организацията по прехрана и земеделие (ФАО) Катрин Жаслен-Ланел. \r\nМинистър Порожанов участва в откриването на 14-то издание на най-голямото на африканския континент Международно селскостопанско изложение SIAM, което се провежда от 16 до 21 април в Мекнез под патронажа на краля на Мароко и се посещава от над 1 милион души. Страна-партньор тази година е Конфедерация Швейцария.", "date": "2019.04.17", "title": "Министър Румен Порожанов обсъди с мароканския си колега Азиз Ахануш възможностите за увеличаване на стокообмена"}
{"url": "http://www.focus-news.net/news/2019/04/17/2647640/mateo-salvini-italianskite-pristanishta-ostavat-zatvoreni-zaradi-riska-na-migrantskite-korabi-da-ima-teroristi.html", "text": "Министърът на вътрешните работи на Италия и лидер на една от партиите в управляващата коалиция в Рим – „Лигата“, Матео Салвини заяви, че хаосът, предизвикан от офанзивата на маршал Халифа Хафтар в Либия, е увеличил риска от присъствие на терористи на борда на мигрантските кораби, пристигащи в Италия, предава  радио „Спутинк“ . \r\n„Инфилтрацията на ислямски терористи вече не е риск, а нещо сигурно: затова е мой дълг да повторя, че на италианското крайбрежие няма да бъдат допускани в кораби, заяви той в рамките на интервю пред местно радио. \r\nПо-рано италианските власти отказаха да приемат мигранти от транспортния кораб на германската неправителствена организация Sea-Eye. \r\nВ края на януари кораб на друга германска хуманитарна организация, Sea-Watch, прекара около две седмици в морето в очакване решение на италианските власти. След това на почти 50 мигранти от кораба беше разрешено да слязат в Италия, след като седем европейски държави, включително Италия, се съгласиха да ги приемат. \r\nПрез март италианското министерство на вътрешните работи съобщи за 92% спад на броя на мигрантите, пристигащи в Италия по море. През януари-март в страната са пристигнали едва 571 мигранти, което е много по-малко от почти 6300 мигранти за същия период на миналата година. \r\nПревод и редакция:", "date": "2019.04.17", "title": "Матео Салвини: Италианските пристанища остават затворени заради риска на мигрантските кораби да има терористи"}
{"url": "http://www.focus-news.net/news/2019/04/17/2647641/plovdiv-politsiyata-tarsi-sadeystvie-za-ustanovyavane-samolichnostta-na-zhena-pochinala-pri-udavyane-prez-fevruari-v-reka-maritsa.html", "text": "Полицията търси съдействие за установяване самоличността на жена, починала вследствие на удавяне, съобщи за  Радио „Фокус“-Пловдив  говорителят на ОДМВР-Пловдив. Около 16.40 часа на 20 февруари т. г., чрез тел. 112, в Четвърто Районно управление на МВР в Пловдив е получен сигнал за забелязано женско тяло в река Марица, край мост „Адата“. Местопроизшествието е посетено от екип от съдебен лекар, разследващ полицай и експерт от Базово научно-техническа лаборатория към областната дирекция на МВР. Със съдействие на служители от Регионална дирекция „Защита на населението и пожарна безопасност“ жената е извадена, а при огледа е установено, че смъртта й е настъпила вследствие на удавяне. \r\nПо случая е образувано досъдебно производство и са предприети активни оперативни действия за установяване на самоличността й. До момента обаче в полицията не е постъпвала молба за издирването на жената, не е получена информация за нея и при извършените проверки във всички възможни социални и болнични заведения, психиатрични клиники и други обществени места в Пловдив и областта. \r\nЖената е на видима възраст между 50 и 60 години. Висока е 165 см, с късо подстригана коса в преливащи кафяво-рижави цветове. Над лявата китка има татуирана буквата „М“. Била е облечена с кафяво яке от промазан плат, черна пола, тъмно сив пуловер и черен клин и обута със светло кафяви ботуши. \r\nЗа връзка с гражданите, които могат да помогнат на полицията в идентифицирането на самоличността на жената, са телефоните в Четвърто Районно управление на МВР: 032/932 004 и 032/ 932 423.", "date": "2019.04.17", "title": "Пловдив: Полицията търси съдействие за установяване самоличността на жена, починала при удавяне през февруари в река Марица"}
{"url": "http://www.focus-news.net/news/2019/04/17/2647644/dots-d-r-lyudmil-vagalinski-kmetovete-na-obshtini-sa-stopani-na-arheologicheskite-obekti-v-regiona-tryabva-da-zadeystvat-saotvetnite-odmvr-ako-naistina-mileyat-za-svoyata-teritoriya.html", "text": "Кметовете на общини са стопани на археологическите обекти в региона – трябва да задействат съответните ОДМВР, ако наистина милеят за своята територия. Това каза за предаването „Съкровищницата на тайните“ на  Радио „Фокус“  доц. д-р Людмил Вагалински – дългогодишен археолог и директор на Националния археологически институт с музей към БАН (2007-2018). Той обърна внимание, че състоянието на обекти, които са част от богатото културно-историческо наследство на България, в някои области на България са извън контрол. „Да вземем Дунавския лимес, т.е. 470-километровата някогашна граница на Римската империя. Аз съм председател на Дунавската комисия, която трябва да довърши процеса, започнал преди години, по обявяване на Световно историческо наследство в ЮНЕСКО на определени археологически обекти по протежението на Дунав, за да бъде добре и за общините. Има обекти, които вече до такава степен са разорани, че не знам какво точно ще направим, за да ги представим“, разказа доц. Вагалински. Той отчете, че нееднократно е алармирано и обяснявано на някои кметове, но те сякаш не са заинтересовани и не полагат дори минимални усилия, за да овладеят този проблем. Германия е обявила по-голямата част от нейните археологически обекти по река Дунав, Англия също, както и Средноевропейските страни – Унгария, Словакия, Австрия и една част от Германския лимес, допълни археологът. „Сега е ред на Долен Дунав, където сме 4 страни. Но сърцето ми загива, като знам как изглеждат нашите обекти на места по Дунава през последните години – те се влошават. А вече сме изпратили информация за част от нашите обекти по Дунава в ЮНЕСКО от името на Министерство на културата – отдавна подготвяме това с българските археолози, така че да не сме най, най-отзад на опашката в това отношение и да завършим обявяването на част от нашите обекти по Дунава за Световно историческо наследство“, коментира още доц. Людмил Вагалински. Той обърна внимание, че това предстои още много работа, но до 2-3 години процесът на обявяване на археологическите обекти по Дунава трябва да е приключило.  \r\nАнна АНГЕЛОВА", "date": "2019.04.17", "title": "Доц. д-р Людмил Вагалински: Кметовете на общини са стопани на археологическите обекти в региона – трябва да задействат съответните ОДМВР, ако наистина милеят за своята територия"}
{"url": "http://www.focus-news.net/news/2019/04/17/2647634/agentsiya-i-radio-fokus-i-mon-otpravyat-oshte-edna-zagadka-v-savmestnata-igra-nezabravimoto-za-balgarskite-literaturni-shedyovri.html", "text": "Агенция и Радио „Фокус“ и Министерство на образованието и науката (МОН) отправят още една загадка в съвместната игра „Незабравимото“, целяща популяризиране на българските литературни шедьоври. В седмичното предаване за образование „Всички в час“  бе излъчен откъс, представен от проф. Александър Грозев - кинокритик, киновед и теоретик на киното: \r\nДушата ми плаче за сняг, \r\nза бяло, за чисто душата ми плаче. \r\nВидях много земи, много свят, \r\nвидях герои, видях палачи… \r\nПитаме от кое литературно произведение е откъсът и кой е авторът, а отговорите ви очакваме на адрес: \r\nСофия, ул. „Султан тепе“ 8,на тел. 0882 802 802, както и на телефоните на \"Фокус\" в цялата страна. \r\nИмейл:   и във", "date": "2019.04.17", "title": "Агенция и Радио „Фокус“ и МОН отправят още една загадка в съвместната игра „Незабравимото“ за българските литературни шедьоври"}
{"url": "http://www.focus-news.net/news/2019/04/17/2647646/iss-mnogogodishnata-finansova-ramka-na-es-2021-2027-g-da-podkrepi-oshte-po-silno-sblizhavaneto-na-darzhavite-chlenki.html", "text": "В навечерието на срещата на високо равнище в Сибиу – Румъния на 9 май т.г., когато ще се вземат важни решения за бъдещото развитие на ЕС Икономическият и социален съвет прие резолюция за Многогодишната финансова рамка на ЕС (МФР) за периода 2021 – 2027 г. Това съобщиха от  ИСС . В резолюцията са отразени основни позиции на ИСС, отправени както към ЕК, така и към българските институции, ангажирани с процеса по преговори за МФР.  \r\nИСС подчертава, че подкрепя изграждането на ЕС като още по-силен, по-активен и по- авторитетен участник  на световната сцена, а България трябва да бъде равнопоставен партньор, който ускорено развива икономиката си и постига реална конвергенция с другите държави членки. В този контекст ИСС подкрепя увеличението на бюджета на ЕС до 1.3% от брутния национален доход и смята, че трябва да отпаднат отстъпките и изключенията при вноските  на всяка държава, като общоприетата формула за изчисляване на националната вноска да се прилага спрямо всички.  \r\nКато приема, че МФР е основен инструмент за постигане на политически цели на ЕС, ИСС подчертава, че е необходимо да се постигне пълно съгласие на държавите членки по структурата и ресурсите за следващия период до 2027 г. ИСС подкрепя по принцип предложението на ЕК да се увеличи делът на същинските собствени бюджетни ресурси на ЕС до 40%, като се ограничат националните вноски.  ИСС препоръчва на европейско равнище да се разгледат и други допълнителни източници на добавена стойност, освен препоръчаните от Групата Монти, и така да се увеличат същинските ресурси на ЕС.  В този контекст ИСС препоръчва на Министерството на финансите внимателно да анализира предложението на Групата Монти за ползата и вредите за България, ако се приемат предложените нови източници за финансиране и увеличаване на същинските собствени приходи на ЕС. \r\nИСС изразява  категорично несъгласие с идеята за  създаване на  бюджетен инструмент, отделен парламентарен орган и отделен междуправителствен форум  в Еврозоната и предупреждава, че  това ще доведе до тежки проблеми, като дори може да се превърне в предпоставка за разпадане на единството на ЕС. Заедно с това ИСС подкрепя създаването на инструмент за финансиране на мерки за икономическа конвергенция на държавите членки, които  са в процес на подготовка за присъединяване към Еврозоната, но подчертава, че този инструмент е неприемлив във вида, в който е предложен. Според ИСС  е необходимо да се изработят адекватни, ясни и обективни  критерии за разпределение на ресурс между държавите членки, защото в противен случай те биха имали негативен ефект. \r\nИСС подкрепя също практиката в ЕС да се поставят предварителни условия при използване на европейски средства, но се противопоставя средствата  за регионално развитие да се обвързват с макроикономическите констатации в контекста на Европейския семестър. Според ИСС обвързването на европейските средства с  правилата на правовата държава трябва да са основани на обективни критерии, защото в противен случай това би имало негативен ефект. \r\nИСС подкрепя предложените от ЕК приоритети за развитие на новите технологии, на научните изследвания, на политиката по околната  среда, сигурността и отбраната. Но заедно с това ИСС с тревога отбелязва намаляването на средствата за кохезионната политика и за селскостопанската политика. Ясна цел на програмите на ЕС трябва да бъде насърчаване на сближаването, а не на различията, се казва в становището. ИСС настоява за запазване на размера на отделяните досега средства и за уеднаквяване на условията за селскостопанските производители, което ще доведе до реално сближаване на изоставащи региони. ИСС не приема и намаляването на средствата за селските райони, което би било в разрез с политиката на сближаване. ИСС препоръчва да се търсят допълнителни средства за развитие на селските райони, тъй като предложените от ЕК средства за обща селскостопанска политика за България са недостатъчни (7.719 млрд. евро по текущи цени), а в България селските райони все повече се обезлюдяват. \r\nИСС оценява Европейския социален фонд като важен за България и за  процеса на сближаване и подчертава, че безработицата на младите хора и на хората над 55 годишна възраст остават сериозно предизвикателство. Заедно с това ИСС предлага да бъде обсъдена възможност за разработване на модели за създаване на европейски инструменти за социална защита, които да поемат част от функциите на националните модели като европейски гаранционен фонд за осигуряване при безработица, фондове за борба срещу бедността и осигуряване на достъпни социални услуги за  деца, възрастни хора, хора с увреждания.  \r\nКато отчита, че следващата МФР е много важна за развитието на националната икономика и за процеса по присъединяването на България към Еврозоната, ИСС подчертава, че на държавата ни са необходими съвременни и качествени публични инвестиции в транспорта, енергийната и цифровата инфраструктура и те едва ли биха могли да се осъществят без средствата на ЕС. От друга страна, България ще разчита на тези средства и във връзка с прилагането на  високите европейски стандарти в  екологията, намаляването на бедността, достъпа до качествени социални услуги. \r\nВ контекста на МФР ИСС предлага националните приоритети за следващия програмен период  да бъдат следните: наука и иновации за конкурентоспособност; образование и обучение на висококвалифицирани работници; подобряване на свързаността и цифровизацията на икономиката и човешки ресурси – пряко свързване на професионалното образование и обучение с потребностите на пазара на труда.", "date": "2019.04.17", "title": "ИСС: Многогодишната финансова рамка на ЕС 2021-2027 г. да подкрепи още по-силно сближаването на държавите-членки"}
{"url": "http://www.focus-news.net/news/2019/04/17/2647643/yana-yanakieva-obshtina-blagoevgrad-tazi-godina-imame-novi-dopalneniya-kam-velikdenskata-ukrasa.html", "text": "Тази година имаме нови допълнения към Великденската украса в Благоевград. Това каза за  Радио „Фокус“-Пирин  Яна Янакиева от отдел „Култура“ към Община Благоевград. „Както знаете, всяка година Община Благоевград се грижи гостите и гражданите на града да бъдат празнично настроени и точно преди Великденските празници да бъде цветно и хубаво, да бъде чисто и зелено. Преди дни поставихме цветна арт-инсталация от многоцветни пеперуди точно на площад „България“ пред един от търговските центрове. Предстои да поставим арт-инсталацията от многоцветните чадъри, любима на голяма част от жителите и гостите на Благоевград. До броени дни ще започне монтирането им“, посочи тя.  \r\nПо думите й както всяка година в началото на града ще има надпис, който да приветства всички граждани с „Честито Възкресение Христово!“. „Ще бъдат украсени и кръговите кръстовища на възловите места в града отново с християнски символи, цветни яйца, зайчета и т. н. Отново Община Благоевград поставя едно цветно хубаво начало на великденските празници. Не бива да забравяме и светлинното шоу на Великден, което сме подготвили за пореден път тази година“, отбеляза Янакиева. Тя уточни, че украсата се поставя поетапно и до Великден трябва всичко да е готово и поставено. \r\nНатали СТЕФАНОВА", "date": "2019.04.17", "title": "Яна Янакиева, Община Благоевград: Тази година имаме нови допълнения към Великденската украса"}
{"url": "http://www.focus-news.net/news/2019/04/17/2647647/burgas-nad-150-mladi-koloezdachi-shte-sporyat-za-otlichiyata-na-kupa-burgas-prez-uikenda.html", "text": "Над 150 млади колоездачи от 18 клуба от цялата страна във всички възрастови групи от момчета до юноши старша възраст ще спорят за отличията на „Купа Бургас“ през уикенда. Това съобщиха от пресцентъра на  Община Бургас . \r\nОрганизатор е Колоездачен клуб „Черноморец“, с подкрепата на община Бургас. \r\nНа 20 април (събота) ще се проведе индивидуалното по часовник. Стартът е в 14.00 часа пред магазин Home max, к-с „Изгрев“, в посока мол „Странд“, прави се една цяла обиколка на мола. След това се преминава през кръговото движение на Мола и магазин „Home max“ и се финишира пред магазин „Зора“. Състезанието ще приключи около 17:30 часа. \r\nПрез втория ден - на 21 април (неделя) е общият старт. Началото е в 10.00 часа от Летния театър в посока Пантеона, продължава към Експозиционен център „Флора“ Бургас, завой надясно към бистро „Тропикана“, към бункера. След това колоездачите поемат по втората крайбрежна алея, минават зад Летния театър по Дяволското изкачване, следва завой по втората алея вдясно и се излиза в началото на фонтаните, където е финалът. \r\nЮношите младша възраст ще направят 21 обиколки и ще изминат 32 километра, а за старшата възраст са предвидени съответно 30 обиколки и 45 километра. \r\nАтрактивното състезание по колоездене „Купа Бургас“ ще завърши около 13.30 часа, когато ще е церемонията по награждаването.", "date": "2019.04.17", "title": "Бургас: Над 150 млади колоездачи ще спорят за отличията на „Купа Бургас“ през уикенда"}
{"url": "http://www.focus-news.net/news/2019/04/17/2647648/varna-vremenno-shte-bade-ogranicheno-dvizhenieto-po-podhoda-kam-asparuhov-most-v-posoka-tsentara-na-grada-zaradi-remontni-deynosti.html", "text": "Поради ремонтни дейности, се налага временно ограничаване на движението по подхода към Аспарухов мост, извеждащ автомобилите от квартала в посока центъра на Варна. Това съобщиха от ОДМВР-Варна. \r\nМярката влиза в сила след 14.00 часа и ограничението ще продължи до приключване на ремонтните дейности по връзката за Аспарухов мост.  \r\nОбходният маршрут е през стария път за Бургас и АМ „Черно море”.  \r\nПризовава се водачите на автомобили да проявят разбиране и да спазват въведените ограничения!", "date": "2019.04.17", "title": "Варна: Временно ще бъде ограничено движението по подхода към Аспарухов мост в посока центъра на града заради ремонтни дейности"}
{"url": "http://www.focus-news.net/news/2019/04/17/2647649/rumen-hristov-sds-greshka-sa-opitite-evroizborite-da-se-bitovizirat.html", "text": "Опитите да се битовизират предстоящите евроизбори и те да се сведат до това коя политическа формация би надделяла във вътрешнополитически план са грешка. Това каза в предаването „Вече 30 години-времето е наше“ на  Радио „Фокус“   председателят на СДС Румен Христов. По думите му гражданите очакват да разберат какво ще получат като визия за развитие на България като член на ЕС и в голяма степен отговорите бяха дадени при представяне на съвместната платформата на ГЕРБ и СДС. „Дадохме насока по отношение на кохезията, и по отношение на икономиката и външната политика, и по отношение на финансите. Беше ясно заявено, че българи очаква около 4,5, близо 5 милиарда повече за следващия програмен период. Не само, че няма да има загуба на средства или спиране на средства за България, както се твърди. Напротив, те се очаква да бъдат с около 5 милиарда повече, което означава, че за следващия програмен период, който касае и участието на България в ЕП и мандата на новия ЕП, означава по 2 500 лева на човек от населението. Всичко това ще бъде използвано за изграждането на нови пътища, на нови детски градини, училища, образование, широколентов интернет, подпомагане на малките и средни фирми, младите фермери. Въобще нещо, което ще допринесе за увеличаване на БВП, което ние от СДС смятаме, че е изключително важно“, обясни той. Румен Христов коментира още, че СДС държи на убеждението, че увеличаването на доходите и то в двоен размер през следващия програмен период за България е изключително важно, както и удвояване на БВП. \r\nВиктория МЕСРОБОВИЧ-КУВЕНДЖИЕВА", "date": "2019.04.17", "title": "Румен Христов, СДС: Грешка са опитите евроизборите да се битовизират"}
{"url": "http://www.focus-news.net/news/2019/04/17/2647635/vecherne-novosti-sarbiya-klyuchova-sreshta-v-kraya-na-mesetsa-v-pekin-vuchich-i-putin-shte-obsadyat-zaplahite-na-balkanite.html", "text": "Ситуацията в балканския регион и отношенията между Сърбия и Русия ще бъдат главните теми на срещата между президентите на двете държави Александър Вучич и Владимир Путин в края на този месец по време на Втория форум за международно сътрудничество „Пояс и път“, на който и двамата ще участват, пише  белградският ежедневник „Вечерне новости“ . \r\nПо време на форума, който ще се състои от 25 до 27 април в Пекин, Вучич ще заговаря и с китайския председател Си Дзинпин, така че да размени мнения с лидери на две от великите сили преди да замине за берлинската среща за Западните Балкани, която е само два дни по-късно, 29 април,  \r\nЗа организирането на срещата с Путин в китайската столица, във вторник държавния глава се е срещнал с руския посланик в Белград Александър Чепурин.  Вучич отново е подчертал, че продължаването на диалога с Прищина е невъзможно, докато не бъдат премахнати митата върху сръбските стоки, а освен това е говорил с руския дипломатически представител за плановете за изграждане на „Турски поток“. \r\nСпоред анализатора Драгомир Анджелкович срещите с Путин и Си Дзинпин в Пекин ще са срещи с приятели, докато в Берлин сръбските власти очакват натиск. \r\n„В Берлин ще бъдем „притиснати до стената“, докато преговорите в Пекин ще целят засилване на позициите ни преди това. Те ще изпратят съобщение, че нарастващият натиск върху Белград може да доведе до отблъскването ни“. \r\nНа въпрос дали някакво предложение за окончателно решение на Косово може да бъде предмет на разговорите на Вучич с Путин и Си Дзинпинг, Анджелкович казва, че двамата лидери смятат, че времето не е настъпило за окончателно решение. \r\nВъведение в разговорите на Вучич и Путин ще бъде днешната среща на външния министър Ивица Дачич и руския външен министър Сергей Лавров в Москва. Както съобщиха те, двамата ще обсъдят двустранното сътрудничество и ще обменят мнения по най-важните теми. \r\nПревод и редакция:", "date": "2019.04.17", "title": "„Вечерне Новости“ (Сърбия): Ключова среща в края на месеца в Пекин: Вучич и Путин ще обсъдят заплахите на Балканите"}
{"url": "http://www.focus-news.net/news/2019/04/17/2647627/nova-makedoniya-makedoniya-es-predupredi-kandidatite-za-prezident-na-makedoniya-da-ne-izpolzvat-prespanskiya-dogovor-v-politicheskata-borba.html", "text": "Споразумението на Преспа - ползите от компромиса, неговата конституционна и правна основа, значението му за прехода на страната към ЕС и НАТО са в центъра на кампанията на кандидати за шестите президентски избори. Това споразумение, което Гърция и Македония постигнаха на 17 юни 2018 г. в село Псарадес, на брега на Преспанското езеро, разрешава десетилетия спор за името, неизбежно е в центъра на политическите престрелки между кандидатите, а представители на ЕС настояват точно това да не се използва за получаване на допълнителни гласове  и оценява постигнатото като възможен модел за решаване на други спорове в региона, пише  вестник „Нова Македония“  в материал, представен без редакторска намеса. \r\nКандидатите за държавен глава, подкрепени от СДСМ (Социалдемократическия съюз на Македония)и албанската опозиция, Стево Пендаровски и Блерим Река, са на едно и също мнение за споразумението. Те го възприемат като болезнен, но неизбежен и най-добър компромис между двете страни, който запазва македонската идентичност, отваря вратите на страната за интеграция в НАТО и ЕС и защитава интересите на държавата. Кандидатът с подкрепата на ВМРО-ДПМНЕ, Гордана Силяновска Давкова, счита, че споразумението противоречи на Конституцията, законите и задължителното международно право. Тя иска някакъв вид предоговаряне на споразумението, на което категорично се противопоставя Пендаровски, който смята, че това е невъзможно и непрактично. \r\nРека, който на тези президентски избори има подкрепата на БЕСА и „Алианса на албанците“ на своите срещи с гражданите, митингите и в телевизионните дебати постоянно говори, че Преспанският договор е компромис, който отваря пътя към интеграция в ЕС и НАТО. Все пак, той експлоатира по-малко Договора в своята кампания и се обръща към него, защото това се налага от въпросите в досегашните телевизионни дебати, които имаше със своите опоненти. \r\n„Разбирам колко трудно македонският народ прие това решение – промяната на името, но става въпрос за компромис, който отвори пътя към интеграция в ЕС и НАТО“, припомни Река на един от телевизионните дебати. \r\nЗа него Споразумението е уин-уин ситуация, Гърция е запазила своето антично минало, а Македония е получила своето европейско бъдеще. \r\n„В период от 10 години в Македония от прекалено голяма любов към нацията можехме да загубим държавата, имахме дефицит на държавен патриотизъм“, е позицията на Река. Той смята, че с Преспанския договор държавата не е загубена – тя е същата, с македонци и македонски език. \r\nРека, университетски професор по международно право, казва, че международните договори, подписани от две страни, едва ли ще се променят едностранно, и добавя, че се опасява, че Договорът може да претърпи промени от гръцката страна, ако дойде на власт някой, който е по-десен и по-националистически настроен. \r\nЗа разлика от него, в кампаниите на другите двама кандидат-президенти Преспанският договр е една от централните теми на противоречия. \r\nСиляновска-Давкова обеща, че ще използва новото име Република Северна Македония, ако бъде избрана за президент на държавата, защото сега то е част от Конституцията. Тя ще уважава това, но лично като индивид, когато може ще избягва новото име. \r\n„Вижте, името е юридически факт и аз ще подписвам с новото име. Но независимо, че ще подписвам, те са го приели чрез нарушаване на вътрешното и международното право“, заяви тя в интервю пред МИА, в което бе запитана дали ще поставя подписа си под указите за обнародване на законите с новото име, ако бъде избрана за президент. \r\nВсе пак тя обяви, че ще състави комисия от експерти за името, която ще докаже, че с Преспанския договор е нарушено международното право. В своето предизборно представяне тя постоянно се позовава на международното право и подчертава, че и в споразумението за името се казва, че всички спорове, свързани с отношенията между страните, ще бъдат решени на последна инстанция от Съда на ЕС в Хага. \r\nЗа нея Преспанския договор противоречи на македонското конституционно право и на законите й, както и на задължителното международно право. \r\nКакто заяви Силяновска-Давкова обаче, тя няма да търси преотваряне на договора заедно с опозицията, а ще го атакува по правен път и освен това изясни, че с оглед на това, че Международният съд в Хага е отговорен за Договора, ако се стигне до спорове за прилагането, едната страна може да се обърне към генералния секретар, а след това съдът може да се разгледа от Съда в Хага. Тя казва, че трети страни не могат да бъдат обвързани с междуправителствено споразумение и не могат да бъдат принудени да използват новото име и по този начин договорът също може да се окаже пред Международния съд. \r\nПендаровски многократно е посочвал, че съобщението на Силяновска Давкова за преотваряне на споразумението е просто предизборна реторика. За него това е практически невъзможно. \r\n„Боя се, че това хвърля прах в очите на обикновения македонски избирател. 100% е защитена идентичността на македонската нация. И в частта на нашия компромис се добавя само географска детерминанта, нищо повече от това“, каза Пендаровски наскоро в интервю пред МИА. \r\nТой поясни, че за да се промени по какъвто и да е начин Договора е нужна не само македонската страна, но и Атина и международен гарант – документът е подписан и от Матю Нимиц като специален пратеник на генералния секретар на ООН. \r\n„Трябва да убедите международните гаранти, че е необходимо да се започнат нови преговори за името и, разбира се, в Атина, зависи кой е на власт да каже на правителството да дойде на масата за преговори. Ако те не са съгласни и международният фактор не е съгласен, ние можем само у дома в Скопие да си поговорим помежду си, няма да можете да подновите договорите“, казва Пендаровски. \r\nТой подчерта, че е съгласен със задължителното международно право, но спорът за името е асиметричен от самото начало, но без подкрепата на международни фактори страната не може дори да стигне до изравняване на преговорните позиции и след това договореното да получи голяма подкрепа от световните лидери. \r\nА ЕС предупреждава Договорът да не бъде жертван в политическите борби. Преспанският договор между Атина и Скопие може да доведе до решаването и на другите отворени въпроси на Балканите, смятат в Брюксел. \r\n„Преспанският договор е постижение от исторически мащаб, признато от международната общност. Той изпраща позитивен сигнал до целия регион, че помирението в Западните Балкани е възможно с политическо лидерство и ориентация към бъдещето. Надяваме се, че това постижение няма да бъде жертвано поради тясно партийни причини. В интерес на страната е това постижение да е необратимо, както и реформите, направени в ключовите приоритетни области. Време е политическите лидери в Западните Балкани да мислят по дългосрочен стратегически начин, т.е. това, което е най-добро за техните страни и граждани, вместо да следват своята партийна логика“, заяви европейският комисар по разширяването Йоханес Хан. \r\nТой припомни, че споразумението от Преспа е резултат от съвместната подкрепа на САЩ и ЕС за разрешаване на дългогодишния спор за името между Атина и Скопие. \r\nКампанията за първия тур на изборите наближава своя край. Тя започна официално на 1 април и ще продължи до полунощ на 19 април, след което има 24 часа до вота на 21 април. \r\nПревод и редакция:", "date": "2019.04.17", "title": "„Нова Македония“ (Македония): ЕС предупреди кандидатите за президент на Македония да не използват Преспанския договор в политическата борба"}
{"url": "http://www.focus-news.net/news/2019/04/17/2647650/sport-rezultati-ot-pleyofite-v-nba.html", "text": "Резултати от плейофите в НБА: \r\nИзточна конференция: \r\nТоронто - Орландо - 111:82  \r\nТоронто изравнява резултата в серията - 1:1 победи.  \r\nЗападна конференция: \r\nПортланд - Оклахома Сити - 114:94 \r\nПортланд води с 2:0 победи в серията. \r\nДенвър - Сан Антонио - 114:105 \r\nДенвър изравнява резултата в серията - 1:1 победи.", "date": "2019.04.17", "title": "Спорт: Резултати от плейофите в НБА"}
{"url": "http://www.focus-news.net/news/2019/04/17/2647651/burgas-iv-izdanie-na-burgas-international-film-festival-shte-se-provede-v-grada-ot-19-yuli.html", "text": "Началото на IV издание на Burgas international Film Festival ще бъде дадено на 19 юли. Това съобщиха от пресцентъра на  Община Бургас . Събитието ще бъде открито с дебютна изложба на талантливия млад фотограф Кирил Пейчев, чиито творби се отличават с изключителна естетика и отдаденост към морето. \r\nЕдно от най-чаканите летни събития безспорно е Burgas international Film Festival. За четвърта поредна година инициативата ще преобрази Бургас в международна културна сцена. Фестивалният дух ни завладява отсега и нямаме търпение да се отдадем на киновечерите, изпълнени с вълнуващи прожекции. \r\nВ четвъртото издание на BIFF, наред с Черноморската секция, за пръв път ще бъдат включени и филми от световната кино сцена. \r\nФестивалът ще се проведе на познатите бургаски локации – Открита сцена „Охлюва“ и Културен център „Морско казино“, където зрителите ще имат възможност да се запознаят с гостите на фестивала и да участват в специално предвидените за целта дискусии. \r\nСред артистите, потвърдили своето участие, са Му Тунч (Турция ), Бани Кошнуди (Франция), Вики Река Киш ( Унгария), Шериф Ел Бендари (Египет), Илкер Савашкурт (Турция), Ирена Даскалова (България) и др. \r\nСъвсем скоро ще бъде обявена и съпътстващата програма на фестивала, включваща мастър класове и уъркшопи с водещи имена от международното кино. \r\nКино събитието Burgas international Film Festival се организира в партньорство с Община Бургас.", "date": "2019.04.17", "title": "Бургас: IV издание на Burgas international Film Festival ще се проведе в града от 19 юли"}
{"url": "http://www.focus-news.net/news/2019/04/17/2647652/mrrb-razrabotva-morski-prostranstven-plan-s-finansirane-ot-ek.html", "text": "Европейската комисия одобри проект за морско пространствено планиране с водещ партньор Министерството на регионалното развитие и благоустройството, съобщиха от  пресцентъра на министерството.  Неговата цел е да подпомогне координирането на двете страни в процеса на морското пространствено планиране /МПП/ според изискванията на европейската директива и да създаде дългосрочен механизъм за трансгранично сътрудничество в Черноморския басейн. Проектът цели и оказване на помощ за изграждане на капацитет у компетентните органи в България и в Румъния за изпълнението на МПП. Той ще подпомогне разработването на морските пространствени планове в България и в Румъния чрез резултатите от изпълнения вече проект MARSPLAN-BS.  \r\nОсновните дейности, които предстои да бъдат изпълнени, са свързани с разработване на Морски пространствен план с актуализиран ГИС модел и база данни, създаване на обща стратегия за управление на морските дейности в трансграничния регион, насърчаване на процеса на участие на заинтересованите страни и споделяне на добри практики от България и Румъния.  \r\nПроектното предложение „Трансгранично морско пространствено планиране за Черно море България - Румъния\" (MARSPLAN-BS-II) е оценено с висок резултат от Изпълнителната агенция за малки и средни предприятия към Европейската комисия. Предстои подписване на Споразумение за безвъзмездна финансова помощ и Споразумение за партньорство. Одобрената финансова помощ за изпълнение на дейностите възлиза на 1 249 677 евро.  \r\nВ проекта, освен МРРБ, участие от българска страна ще вземат „Национален център за териториално развитие“ ЕАД, „Център за брегови и морски изследвания“ от гр. Варна и Военноморското училище \"Н.Й. Вапцаров\" от гр. Варна. Партньори от румънска страна са Министерството на регионалното развитие и публичната администрация, ГЕОЕКОМАР, Института за морски изследвания \"Григоре Антипа\" и институт \"Овидиус“ от гр. Констанца.  \r\nПроектът ще продължи до средата на 2021 г.", "date": "2019.04.17", "title": "МРРБ разработва Морски пространствен план с финансиране от ЕК"}
{"url": "http://www.focus-news.net/news/2019/04/17/2647656/burgas-obshtinata-predlaga-veche-34-postoyanni-i-3-vremenni-elektronni-administrativni-uslugi-koito-se-aktivirat-predi-izbori.html", "text": "Община Бургас следва неотклонно европейските принципи на доброто управление. Тя се старае по всякакъв начин да повиши качеството на административно обслужване и да облекчи своите жители, гости, от малките семейни фирми до най-големите компании, работещи на нейна територия. През 2019 г. Община Бургас предлага вече 34 постоянни и 3 временни електронни административни услуги, които се активират преди избори. Това съобщиха от пресцентъра на  Общината . Услугите са обособени в специален раздел в интернет страницата на Общината -  . \r\nСпоред вида им, постоянните услуги се разпределят така: \r\n– Услуги по гражданско състояние; \r\n– Услуги по ТСУ; \r\n– Услуги по общинска собственост;. \r\n– Услуги по икономическо развитие. \r\nСпецифична за административните услуги е възможността за електронна идентификация чрез няколко средства: електронен подпис, ПИК на НАП, електронна идентификация на Евротръст. \r\nПрез август 2017 г. Община Бургас стана първата институция в България, внедрила достъпа до електронни услуги чрез електронната идентификация на Евротръст (www.evrotrust.com). Така заявяването на услуги може да става директно от мобилния телефон, като има правната стойност на лично явяване. Плащанията са възможни както чрез класическия ПОС терминал, с какъвто са снабдени всички места за извършване на разплащания, така и чрез виртуален ПОС терминал и ePay. \r\nЕлектронните административни услуги позволяват пълно взаимодействие със заявителите им по електронен път. \r\nОбщина Бургас отчита, че прилагането на принципите на добро и демократично управление е свързано с наличието на модерна администрация, а в технологичен аспект най-важното условие за това са успешно действащи информационни системи. Следвайки тази насока, Община Бургас внедрява системи за е-управление чрез прилагане на дългосрочна стратегия и целенасочен план, гарантирайки устойчивост на проектите. В резултат от това бяха обновени технологичните карти на услугите, графично бяха представени всички работни процеси в администрацията и бе разработена балансирана система от показатели за ефективност.  Тя е съобразена с Общинския план за развитие. \r\nИзвън административните, Община Бургас предлага и множество други електронни услуги: \r\n– Услуги по ЗДОИ. В специален раздел от интернет страницата на Общината е публикувана информация във връзка със ЗДОИ: нормативи за разходите при предоставяне на обществена информация по ЗДОИ, предоставяне на информация за повторно използване и списък на категориите, публикувани на интернет страницата на Община Бургас. Осигурена е възможност за подаване по електронен път на Заявление за достъп до информация; \r\n– В раздела Данни с отворен формат е даден достъп до: онлайн регистрите на Община Бургас, където могат да се правят справки в реално време за различни видове издадени разрешителни; регистъра на етажната собственост; националния портал за отворени данни, където са публикувани 70 набора от данни на Общината; \r\n– Раздел Карти на Бургас предоставя геопространствени справки за общинската собственост, местата за реклама, местата със свободен интернет и други. Специфична система на база геопространствена и видеоинформация е Информационната система за управление на риска от наводнения, която дава в реално време информация за състоянието на водните басейни на територията на общината; \r\n– Деловодната справка дава информация за състоянието на заведен в деловодството документ; \r\n– Услугите Справка за финансови задължения и плащане на задължения по ЗМДТ са достъпни по няколко начина: чрез ПИН, получен от Общината; чрез ПИК на НАП и чрез електронен подпис; \r\n– За ресора Образование са налични електронни услуги като Записване и плащане на такси в детски градини и ясли, Записване в първи клас и записване за училищно хранене; \r\n– Справочни електронни услуги, предлагани от Община Бургас, са: Справки-декларации по чл. 116 ал. 4 от ЗТ за регистрирани туристически обекти; Публичен регистър на базовите станции; Регистри на общинската собственост; Бизнес карта; Планиране на маршрути; Виртуална обиколка; \r\n– Общината предлага и два вида комуникационни електронни услуги чрез външни системи. През годините на ползване и двете бележат ръст на потреблението. Едната е системата Onesmartstar, която осигурява директна връзка по телефон чрез бързо набиране на номер *5656. От 2017 г. функционира и системата Freecall, която дава възможност за безплатно за клиента телефонно обаждане през интернет и изпращане на директно запитване по електронна поща чрез интерфейс, вграден на заглавната интернет страница; \r\n– В интернет страницата на Община Бургас са поставени връзки и към електронните услуги на други институции: Електронни услуги на НОИ и НАП, Регистър на обществените поръчки и Национален концесионен регистър. \r\nАнализ на потреблението на електронни услуги показва, че най-използваната услуга е заплащане на местните данъци и такси чрез виртуалния ПОС терминал. Ако за 2017 г. през него имаме разплащания за над 150 000 лв., то за 2018 г. през него са извършени вече 1063 транзакции за 238 178.43 лв. Потреблението на тази услуга продължава да расте, като от началото на 2019 г. до момента са извършени 931 транзакции на обща стойност 186 477.53 лв. \r\nОбщина Бургас продължава да развива своите електронни услуги. В най-кратки срокове планираме пускане на инвестиционен портал в подкрепа на потенциалните инвеститори. по-бързо и при ползване на актуална информация.", "date": "2019.04.17", "title": "Бургас: Общината предлага вече 34 постоянни и 3 временни електронни административни услуги, които се активират преди избори"}
{"url": "http://www.focus-news.net/news/2019/04/17/2647653/veliko-tarnovo-kriminalisti-sa-zadarzhali-dilar-na-narkotitsi-v-gorna-oryahovitsa.html", "text": "Криминалисти са задържали дилър на наркотици в Горна Оряховица, съобщиха от  Областна дирекция на МВР – Велико Търново . Вчера, в 02.15 часа, при провеждане на специализирана полицейска операция за противодействие разпространението на наркотични вещества в Горна Оряховица е предприета проверка на 28-годишен мъж от същия град, осъждан за престъпления, свързани с наркотичните вещества. Мъжът бил изненадан от униформените, докато слизал от лек автомобил „Фолксваген“, след като ги видял обаче той опитал да осуети проверката и понечил да застигне оставилия го автомобил, но не успял да се качи. В същото време изхвърли на земята пакет. Полицейските служители го задържали и отвели в полицейското управление. Автомобилът бил последван и установен в землището на село Джулюница. При извършената проверка е установено, че колата е управлявана от 32-годишен криминално проявен и осъждан от Лясковец. При проведени оперативно издирвателни мероприятия е изяснено, че в автомобила е пътувал и 19-годишен от село Градище, който се е укрил от полицейските служители, но в последствие също е бил установен и задържан. При продължилите разследващи действия станало ясно, че изхвърления пакет съдържа около 20 грама листна маса, която при полеви наркотест е реагирала на марихуана. При извършени претърсвания в дома на 28-годишния мъж са намерени и иззети още около 2 грама бяло прахообразно вещество, което е реагирало на амфетамин. Тримата са задържани за срок до 24 часа. По случая е образувано досъдебно производство. Като обвиняем е привлечен 28-годишния мъж. Освободен е под парична гаранция в размер на 1000 лв. Работата по документиране на цялата му престъпна дейност продължава.", "date": "2019.04.17", "title": "Велико Търново: Криминалисти са задържали дилър на наркотици в Горна Оряховица"}
{"url": "http://www.focus-news.net/news/2019/04/17/2647658/izlozhba-mirat-i-voynata-v-obrazi-shte-se-sastoi-na-18-april-vav-foayeto-na-ban.html", "text": "Изложба \"Мирът и войната в образи\" ще се състои на 18 април (четвъртък) от 11.00 ч. във фоайето на БАН. Това съобщиха от пресцентъра на ПП АБВ. Изложбата е по инициатива на Световното движение за мир.", "date": "2019.04.17", "title": "Изложба \"Мирът и войната в образи\" ще се състои на 18 април във фоайето на БАН"}
{"url": "http://www.focus-news.net/news/2019/04/17/2647629/sergey-lavrov-rusiya-ima-namerenie-da-aktivizira-vanshnopoliticheskata-koordinatsiya-sas-sarbiya.html", "text": "Русия продължава усилията за развитие на външнополитическата координация със Сърбия, заяви в сряда министърът на външните работи на Руската Федерация Сергей Лавров на среща със сръбския си колега Ивица Дачич, предава  ТАСС . \r\n„Продължаваме интензивния диалог, тонът за който задават контактите на най-високо ниво и по-конкретно визитата на руския президент Владимир Путин в Сърбия през януари“, заяви Лавров. „Тогава президентите разгледаха хода на изпълнението на предишните договорки, съгласуваха нови направления на сътрудничеството в икономиката, външнополитическата сфера и областта на междупарламентарния обмен“. \r\n„Днес имаме добра възможност да продължим усилията за осигуряване на интензивно, постъпателно развитие на нашите отношения, включително в сферата на външнополитическата координация“, добави руският министър. \r\nПревод и редакция:", "date": "2019.04.17", "title": "Сергей Лавров: Русия има намерение да активизира външнополитическата координация със Сърбия"}
{"url": "http://www.focus-news.net/news/2019/04/17/2647663/kardzhali-sedem-politicheski-sili-postignaha-saglasie-za-nachina-na-razpredelenie-na-chlenovete-na-sik-za-evroizborite.html", "text": "Седем политически сили постигнаха съгласие за начина на разпределение на членовете на комисиите за изборите в консултации днес за състава на СИК за евроизборите. Това съобщиха от пресцентъра на   Община Кърджали  . Участваха упълномощените представители на парламентарно представените политически партии и коалиции в община Кърджали за избиране на членове на Европейския парламент от Република България на 26 май 2019 г. Представителите на партиите постигнаха съгласие за начина на разпределени на членовете на СИК, като се разбраха да представят до края на деня в общинска администрация предложение за разпределение само на ръководствата на СИК. Поименните предложения за своите членове партиите трябва да представят в общината до 12.00 часа на 19.04.2019 г. Със заповед на кмета на община Кърджали са образувани 151 СИК, като общия брой на членовете им  е 1163, разпределени между отделните партии и коалиции с решение №8-ЕП от 13. 04. 2019 г.на РИК - Кърджали.", "date": "2019.04.17", "title": "Кърджали: Седем политически сили постигнаха съгласие за начина на разпределение на членовете на СИК за евроизборите"}
{"url": "http://www.focus-news.net/news/2019/04/17/2647660/dobrich-s-narusheno-vodopodavane-shte-bade-pochti-tseliyat-grad-zaradi-deynosti-po-proekta-za-obnovyavane-na-vodniya-sektor.html", "text": "С нарушено водоподаване ще бъде почти целият град заради дейности по проекта за обновяване на водния сектор, предаде кореспондентът на  Радио „Фокус” – Варна . Поради изграждане на връзка на новопоставен чугунен водопровод със съществуващ на бул. „25-ти септември“ до 18.00 часа ще бъде спряно водоподаването в Централна градска зона, ЖК „Русия“ 1 и 2, Промишлена зона „Север“, ЖК „Север“ 1 и 2, ЖК „Югоизток“ и района „Червената пръст“. \r\nЖулиета НИКОЛОВА", "date": "2019.04.17", "title": "Добрич: С нарушено водоподаване ще бъде почти целият град заради дейности по проекта за обновяване на водния сектор"}
{"url": "http://www.focus-news.net/news/2019/04/17/2647661/varna-predstaviteli-na-partii-i-koalitsii-se-sporazumyaha-za-razpredelyaneto-na-3571-mesta-v-sektsionnite-izbiratelni-komisii-za-predstoyashtiya-evropeyski-vot.html", "text": "Представители на партии и коалиции се споразумяха за разпределянето на 3571 места по райони и кметства - за секционното ръководство и членовете на секционните избирателни комисии (СИК) във Варна за предстоящия европейски вот. Общо 407 ще са СИК на територията на града за провеждането на изборите на 26 май. Това стана ясно по време консултациите за сформиране на съставите на секционните избирателни комисии в Общината, водени от заместник-кмета Пейчо Пейчев, предаде репортер на  Радио „Фокус“ – Варна . От всички СИК, тези с до 500 избиратели са 46 и съответно ще имат по седем членове. Секционните комисии с деветима членове и над 500 избиратели за този вот ще са 361. На срещата днес представителите на политическите партии и коалиции се споразумяха за разпределението по места. Във всички 3571 СИК ще има 1206 представители от ПП ГЕРБ, 1002-ма – от Коалиция „БСП за България“, по 407 – от  Движението за права и свободи, „Обединени патриоти“ и Партия „Воля“. „България без цензура“, ВМРО и Движение „Гергьовден“ са със 71 членове, както и „Реформаторски блок“. За тези избори ПП ГЕРБ и Коалиция „БСП за България“ получават по 407 места в секционните ръководства, „Обединени патриоти“ имат 172-ма представители, ДПС – 159, а Партия „Воля“ – 76. Разпределението е съобразено с разпоредбите на Изборния кодекс, съгласно които, представителите на една партия и коалиция не могат да имат мнозинство в една и съща избирателна комисия, както и председателят, заместник-председателят и секретарят не могат да бъдат от една и съща партия. На срещата представителите на „Обединени патриоти“ и ДПС се разбраха да разменят ръководните постове в две секции – в Каменар и Константиново. Председателят на областната структура на НФСБ Димитър Карбов поиска ръководно място в секцията в село Константиново, а председателят на Общинския съвет на Движението за права и свободи Неджиб Неджибов се съгласи да получат място в секционното ръководство в една от СИК в село Каменар. \r\nДиана СТОЕВА", "date": "2019.04.17", "title": "Варна: Представители на партии и коалиции се споразумяха за разпределянето на 3571 места в секционните избирателни комисии за предстоящия европейски вот"}
{"url": "http://www.focus-news.net/news/2019/04/17/2647659/sofiya-dvizhenieto-pri-km-46-v-posoka-burgas-na-am-trakiya-se-osashtestvyava-samo-v-aktivnata-lenta-poradi-ptp.html", "text": "Движението при км 46 в посока Бургас на АМ „Тракия“ се осъществява само в активната лента поради ПТП. Това съобщиха от  Агенция „Пътна инфраструктура“ . АПИ призовава шофьорите да се движат с повишено внимание, спазвайки указанията на „Пътна полиция“.", "date": "2019.04.17", "title": "София: Движението при км 46 в посока Бургас на АМ „Тракия“ се осъществява само в активната лента поради ПТП"}
{"url": "http://www.focus-news.net/news/2019/04/17/2647645/zeri-kosovo-bryuksel-nasarchava-politicheskata-bitka-v-kosovo.html", "text": "Изявлението на европейския комисар по разширяването Йоханес Хан, че размяната на територии може да е възможност, ако и Косово, и Сърбия се съгласят с нея,наля масло в огъня на политическата битка в Прищина, пише на първа страница в броя си в сряда  прищинският ежедневник „Зери“ . \r\nПървият реагирал на думите на комисаря е косовският премиер Рамуш Харадинай, който отново се противопостави категорично на този вариант и определи изявлението на евробюрократа като „деструктивно“ и „безнадеждно“. В същото време, Ахмет Исуфи, от „Алианса за бъдещето на Косово“ (ААК), заяви, че идеята за промяна на границите е призив за война. По неговите думи, не само, че идеята е неприемлива за правителството на Косово, но и за всички политически партии, включително и бившата фракция на държавния глава Хашим Тачи – „Демократическата партия на Косово“ (ПДК). \r\nАбдула Хоти, от основната опозиционна партия „Демократическа лига на Косово“ (ЛДК), заяви, че териториалния интегритет на страната не подлежи на преговори. Той счита, че преговорите със Сърбия трябва да целят нормализация на отношенията, но преди това Белград трябва да се извини за военните престъпления, извършени от сърбите в Косово. \r\nПревод и редакция:", "date": "2019.04.17", "title": "„Зери“ (Косово): Брюксел насърчава политическата битка в Косово"}
{"url": "http://www.focus-news.net/news/2019/04/17/2647664/burgas-grupa-signal-izliza-na-stsena-v-grada-zaedno-s-rusenskata-filharmoniya-na-30-april.html", "text": "Концертът „Класика & рок“ с участието на Група „Сигнал“ и Русенската филхармония ще започне от 19.00 часа на 30 април в Културен дом на нефтохимика - Бургас. Това съобщиха от пресцентъра на  Община Бургас . „Сигнал“ е сред малкото действащи български рок групи с над 40-годишна творческа и сценична дейност. В този период те издават 18 албума, изнесли са над 6000 концерта, а 14 от песните им влизат в класацията „500-те най-велики песни на България за всички времена“. Всичко това, подкрепено с безграничната обич на верните им почитатели от няколко поколения, им дава статут на истинска рок легенда. \r\nВинаги верни на себе си, неуморни в творческите си търсения, „Сигнал“ реализират поредното предизвикателство: да съчетаят рока с класиката. В Бургас групата ще изпълни вечните си хитове в специално създадени аранжименти за Русенския симфоничен оркестър, под диригентството на Димитър Косев.  \r\nЗа повече информация: тел. 0894 898098 – Маруся Русева – организатор.", "date": "2019.04.17", "title": "Бургас: Група „Сигнал“ излиза на сцена в града заедно с Русенската филхармония на 30 април"}
{"url": "http://www.focus-news.net/news/2019/04/17/2647665/varna-36-godishen-mazh-e-zadarzhan-za-umishlen-palezh-na-lek-avtomobil-v-selo-nenovo.html", "text": "36-годишен мъж е задържан за умишлен палеж на лек автомобил в село Неново. Това съобщиха от пресцентъра на  ОДМВР – Варна . Сигнал за случая е постъпил на 16 април. След проведени действия по разследването е установено, че се касае за умишлен палеж. Установен и задържан за срок до 24 часа е извършителят на деянието – 36-годишен мъж от същото село, известен на МВР и осъждан. По случая е образувано досъдебно производство, материалите са докладвани в Районна прокуратура – Провадия.", "date": "2019.04.17", "title": "Варна: 36-годишен мъж е задържан за умишлен палеж на лек автомобил в село Неново"}
{"url": "http://www.focus-news.net/news/2019/04/17/2647666/aikb-bsk-i-btpp-poiskaha-detaylno-obsazhdane-s-vsichki-zainteresovani-strani-otnosno-razmera-na-tol-taksite.html", "text": "Считаме, че въвеждането на „тол системата“ е необходима, макар и закъсняла стъпка за подобряване поддръжката и обновяване на основната пътна мрежа. В същото време,  доколкото това ще бъде свързано с неизбежно повишение на транспортните разходи на територията на страната, предлагаме да се проведе детайлно обсъждане с всички заинтересовани страни и представителни организации на задължените и въвлечените в процеса лица. Това се посочва в  становище на АИКБ, БСК и БТПП  относно размера на „тол таксите“ за тежкотоварни автомобили над 3,5 тона.  \r\n„Асоциацията на индустриалния капитал в България (АИКБ), Българска стопанска камара (БСК) и Българска търговско-промишлена палата (БТПП) бяха информирани от фирми в спедиторския и транспортен бранш относно готвеното въвеждане на „тол таксите“, които МРРБ предлага да се начисляват на тежкотоварни автомобили над 3,5 тона от 16 август 2019г. Считаме, че въвеждането на „тол системата“ е необходима, макар и закъсняла стъпка за подобряване поддръжката и обновяване на основната пътна мрежа. В същото време,  доколкото това ще бъде свързано с неизбежно повишение на транспортните разходи на територията на страната, предлагаме да се проведе детайлно обсъждане с всички заинтересовани страни и представителни организации на задължените и въвлечените в процеса лица, при спазване на следната рамка: \r\n1)Национално представителните работодателски организации и съответните браншови организации на превозвачите да бъдат включени в общественото обсъждане на проекта и определянето на размерите и обхвата на „тол таксите“. \r\n2)Да бъде извършено задълбочено проучване с извършване на оценка на въздействието, която да обхване всички основни фактори, отчитащи бъдещето развитие на републиканската пътна мрежа, равнището на таксите в държавите от основните маршрути и дестинации на международния автомобилен трафик, преминаващ през нашата страна. Също така и на алтернативни трасета през Гърция, Македония, Сърбия и алтернативен мултимодален транспорт. \r\n3)Направените предварителни разчети очертават значително повишаване на тежестта за българските превозвачи и от там – скокообразно нарастване на цената на товарните превози, поради което предлагаме определянето на по-ниски първоначални такси и тяхното постепенно увеличение, напр. в рамките на 5 г. срок до достигане на целевото равнище и отчитане на ефекта върху интензивността на трафика и натоварване на републиканската пътна мрежа (АМ и I, съответно II и III кат.). \r\n4)Една година след въвеждане на „тол таксите“ следва да бъде направена оценка на въздействието от тази мярка и се предприемат коригиращи действия, при необходимост“, се посочва в становището.  \r\n\"Още един път изразяваме нашето очакване за по-ефективна комуникация и  сътрудничество с цел отчитане на интересите на всички икономически сектори и цялото българско общество\", допълват те.", "date": "2019.04.17", "title": "АИКБ, БСК и БТПП поискаха детайлно обсъждане с всички заинтересовани страни относно размера на „тол таксите“"}
{"url": "http://www.focus-news.net/news/2019/04/17/2647655/kardzhali-institutat-po-patna-bezopasnost-podgotvya-ofitsialen-doklad-za-krastovishteto-v-rayona-na-s-zagorsko-po-patya-za-gkpp-makaza.html", "text": "Институтът по пътна безопасност подготвя официален доклад с констатации и заключения на експертите си за кръстовището в района на село Загорско по пътя за граничен пункт „Маказа“, където при катастрофа в неделя загина 6-месечно бебе. Това каза  Радио Фокус   Богдан  Милчев, доктор по стратегии и политики в сигурността, експерт в  Институт по пътна безопасност - София. „Експертите на института направиха инспекция на фаталния участък на път I-5 при с. Загорско. Заснехме всичко и сега го обработваме. Ще коментираме проблемите със снимки и презентация. Въпросът не е кой е виновен, виновният ще го определи прокуратурата. Въпросът е как да подобрим пътната среда и ако утре някой някого не види, да може да се предпази и да няма смърт. Всички ние, които ползваме транспортната система всеки ден, виждаме недомислици“, каза Богдан Милчев.  \r\nДарина ДЕЕНИЧИНА", "date": "2019.04.17", "title": "Кърджали: Институтът по пътна безопасност подготвя официален доклад за кръстовището в района на с. Загорско по пътя за ГКПП-Маказа"}
{"url": "http://www.focus-news.net/news/2019/04/17/2647670/smolyan-kmetat-nikolay-melemov-prisastva-na-otkrivaneto-na-iztsyalo-obnovenata-detska-gradina-buratino.html", "text": "Кметът на Смолян Николай Мелемов присъства на откриването на изцяло обновената детска градина „Буратино“, която е реновирана по проект „Обновяване и енергийна ефективност на образователна инфраструктура в гр. Смолян“, който се осъществява с финансовата подкрепа на Оперативна програма „Региони в растеж” 2014–2020, съфинансирана от Европейския съюз чрез Европейски фонд за регионално развитие, предаде репортер на  Радио „Фокус“ – Смолян . На официалното откриване присъстваха и заместник кметовете Марин Захариев и инж. Мариана Цекова, представител на фирмата-изпълнител на проекта, бивши и настоящи учители в детското заведение, родители и гости. Талантливите възпитаници на детската градина зарадваха гостите с мило тържество, в което показаха своите певчески и танцови умения. \r\nПо време на празника, кметът на Смолян Николай Мелемов заяви, че това са прекрасните и приятни моменти в живота, когато има усмихнати деца и добро настроение.  \r\n„Тогава всички ние възрастните сме доволни. Нашата най-важна задача, на възрастните е това да създадем среда, обстановка, детски градини, училища, спортни площадки, басейни, кино, за да растат здрави и усмихнати децата. Неслучайно миналата година Смолян бе избран за град на знанието – това са обективни показатели. Нашите деца са нашето богатство. Растат здрави, умни и знаещи, но както винаги в живота най-важното е началото. А то се поставя в детските градини. Благодаря на всички вас, които работите с тях в детските градини, прекланям се пред вас, видяхме, че децата знаят и могат много неща“, каза още кметът Мелемов. \r\nДиректорът на детска градина „Буратино“, Снежана Василева приветства всички дошли на откриването на реновираната сграда, обновените спортни площадки и дворни пространства на детското заведения. Тя припомни, че в него са възпитани и отгледани много поколения. „Детската градина е наследник на първата целодневна детска градина в Смолян, открита на 2 юли 1953 г., като първата директорка е Недялка Капитанова, а учител е Роза Младенова. През тази година отбелязваме 66 години от нейното създаване. Нашата детска градина има своята биография – богата, интересна и впечатляваща. В историята й са вградени много човешки съдби. Колективът изгражда личности, които днес успешно се реализират в обществения живот. В нея от откриването й, досега са намерили обич и топлина близо 4000 родопски деца“, поясни Василева. Тя отбеляза, че екипът се гордее със своите бивши и настоящи колеги, малки възпитаници, с техните родители и с всички допринесли през годините за утвърждаването на градината като модерно звено на детското образование. \r\nВасилева изказа своята благодарност на ръководството на Общината и лично на кмета Николай Мелемов, че са включили детската градина в проекта и са направили всичко необходимо за неговото реализиране. Тя благодари и на фирмата за качеството изпълнение, на колегите си за всеотдайността и отговорността, на родителите за доверието и разбирането. „Съвременното оборудване на детската градина ще доведе до по-качествено образование на нашите деца. В нашата детска градина има приемственост, която съчетава необходимата актуалност и модерност и предава на децата ни националните традиции, съчетани с европейските ценности. Мисията на детската градина и основната цел на проекта е да се подобрят условията за обучение и възпитание на децата, да се модернизира учебният процес. В реновираната сграда, всяка група разполага с мултимедия, лаптоп, интерактивна дъска и телевизор, с което се създават условия за осъществяване на оптимално педагогическо взаимодействие за формиране у децата на знания и умения, целящи индивидуално развитие и културен просперитет в по-следващата им реализация – в училището и обществото“, поясни Василева. Тя пожела детските градини в Смолян да са пълни с много деца и винаги да се огласят с много смях, песни и игри. \r\nНели ГЕРГЬОВСКА", "date": "2019.04.17", "title": "Смолян: Кметът Николай Мелемов присъства на откриването на изцяло обновената детска градина „Буратино“"}
{"url": "http://www.focus-news.net/news/2019/04/17/2647669/pravitelstvoto-predlaga-da-se-otkrie-meditsinski-fakultet-v-strukturata-na-universitet-prof-d-r-asen-zlatarov-v-burgas.html", "text": "Министерският съвет предлага на Народното събрание да се открие медицински факултет към Университет „Проф. д-р Асен Златаров“ – Бургас. Това съобщиха от  правителствената информационна служба . Медицинският факултет се създава по предложение на ръководството на висшето училище въз основа на положително оценен от Националната агенция за оценяване и акредитация проект. Проектът предвижда в новото основно звено да се обучават студенти по специалността от регулираните професии „Медицина”. Обучението ще се осъществява в съответствие с изискванията на Наредбата за единните държавни изисквания за придобиване на висше образование по специалностите „Медицина“ и „Дентална медицина“ за придобиване на образователно-квалификационна степен „магистър“. Университетът разполага с необходимата материално-техническа база за качествен образователен и научноизследователски процес. Учебният процес ще се води от 54 преподаватели, разпределени в 9 катедри.  В Медицинския факултет на Университет „Проф. д-р Асен Златаров” ще се подготвят лекари за нуждите на спешната медицинска помощ, доболничната и болничната медицинска помощ, диспансери, центрове за опазване на общественото здраве, научноизследователски институти, служби по трудова медицина.", "date": "2019.04.17", "title": "Правителството предлага да се открие медицински факултет в структурата на Университет „Проф. д-р Асен Златаров“ в Бургас"}
{"url": "http://www.focus-news.net/news/2019/04/17/2647668/burgas-bez-zatrudneniya-se-osashtestvyava-preminavaneto-prez-gkpp-malko-tarnovo.html", "text": "Без затруднения се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани колони от автомобили на българо-турската граница, преминаването се осъществява безпроблемно. \r\nМария КУРТЕВА", "date": "2019.04.17", "title": "Бургас: Без затруднения се осъществява преминаването през ГКПП „Малко Търново“"}
{"url": "http://www.focus-news.net/news/2019/04/17/2647671/ministerski-savet-otpuska-16-313-leva-za-rehabilitatsiya-na-voennoinvalidi.html", "text": "Правителството одобри допълнителен трансфер в размер на 16 313 лв. по бюджета на държавното обществено осигуряване за 2019 година. Това съобщиха от  правителствената информационна служба . Със средствата ще се разплатят извършени разходи за престой и ползване на дейности и услуги в базите на „Профилактика, рехабилитация и отдих“ ЕАД от правоимащи лица по Закона за военноинвалидите и военнопострадалите.", "date": "2019.04.17", "title": "Министерски съвет отпуска 16 313 лева за рехабилитация на военноинвалиди"}
{"url": "http://www.focus-news.net/news/2019/04/17/2647672/tri-firmi-sa-podali-oferti-po-proekta-za-pridobivane-na-mnogofunktsionalen-patrulen-korab-za-vms.html", "text": "Три фирми са изпратили оферти по проекта за придобиване на нов многофункционален патрулен кораб за Военноморските сили (ВМС) до края на срока, който изтече на 16 април в 17.00 часа, съобщиха от  пресцентъра на Министерството на отбраната.  Това са компаниите „Fr. Lurssen Werft GmbH & Co.KG“ (Германия), „МТГ – Делфин“ (България) и „FINCANTIERI“ (Италия). \r\nСъгласно заповед на министър-председателя е назначена междуведомствена работна група с председател заместник-министъра на отбраната Анатолий Величков, в която влизат експерти и административни лица от Министерството на отбраната, както и представители на Министерството на финансите, Министерството на икономиката, Министерството на външните работи и ДАНС. Междуведомствената работна група ще пристъпи към отварянето на офертите на 22 април в Министерството на отбраната. Съгласно утвърдения график следващата стъпка е оценка на офертите. Работата на междуведомствената работна група завършва с окончателен доклад с оценка и класиране на подадените оферти, който се утвърждава от министъра на отбраната, и се внася в Министерския съвет за разглеждане и одобряване.  На 19 юли 2018 г. Народното събрание прие актуализирания проект за инвестиционен разход „Придобиване на многофункционален модулен патрулен кораб за Военноморските сили (ВМС)“. \r\nЦелта на проекта е придобиването на два многофункционални модулни патрулни кораби, които притежават способности да участват в широк спектър от морски операции на НАТО и Европейския съюз. Те трябва да заменят част от наличните във ВМС кораби руско производство, които не подлежат на модернизация. \r\nМаксималната прогнозна стойност на актуализирания проект е 984 млн. лв. с ДДС. Разликата от 164 млн. лв., спрямо приетия през 2016 г. от Народното събрание проект за инвестиционен разход, е разпределена за плащане през 2025 г. и 2026 г. Добавени са два нови варианта за придобиване: 1) закупуване на нов отбранителен продукт (модифициран за нуждите на ВМС) или производство по лиценз; 2) комбинация от разработване на нов продукт и модификация на съществуващ такъв. Предвижда се многофункционалните модулни патрулни кораба да бъдат окомплектовани с основно въоръжение и корабни изделия и с допълнително въоръжение и корабни изделия.", "date": "2019.04.17", "title": "Три фирми са подали оферти по проекта за придобиване на многофункционален патрулен кораб за ВМС"}
{"url": "http://www.focus-news.net/news/2019/04/17/2647673/aktualizirat-se-normativite-za-osiguryavane-na-sredstva-za-bezvazmezdno-polzvane-na-uchebnitsi.html", "text": "Правителството прие промени в нормативите за осигуряване за безвъзмездно ползване на познавателни книжки, учебници и учебни комплекти. Това съобщиха от  правителствената информационна служба . Така ще се актуализират средствата за учебници и учебни комплекти за III клас и за IV клас. Те предвиждат: за ученик в III клас - 95 лв., от които 36 лв. за учебни помагала, и за ученик в IV клас - 103 лв., от които 39 лв. за учебни помагала. С тази актуализация на нормативите ще се осигурят за безвъзмездно ползване по един учебник или учебен комплект по всеки общообразователен учебен предмет за всеки ученик от I до IV клас. \r\nПрез 2016 година правителството прие промени в нормативите за осигуряване за безвъзмездно ползване на познавателни книжки, учебници и учебни комплекти.  \r\nВ новите учебни програми за III клас и за IV клас, утвърдени след приемането на Закона за предучилищното и училищното образование, се въведе нов общообразователен-учебен предмет „Компютърно моделиране“. През 2018 г. бяха одобрени новите учебници и учебни комплекти за III клас, включително и учебници по компютърно моделиране. През настоящата година са в процес на оценяване и одобряване проектите на нови учебници и учебни комплекти за IV клас, в т.ч. и учебни комплекти по компютърно моделиране, които ще бъдат използвани от учебната 2019/2020 година.", "date": "2019.04.17", "title": "Актуализират се нормативите за осигуряване на средства за безвъзмездно ползване на учебници"}
{"url": "http://www.focus-news.net/news/2019/04/17/2647654/deutsche-welle-moyata-evropa-poslednata-bitka-na-merkel-se-provezhda-na-balkanite.html", "text": "Бодо Вебер, старши сътрудник на базирания в Берлин политически съвет за демокрация, заяви пред медийната компания  Deutsche Welle , че конфликтът между Косово и Сърбия поставя под въпрос наследството на германския канцлер Ангела Меркел. По неговите думи, Германия се противопоставя на идеята за корекция на границите между Косово и Сърбия като „злополучен съюз на двама балкански авторитарни лидери с ръководителя на външната политика на ЕС и непредвидимата администрация на Тръмп“. \r\nТой пише, че тайните преговори между Белград и Прищина служат на президента на Сърбия Александър Вучич като начин да се използва политическата слабост на ЕС, за да извлече колкото се може повече от Диалога за нормализация на отношенията между Сърбия и Косово. „В същото време той се стреми да отклони вниманието от вътрешнополитически проблеми“. Що се отнася до президента на Косово Хашим Тачи, той „приватизира преговорита“ въпреки съпротивата на всички политически партии „с надеждата, че ще избегне заплахата от присъда от Специализирания трибунал в Хага за Косово. Междувременно върховният представител на ЕС по въпросите на външните работи и политиката на сигурност Федерика Могерини „отчаяно се опитва да превърне неуспеха си в успех, като превърне липсата на принципи в принцип“, добавя Вебер. \r\nСпоред него потенциалните регионални последици от размяната на територии ще бъдат „невъобразими“. За германския канцлер Меркел настоящите събития представляват своеобразна окончателна битка във външната и европейската политика. В ЕС, Меркел и нейния външен министър, социалдемократът Хайко Маас категорично се противопоставиха на идеята. Тази позиция се подкрепя от мнозинството държави-членки, включително Испания и Словакия, които не признават Косово“, пише специалистът. \r\nТой отбелязва, че за да се предотврати споразумение за замяна на територии между Сърбия и Косово, Меркел трябва да поеме отново водещата си роля в политическия диалог. „В същото време, тя трябва да обяви публично и на Белград, и на Прищина, че ако бъде подписано споразумение за териториален обмен, перспективата за членство в ЕС ще бъде отложена за дълго време поради заплахата за мира и демокрацията в Западните Балкани“. \r\n„Освен това Берлин ще трябва да се обедини с други страни-членки на ЕС, за да събере подкрепа за рестартиране на диалога в първоначалните му рамки. Остава да се види, дали срещата на върха на 29 април, организирана от канцлера Меркел и френския президент Еманюел Макрон, ще бъде първата стъпка в тази посока“, заключва Вебер. \r\nПревод и редакция:", "date": "2019.04.17", "title": "Deutsche Welle: Моята Европа: Последната битка на Меркел се провежда на Балканите"}
{"url": "http://www.focus-news.net/news/2019/04/17/2647674/pravitelstvoto-odobri-izplashtaneto-na-obezshtetenie-sled-sporazumenie-po-zhalba-pred-espch.html", "text": "Правителството одобри изплащането на обезщетение след споразумение по жалба пред ЕСПЧ. Това съобщиха от  правителствената информационна служба .Жалбоподателят изтърпява наказание лишаване от свобода за срок от 15 години, считано от 1 февруари 2011 г. Постъпил е в затвора в гр. Пловдив на 21 юли 2011 г. Пребивавал е в две спални помещения, които са били пренаселени. Поради противоречивата съдебна практика в първите месеци след приемането на измененията в ЗИНЗС от 2017 г., искът за обезщетение за вреди на жалбоподателя е бил обявен за недопустим, а делото - прекратено с окончателно определение на Върховния административен съд от 28 декември 2017 г. \r\nДействително в периода май 2017 г. - март 2018 г. практиката на административните съдилища беше разнопосочна: някои административни съдилища считаха, че правилният ответник по такива искове е юридическото лице Главна дирекция „Изпълнение на наказанието“, а други - съответният началник на затвора. Към момента практиката по прилагането на ЗИНЗС се е унифицирала и за надлежен ответник се приема юридическото лице ГДИН. Все пак искът на жалбоподателя не е бил разгледан и съответно той не е бил обезщетен, въпреки дългогодишното му пребиваване в условия на пренаселеност. \r\nПрактиката на Европейския съд по правата на човека по подобни дела срещу България е константна и непротиворечива (вж. Нешков и др. срещу България и групата решения в процес на изпълнение „Кехайов и други срещу България“). Поради това ЕСПЧ предложи на страните по делото да сключат приятелско споразумение, ако българското правителство приеме да заплати на жалбоподателя справедливо обезщетение в размер на общо 9700 евро за неимуществени вреди, разходи и разноски.", "date": "2019.04.17", "title": "Правителството одобри изплащането на обезщетение след споразумение по жалба пред ЕСПЧ"}
{"url": "http://www.focus-news.net/news/2019/04/17/2647675/velin-zhekov-rik-varna-minimum-10-zayavleniya-sa-neobhodimi-za-razkrivaneto-na-mobilni-sektsii-za-hora-s-uvrezhdaniya.html", "text": "Най-малко 10 заявления са необходими за разкриването на секция за гласуване с подвижна избирателна кутия, в която избиратели с трайни увреждания да упражнят вота си за Европейски парламент. Това коментира председателят на Районната избирателна комисия (РИК) във Варна Велин Жеков по време на консултациите за определяне на състава на секционните избирателни комисии за изборите за членове на Европейския парламент от България, предаде репортер на  Радио „Фокус“ – Варна . Той припомни, че срокът за заявяване на желание за гласуване с подвижна избирателна кутия изтича на 11 май. Жеков допълни, че избирателите вече имат възможност на сайтовете на Централната и Районната избирателни комисии да проверят – в коя секция са разпределени да гласуват, както и да видят дали фигурират в някоя от подписките за партии и инициативни комитети, без да са давали своето съгласие за това. След проведените в Общината консултации с партии и коалиции за разпределението на членовете в секционните избирателни комисии (СИК), цялата документация трябва да бъде предадена в Районната избирателна комисия.  \r\n„Съответно за РИК остава да вземе решение за назначаване на съставите на СИК. За нас е радостно, че политическите партии и коалициите се споразумяха за представителството си“, коментира още Велин Жеков. Що се отнася до обученията на членовете на СИК за изборите, той посочи, че назначаването им е прерогатив на партиите и коалициите с квота по закон. „РИК прави обучение на хората, които са налични към момента. Ако след това партиите заместят хората, минали обучения, РИК няма възможност да реагира, а и не може да влияе на това формациите да не заменят хората си. Политическите партии с техните назначения гарантират собствената информация за участие в изборния процес“, коментира още председателят на Районната избирателна комисия във Варна. Що се отнася до самото провеждане на вота, той добави, че няма особени разлики с предишни избори. По думите му, разликата е, че прагът за броене на преференцията е 5 %, а не както на други избори –  7 на сто от квотата на национално ниво. Велин Жеков припомни и, че гласуването на студенти и учащи в други градове, е уредено по същия начин, както досега. Те трябва да имат заверени книжки в учебно заведение на територията на общината, в която искат да упражнят вота си. \r\nДиана СТОЕВА", "date": "2019.04.17", "title": "Велин Жеков, РИК – Варна: Минимум 10 заявления са необходими за разкриването на мобилни секции за хора с увреждания"}
{"url": "http://www.focus-news.net/news/2019/04/17/2647676/burgas-proleten-zhenski-futbolen-turnir-shte-se-provede-na-igrishteto-v-park-arena-ozk-na-20-april.html", "text": "За четвърта поредна година Женски футболен клуб \"Бургас\" организира Пролетен женски футболен турнир. Това съобщиха от  пресцентъра на Община Бургас.  Началото на новото издание ще бъде дадено в 09.30 часа на 20 април, събота, на външното игрище в Парк \"Арена ОЗК\". Турнирът се осъществява с подкрепата на Община Бургас и е включен в спортния календар на града. В него ще вземат участие 9 отбора момичета, девойки и жени в следните гарнитури: девойки до 12 г., девойки до 15 г. и жени от градовете Варна, Монтана и Бургас. \r\nТурнирът се провежда две седмици преди Европейското първенство по футбол за девойки до 17 г., домакин на което е България. Тенденциите са женският футбол у нас да се развива и да привлича все повече момичета и девойки, които да тренират най-популярната игра в света.  Организаторите канят всички любители на дамския футбол да подкрепят участниците в турнира.", "date": "2019.04.17", "title": "Бургас: Пролетен женски футболен турнир ще се проведе на игрището в парк „Арена ОЗК“ на 20 април"}
{"url": "http://www.focus-news.net/news/2019/04/17/2647677/pravitelstvoto-se-razporedi-s-imoti.html", "text": "Правителството прие Решение, с което променя статута от частна в публична държавна собственост на имот, управляван от Изпълнителна Агенция „Военни клубове и военно-почивно дело“. Това съобщиха от  правителствената информационна служба . Имотът представлява самостоятелен обект на шест нива, а смяната на статута му е съгласно изискванията на чл. 6, ал. 2 от Закона за държавната собственост.  \r\nОдобрена е също така продажбата на недвижими имоти, собственост на „Холдинг БДЖ“ ЕАД, на „БДЖ-Пътнически превози“ ЕООД. Решението предвижда, чрез пряко договаряне да бъдат продадени три сгради в Стара Загора, ведно с правото на строеж. С продажбата ще се извърши прихващане на задълженията от страна на Холдинга към дъщерното си дружество, произтичащи от задължения на фактуриран пробег на 25 броя електрически мотрисни влака за периода октомври-декември 2012 г. Търгът ще се проведе при пазарна цена, не по-ниска от определената от независим оценител. По този начин холдингът ще намали част от натрупаните задължения към дъщерното си дружество по схемата „дълг срещу собственост“, както и ще се освободи от текущите разходи за поддръжката им. В същото време „БДЖ-Пътнически превози“ ЕООД не притежава недвижима собственост в района и изпитва необходимост от такава за нормалната си експлоатационна дейност.", "date": "2019.04.17", "title": "Правителството се разпореди с имоти"}
{"url": "http://www.focus-news.net/news/2019/04/17/2647681/veliko-tarnovo-mezhdu-15-i-25-stotinki-struvat-yaytsata-v-grada-sedmitsa-predi-velikden.html", "text": "Няма драстично увеличение на цените на яйцата във Велико Търново седмица преди Великден, сочи репортерска проверка на  Радио „Фокус“ – Велико Търново . В големите търговки вериги яйцата се продават най-евтино, тъй като са на промоционални цени за празниците. Цените са от 0.15 до 0.25 лв, в зависимост от размера и вида на отглеждане на кокошката. Търговците припомнят, че на всяко яйце има маркировка, обикновено в червен цвят, която гарантира, че яйцето е прясно и годно за консумация. В големите вериги магазини преди Великден винаги се продават и боядисани яйца, по 10 или 20 броя. Боядисани и украсени великденски яйца могат да бъдат намерени и в сладкарниците. Голямо е разнообразието и на боите за яйца. Най-евтините са тези на прах – 0.50-0.60 лева за шест цвята. По-скъпи са перлените и седефените бои – около 4 лева за пет цвята. Еко боите са около 3,50 лева. На пазара могат да се намерят и разнообразни стикери. \r\nВече на пазара се продават и козунаци. Пакетираните козунаците, се предлагат на цени, започващи от 1.60 лв. за брой и стигащи до 2.80 – 3 лв. Цената зависи от грамажа и пълнежа. Предлагат се такива със стафиди и портокалови корички, с какаов крем или парченца, както и с локум. Тук търговците отчитат леко покачване на цените спрямо предходните години, което се дължи на покачването на минималната заплата от началото на годината, както и на основните стоки и услуги. Интерес великотърновци проявяват към козунаците, изпечени от частни фурни. Тук цените са малко по-високи – между 3 и 5 лева за 500 грама. \r\nНадежда КРЪСТЕВА", "date": "2019.04.17", "title": "Велико Търново: Между 15 и 25 стотинки струват яйцата в града седмица преди Великден"}
{"url": "http://www.focus-news.net/news/2019/04/17/2647678/top-channel-albaniya-niderlandiya-glasuva-za-spirane-na-bezvizoviya-rezhim-za-albaniya-zaradi-mafiyata-y.html", "text": "Парламентът на Нидерландия гласува за отмяна на споразумението за безвизово пътуване с Албания заради увеличеният брой престъпления, извършвани от албанци в тази страна, съобщава тиранският телевизионен канал  Top Channel . \r\nРешението ще позволи на Холандия да изпрати искане в Брюксел, където последната дума трябва да е на Европейския съюз. \r\nПет политически партии, 93 депутати от общо 150, се съгласиха, че албанските престъпници в Нидерландия злоупотребяват с режима на безвизово пътуване. Заради това те изискват той да бъде прекратен. \r\nХоландските депутати заявиха, че въпросът е спешен, защото албанците пристигат в страната като туристи, за да участват в трафик на наркотици и подземния живот. \r\nХоландският министър на външните работи заяви пред парламента, че това искане е прекомерно и че ще усложни нещата с Албания. \r\nПревод и редакция:", "date": "2019.04.17", "title": "Top Channel (Албания): Нидерландия гласува за спиране на безвизовия режим за Албания заради мафията й"}
{"url": "http://www.focus-news.net/news/2019/04/17/2647680/pregled-na-mezhdunarodnite-novini-do-13-chasa-agentsiya-fokus.html", "text": "Парламентът на Нидерландия гласува за отмяна на споразумението за безвизово пътуване с Албания заради увеличеният брой престъпления, извършвани от албанци в тази страна, съобщава тиранският телевизионен канал  Top Channel . \r\nРешението ще позволи на Холандия да изпрати искане в Брюксел, където последната дума трябва да е на Европейския съюз. \r\nПет политически партии, 93 депутати от общо 150, се съгласиха, че албанските престъпници в Нидерландия злоупотребяват с режима на безвизово пътуване. Заради това те изискват той да бъде прекратен. \r\nХоландските депутати заявиха, че въпросът е спешен, защото албанците пристигат в страната като туристи, за да участват в трафик на наркотици и подземния живот. \r\nХоландският министър на външните работи заяви пред парламента, че това искане е прекомерно и че ще усложни нещата с Албания. \r\n*** Сръбският външен министър и първи вицепремиер на страната Ивица Дачич показа предпазливост в коментара си за изявлението на еврокомисаря по разширяването Йоханес Хан относно възможността за „размяна на територии“ като част от бъдещото споразумение между Белград и Прищина. В интервю пред  белградското издание Blic , той заяви, че Прищина, която през ноември м.г. наложи 100-процентови мита върху вноса на сръбски стоки в Косово, с което, по неговите думи, блокира диалога, трябва да направи първата стъпка. \r\n„Нека първо разрешат въпроса за митата, а след това ще видим какво ще се случи в Берлин на 29 април“, заяви Дачич, визирайки срещата между лидерите на Сърбия и албанците, организирана от Германия и Франция. \r\nВ интервю пред Washington Post, публикувано по-рано тази седмица, европейският комисар по разширяването Йоханес Хан заяви, че „възможна размяна на територии може да е последното парче от по-големия пъзел“. \r\n„Единственото предварително условие, което сме поставили, е, че двустранното споразумение трябва да допринася за повече мир и стабилност в региона“, заяви той за позицията на Брюксел. \r\nЩо се отнася до „възможна корекция на границите“, Хан „подчерта, че правно обвързващото споразумение между двете страни трябва да покрива и обласи извън граничния въпрос и че „един от ключовите елементи в бъдещото споразумение трябва да бъде признаването на правата на малцинствата“, написа WP. \r\n***  Русия призовава САЩ и Европейския съюз да осъзнаят отговорността си за прилагането на решенията на Съвета за сигурност на ООН и да заставят косовските албанци да прекратят провокациите срещу Белград, заяви в сряда министърът на външните работни на Руската Федерация Сергей Лавров след края на преговорите със сръбския си колега Ивица Дачич, предава  ТАСС . \r\n„Призоваваме Вашингтон и Брюксел да повлияят на Прищина, да осъзнаят отговорността си за изпълнението на решенията на СС на ООН, в чието изготвяне Западът, включително САЩ и Европа, взеха непосредствено участие, и да заставят косовските албанци да прекратят провокационният и конфронтационен курс“, отбеляза той. \r\nЛавров изрази съжалението си във връзка с това, че „колегите от ЕС, които, съгласно резолюциите на Общото събрание на ООН, играят ролята на посредник в диалога между Белград и Прищина, не се справят със своите функции“. \r\n„Подписаните още през април 2013 година – преди шест години – задължения на Прищина да създаде Общност на сръбските общини в Косово се саботират и ЕС не може да направи нищо за това“, поясни руският министър, „А взетите през декември 2018 година решения от Прищина за създаване на косовска армия директно противоречат на Резолюция 1244, но това отново се случва при пасивната позиция на Европейския съюз, а от щабквартирата на НАТО идват само одобрителни оценки за този незаконен ход, нарушаващ решенията на СС на ООН“. \r\nЛавров обърна внимание на това, че през ноември миналата година прищинските власти въвдоха 100-процентовите мита върху стоките от Сърбия и Босна и Херцеговина. „По същество това цели удушаването на косовските сърби“, резюмира министърът. \r\nТой отбеляза още, че Москва ще продължи усилията по развитието на външнополитическата координация с Белград. \r\n***  Бодо Вебер, старши сътрудник на базирания в Берлин политически съвет за демокрация, заяви пред медийната компания  Deutsche Welle , че конфликтът между Косово и Сърбия поставя под въпрос наследството на германския канцлер Ангела Меркел. По неговите думи, Германия се противопоставя на идеята за корекция на границите между Косово и Сърбия като „злополучен съюз на двама балкански авторитарни лидери с ръководителя на външната политика на ЕС и непредвидимата администрация на Тръмп“. \r\nТой пише, че тайните преговори между Белград и Прищина служат на президента на Сърбия Александър Вучич като начин да се използва политическата слабост на ЕС, за да извлече колкото се може повече от Диалога за нормализация на отношенията между Сърбия и Косово. „В същото време той се стреми да отклони вниманието от вътрешнополитически проблеми“. Що се отнася до президента на Косово Хашим Тачи, той „приватизира преговорита“ въпреки съпротивата на всички политически партии „с надеждата, че ще избегне заплахата от присъда от Специализирания трибунал в Хага за Косово. Междувременно върховният представител на ЕС по въпросите на външните работи и политиката на сигурност Федерика Могерини „отчаяно се опитва да превърне неуспеха си в успех, като превърне липсата на принципи в принцип“, добавя Вебер. \r\nСпоред него потенциалните регионални последици от размяната на територии ще бъдат „невъобразими“. За германския канцлер Меркел настоящите събития представляват своеобразна окончателна битка във външната и европейската политика. В ЕС, Меркел и нейния външен министър, социалдемократът Хайко Маас категорично се противопоставиха на идеята. Тази позиция се подкрепя от мнозинството държави-членки, включително Испания и Словакия, които не признават Косово“, пише специалистът. \r\nТой отбелязва, че за да се предотврати споразумение за замяна на територии между Сърбия и Косово, Меркел трябва да поеме отново водещата си роля в политическия диалог. „В същото време, тя трябва да обяви публично и на Белград, и на Прищина, че ако бъде подписано споразумение за териториален обмен, перспективата за членство в ЕС ще бъде отложена за дълго време поради заплахата за мира и демокрацията в Западните Балкани“. \r\n„Освен това Берлин ще трябва да се обедини с други страни-членки на ЕС, за да събере подкрепа за рестартиране на диалога в първоначалните му рамки. Остава да се види, дали срещата на върха на 29 април, организирана от канцлера Меркел и френския президент Еманюел Макрон, ще бъде първата стъпка в тази посока“, заключва Вебер. \r\n***  Изявлението на европейския комисар по разширяването Йоханес Хан, че размяната на територии може да е възможност, ако и Косово, и Сърбия се съгласят с нея,наля масло в огъня на политическата битка в Прищина, пише на първа страница в броя си в сряда  прищинският ежедневник „Зери“ . \r\nПървият реагирал на думите на комисаря е косовският премиер Рамуш Харадинай, който отново се противопостави категорично на този вариант и определи изявлението на евробюрократа като „деструктивно“ и „безнадеждно“. В същото време, Ахмет Исуфи, от „Алианса за бъдещето на Косово“ (ААК), заяви, че идеята за промяна на границите е призив за война. По неговите думи, не само, че идеята е неприемлива за правителството на Косово, но и за всички политически партии, включително и бившата фракция на държавния глава Хашим Тачи – „Демократическата партия на Косово“ (ПДК). \r\nАбдула Хоти, от основната опозиционна партия „Демократическа лига на Косово“ (ЛДК), заяви, че териториалния интегритет на страната не подлежи на преговори. Той счита, че преговорите със Сърбия трябва да целят нормализация на отношенията, но преди това Белград трябва да се извини за военните престъпления, извършени от сърбите в Косово. \r\n***  Ситуацията в балканския регион и отношенията между Сърбия и Русия ще бъдат главните теми на срещата между президентите на двете държави Александър Вучич и Владимир Путин в края на този месец по време на Втория форум за международно сътрудничество „Пояс и път“, на който и двамата ще участват, пише  белградският ежедневник „Вечерне новости“ . \r\nПо време на форума, който ще се състои от 25 до 27 април в Пекин, Вучич ще заговаря и с китайския председател Си Дзинпин, така че да размени мнения с лидери на две от великите сили преди да замине за берлинската среща за Западните Балкани, която е само два дни по-късно, 29 април,  \r\nЗа организирането на срещата с Путин в китайската столица, във вторник държавния глава се е срещнал с руския посланик в Белград Александър Чепурин.  Вучич отново е подчертал, че продължаването на диалога с Прищина е невъзможно, докато не бъдат премахнати митата върху сръбските стоки, а освен това е говорил с руския дипломатически представител за плановете за изграждане на „Турски поток“. \r\nСпоред анализатора Драгомир Анджелкович срещите с Путин и Си Дзинпин в Пекин ще са срещи с приятели, докато в Берлин сръбските власти очакват натиск. \r\n„В Берлин ще бъдем „притиснати до стената“, докато преговорите в Пекин ще целят засилване на позициите ни преди това. Те ще изпратят съобщение, че нарастващият натиск върху Белград може да доведе до отблъскването ни“. \r\nНа въпрос дали някакво предложение за окончателно решение на Косово може да бъде предмет на разговорите на Вучич с Путин и Си Дзинпинг, Анджелкович казва, че двамата лидери смятат, че времето не е настъпило за окончателно решение. \r\nВъведение в разговорите на Вучич и Путин ще бъде днешната среща на външния министър Ивица Дачич и руския външен министър Сергей Лавров в Москва. Както съобщиха те, двамата ще обсъдят двустранното сътрудничество и ще обменят мнения по най-важните теми. \r\n***  Русия продължава усилията за развитие на външнополитическата координация със Сърбия, заяви в сряда министърът на външните работи на Руската Федерация Сергей Лавров на среща със сръбския си колега Ивица Дачич, предава  ТАСС . \r\n„Продължаваме интензивния диалог, тонът за който задават контактите на най-високо ниво и по-конкретно визитата на руския президент Владимир Путин в Сърбия през януари“, заяви Лавров. „Тогава президентите разгледаха хода на изпълнението на предишните договорки, съгласуваха нови направления на сътрудничеството в икономиката, външнополитическата сфера и областта на междупарламентарния обмен“. \r\n„Днес имаме добра възможност да продължим усилията за осигуряване на интензивно, постъпателно развитие на нашите отношения, включително в сферата на външнополитическата координация“, добави руският министър. \r\n***  Служителите на катедралата Парижката Света Богородица се опитвали сами да намерят източника на пожара в течение на 23 минути, предава  РИА Новости . \r\nСпоред информация на онлайн изданието Buzzfeed, за пожара се е разбрало в 18:20 местно време, но тогава не е извикана противопожарната служба, а чак в 18:43, когато вече е станало ясно, че източникът на огъня е намерен на най-горния етаж на катедралата. \r\nСпоред данни на медиите, пожарът може да е свързан с реставрационните работи. Възбудено е дело за неумишлено причиняване на щети. \r\n***  Цената на фючърсите на петрола марка Brent на лондонската борса ICE стигна до 72,01 долара за барел, предава  ТАСС . \r\nЗа последен път цената на нефта от този сорт беше повече от 72 долара на 8 ноември 2018 година. Оттогава несигурността на пазара се изостри заради американските санкции срещу Иран. \r\nПо-рано запитани от ТАСС експерти съобщиха, че страните от ОПЕК+ могат да завършат сделката за съкращаване на добивите още този юни, ако цената на нефта се задържи над 70 долара. \r\n*** Администрацията на президента на САЩ Доналд Тръмп и полските власти са близо до договорка в консултациите за създаване на американска военна база на територията на европейската държава, съобщава агенция  Bloomberg . \r\nПо думите на нейните източници, ако страните стигнат до съгласие, Тръмп може да посети Полша през есента на тази година. Както се отбелязва в материала по-рано се е планирало полският премиер да пристигне във Вашингтон през тази седмица, за да обсъди въпроса с помощника на американския лидер по националната сигурност Джон Болтън. Според сведенията на „Блумбърг“, визитата на Моравиецки в американската столица засега е отложена и той ще посети Ню Йорк и Чикаго. \r\nВ публикацията се казва, че Вашингтон и Варшава все още не са стигнали до съгласие, дали ще става въпрос за създаване на военна база, с името „Форт Тръмп“, или постепенно увеличавване на американското военно присъствие в републиката. Според сведенията на агенцията, Тръмп обмисля дали да поиска страните, в които се намират военните бази на САЩ, не само да покриват изцяло разходите за тях, но и да плащат допълнителни средства за това, че обектите са разположени именно на техните територии. \r\nЦитират се думите на ръководителя на пресслужбата на Съвета за национална сигурност на Белия Дом  Гарет Марки, който потвърждава, че страните провеждат разговори относно присъствието на американски сили в Полша, без да дава повече подробности. \r\nУвеличаването на американското военно присъствие се обсъжда между Варшава и Вашингтон от есента на 2018 година, когато по време на визита в американската столица, президентът на Полша Анджей Дуда за първи път озвучи официално инициативата за създаване на базата „Форт Тръмп“. Полските власти даже изразиха готовност да похарчат до 2 милиарда долара за създаването на инфраструктурата на обекта. \r\nВ момента в Полша на ротационна основа е разположена американска танкова бригада с численост 3500 души. На територията на страната е разположен и многонационален батальон на НАТО, наброяващ около хиляда военнослужещи. \r\n***  Министърът на външните работи на Сърбия Ивица Дачич пристига на посещение в Москва, където заедно с руския си колега Сергей Лавров ще обсъдят ключови аспекти от двустранното сътрудничество и ще сверят позициите си по различни въпроси, включително за ситуацията около Косово, предава  TACC . \r\n„В хода на разговорите се планира обсъждане на ключови области за руско-сръбското сътрудничество, начини за изпълнение на съвместни проекти, както и размяна на мнения по актуални въпроси от балканските и паневропейските теми\", поясниха от Министерството на външните работи на Руската федерация.  \r\nДвамата министри ще обърнат специално внимание на ситуацията около действията на властите в Прищина. Агенцията припомня за решението на косовските власти да въведат 100-процентови мита за сръбския внос в страната и да трансформират силите си за сигурност в армия. „Както беше отбелязано в руското външно министерство, САЩ и ЕС не успяха да променят \"разрушителната линия на поведение на косоварите\", отбелязва ТАСС. \r\n„Ще продължим да оказваме на Сърбия подкрепа въз основа на Резолюция 1244 на Съвета за сигурност на ООН в решаването на косовския проблем. Ние заявяваме, че ЕС, който според резолюцията на Общото събрание на ООН играе ролята на посредник в диалога между Белград и Прищина, не успя да се справи с функциите си\", подчертаха от външнополитическото ведомство в Москва.   \r\nПродължава положителната тенденция в руско-сръбското търговско и икономическо сътрудничество. Така, според статистиката на руските митници, през 2018 г. обемът на търговията между двете държави възлиза на 2,1 млрд. долара - с 1,9% повече в сравнение с 2017 година. \r\nНай-важният отрасъл на сътрудничество между двете страни е енергетиката - през 2018 г. доставките на руски природен газ за Сърбия възлизат на 2,1 млрд. куб. м. Предвижда се до 2023 г. те да достигнат 3,5 млрд. куб. метра. Междувременно изграждането на сръбската част от газопровода „Турски поток” навлиза в активна фаза. Руското външно министерство изрази надежда, че работата по него ще приключи през декември 2019 година. \r\nРеконструкцията и модернизацията на сръбските железници също напредва успешно, след като Москва отпусна заем на Белград в размер на 800 милиона долара. \r\nВажен аспект на сътрудничеството между Русия и Сърбия са културните и хуманитарните връзки. По-специално, в рамките на посещението на Дачич се планира да се подпише програма за сътрудничество в областта на културата, образованието, науката, спорта и политиката за младежта. \r\n***  В рамките на консултациите, проведени тази седмица, Анкара и Вашингтон не са успели да преодолеят разногласията, свързани с решението на Турция да придобие руските противовъздушни ракетни системи С-400, предава  TACC , като се позовава на американското списание The Wall Street Journal. \r\n„Според официални представители САЩ и Турция не могат да преодолеят безизходицата по отношение на плановете на Анкара да разгърне руските системи за противовъздушна отбрана това лято, което според Пентагона може да представлява заплаха за американските бойци в региона“, пише списанието. \r\nТемата е била засегната по-рано тази седмица във Вашингтон от представители на САЩ и Турция, по-специално, на срещата, проведена в понеделник между американския президент Доналд Тръмп и министъра на финансите и финансите на Турция Берат Албайрак. \r\nИзданието цитира думите на официалния представител на президента на Турция Ибрахим Калън, който изрази надежда, че американската страна няма да налага санкции срещу Анкара във връзка със закупуването на С-400. „Санкциите ще имат обратен ефект и ще доведат до отрицателни последици. Всеки трябва да разбере, че Турция има добре обоснована загриженост за сигурността\", добави Калън. \r\nИзданието отбелязва, че разгръщането на С-400 в Турция най-вероятно ще започне през следващите два или три месеца. Както се посочва в материала, „остава малко време за разрешаване на спорен въпрос\". \r\nКалън отбеляза, че Анкара не изключва възможността за придобиване на американски системи за противовъздушна отбрана „Пейтриът“, но те няма да заменят С-400. \r\n***", "date": "2019.04.17", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/04/17/2647679/denonsira-se-sporazumenieto-za-izgrazhdane-telefonna-vrazka-vardar-poradi-otpadala-neobhodimost.html", "text": "Правителството прие решение за денонсиране на Споразумението между Министерството на вътрешните работи на Република България и Министерството на вътрешните работи на Република Македония за изграждане на международна междуведомствена телефонна връзка „Вардар“, подписано на 5 октомври 2004 г. в гр. София. Това съобщиха от  правителствената информационна служба . \r\nДенонсирането на Споразумението има за цел да преустанови действието на изградената международна междуведомствена телефонна линия между Министерството на вътрешните работи на Република България и Министерството на вътрешните работи на Република Македония, чието съществуване към настоящия момент не е необходимо.", "date": "2019.04.17", "title": "Денонсира се споразумението за изграждане телефонна връзка „Вардар“ поради отпадала необходимост"}
{"url": "http://www.focus-news.net/news/2019/04/17/2647662/tass-rusiya-prizovava-sasht-i-es-da-zastavyat-kosovo-da-prekrati-provokatsiite-sreshtu-belgrad.html", "text": "Русия призовава САЩ и Европейския съюз да осъзнаят отговорността си за прилагането на решенията на Съвета за сигурност на ООН и да заставят косовските албанци да прекратят провокациите срещу Белград, заяви в сряда министърът на външните работни на Руската Федерация Сергей Лавров след края на преговорите със сръбския си колега Ивица Дачич, предава  ТАСС . \r\n„Призоваваме Вашингтон и Брюксел да повлияят на Прищина, да осъзнаят отговорността си за изпълнението на решенията на СС на ООН, в чието изготвяне Западът, включително САЩ и Европа, взеха непосредствено участие, и да заставят косовските албанци да прекратят провокационният и конфронтационен курс“, отбеляза той. \r\nЛавров изрази съжалението си във връзка с това, че „колегите от ЕС, които, съгласно резолюциите на Общото събрание на ООН, играят ролята на посредник в диалога между Белград и Прищина, не се справят със своите функции“. \r\n„Подписаните още през април 2013 година – преди шест години – задължения на Прищина да създаде Общност на сръбските общини в Косово се саботират и ЕС не може да направи нищо за това“, поясни руският министър, „А взетите през декември 2018 година решения от Прищина за създаване на косовска армия директно противоречат на Резолюция 1244, но това отново се случва при пасивната позиция на Европейския съюз, а от щабквартирата на НАТО идват само одобрителни оценки за този незаконен ход, нарушаващ решенията на СС на ООН“. \r\nЛавров обърна внимание на това, че през ноември миналата година прищинските власти въвдоха 100-процентовите мита върху стоките от Сърбия и Босна и Херцеговина. „По същество това цели удушаването на косовските сърби“, резюмира министърът. \r\nТой отбеляза още, че Москва ще продължи усилията по развитието на външнополитическата координация с Белград. \r\nПревод и редакция:", "date": "2019.04.17", "title": "ТАСС: Русия призовава САЩ и ЕС да заставят Косово да прекрати провокациите срещу Белград"}
{"url": "http://www.focus-news.net/news/2019/04/17/2647682/udalzhava-se-srokat-za-izpalnenie-na-proekta-plana-hayts.html", "text": "Министерският съвет одобри Допълнително споразумение към Меморандум за разбирателство между правителството на Република България и „А.З.К. Пропъртис“ ЕООД за изпълнението на приоритетния инвестиционен проект „ПЛАНА ХАЙТС“. Това съобщиха от  правителствената информационна служба . С допълнителното споразумение се удължава срокът на действие на сертификата за приоритетен инвестиционен проект, без да се променят други параметри на меморандума. \r\nПроектът „ПЛАНА ХАЙТС“ предвижда изграждането на модерно селище, находящо се в района на Плана планина, между София и Самоков, село Алино, община Самоков. Проектът обхваща изграждането на необходимата за нуждите на селището инфраструктура - 7582 дка пътища, електричество и водоснабдяване, сгради за обществена полза - търговски център, спортен център, медицински център, детска градина, паркове, зелени площи и детски площадки, център за сигурност и 150 (сто и петдесет) къщи за отдаване под наем. Комплексът ще бъде построен върху земя, която е собственост на инвеститора и е закупена конкретно за реализацията на този проект. Общият размер на инвестицията се планира да бъде в размер на 54 млн. лева, след въвеждането в експлоатация на обектите по проекта се очаква да бъдат създадени около 100 нови работни места.", "date": "2019.04.17", "title": "Удължава се срокът за изпълнение на проекта „ПЛАНА ХАЙТС“"}
{"url": "http://www.focus-news.net/news/2019/04/17/2647684/prezidentat-rumen-radev-shte-se-sreshtne-sas-zamestnik-predsedatelya-na-natsionalniya-komitet-na-politicheskiya-i-konsultativen-savet-na-kitayskiya-narod-dzhan-tsinli.html", "text": "На 18 април 2019 г., от 15.30 часа на „Дондуков“ 2 държавният глава Румен Радев ще разговаря със заместник-председателя на Националния комитет на Политическия и консултативен съвет на китайския народ Джан Цинли. Това съобщиха от  прессекретариата на държавния глава .", "date": "2019.04.17", "title": "Президентът Румен Радев ще се срещне със заместник-председателя на Националния комитет на Политическия и консултативен съвет на китайския народ Джан Цинли"}
{"url": "http://www.focus-news.net/news/2019/04/17/2647683/pravitelstvoto-odobri-sporazumenie-za-oblekchavane-na-protsedurite-za-izdavane-na-razresheniya-za-preminavane-na-granitsite-v-evropa.html", "text": "Правителството одобри Програмно споразумение относно облекчаване на процедурите за издаване на разрешения за преминаване на границите в Европа. Това съобщиха от  правителствената информационна служба . По този начин България ще бъде в състояние да изпълни поетите ангажименти по Общата политика за сигурност и отбрана на Европейския съюз, с което ще бъдат повишени отбранителните способности за гарантиране на националната сигурност и интегриране към колективната отбрана. \r\nОсвен българското Министерство на отбраната, страни по споразумението са Европейската агенция по отбрана, правителството на Швеция, Държавният секретар по отбраната на Обединеното кралство Великобритания и Северна Ирландия, министерствата на отбраната на държавите Австрия, Белгия, Кипър, Хърватия, Чехия, Естония, Финландия, Франция, Германия, Гърция, Унгария, Италия, Литва, Латвия, Люксембург, Малта, Нидерландия, Полша, Португалия, Румъния, Словакия, Словения, Испания, както и Департаментът по отбрана на Ирландия.", "date": "2019.04.17", "title": "Правителството одобри споразумение за облекчаване на процедурите за издаване на разрешения за преминаване на границите в Европа"}
{"url": "http://www.focus-news.net/news/2019/04/17/2647685/balgariya-i-iran-shte-si-satrudnichat-v-ikonomicheskata-sfera.html", "text": "Правителството одобри проект на Меморандум за разбирателствo за икономическо сътрудничество между Република България и Ислямска република Иран, като основа за водене на преговори. Това съобщиха от  правителствената информационна служба . Целта на Меморандума е да се конкретизират перспективните области на двустранното сътрудничество и мерките, които двете страни ще предприемат за разширяване и интензифициране на икономическото сътрудничество. Ще се насърчават контактите между бизнес представители от двете страни, размяна на бизнес визити, участия в панаири и изложби, които се провеждат на територията на двете страни, организиране на събития и др. \r\nС Меморандума предвижда и сътрудничество между двете страни за надграждане на договорно-правната база на икономическите връзки, с цел задълбочаване на взаимноизгодното сътрудничество в търговско-икономическата област.", "date": "2019.04.17", "title": "България и Иран ще си сътрудничат в икономическата сфера"}
{"url": "http://www.focus-news.net/news/2019/04/17/2647688/veliko-tarnovo-44-godishen-mazh-e-obvinen-v-izmama-za-120-000-leva.html", "text": "44-годишен мъж от град Бяла е обвинен в измама за 120 000 лева, съобщиха от  Областна дирекция на МВР – Велико Търново . В хода на разследването, проведено от служители на сектор „Противодействие на икономическата престъпност“. са събрани достатъчно данни за виновността на обвиняемия. Установено е, че през май 2014 година във Велико Търново в качеството си на пълномощник на представител на търговско дружество той е заблудил 46-годишен мъж, че дружеството, което представлява е собственик на имот в землището на село Раданово. При сключване на договор за покупко-продажба на купувача е била причинена вреда в размер на 120 000 лева. След доклад на материалите по случая в прокуратурата, той е привлечен, като обвиняем, наложена му е мярка за неотклонение „подписка“.", "date": "2019.04.17", "title": "Велико Търново: 44-годишен мъж е обвинен в измама за 120 000 лева"}
{"url": "http://www.focus-news.net/news/2019/04/17/2647689/pravitelstvoto-odobri-obraztsi-na-pismen-otchet-za-protsedura-za-opredelyane-na-kontsesioner-i-na-informatsiya-za-izpalnenie-na-kontsesionen-dogovor.html", "text": "Правителството одобри съдържанието на партидите по чл. 192, ал. 2 и 3 от Закона за концесиите, както и на образци на писмен отчет за процедура за определяне на концесионер и на информация за изпълнение на концесионен договор. Това съобщиха от  правителствената информационна служба . Одобряването на партидите и на образците произтича от чл. 192, ал. 4 от Закона за концесиите (Обн., ДВ, бр. 96 от 01.12.2017 г., доп., бр. 103 от 2017 г., изм. бр. 7 и 15 от 2018 г.). С приемането на решението се създават необходимите условия за изпълнение на нормативните изисквания за вписване и публикуване в Националния концесионен регистър (НКР) на определените в ЗК данни и документи, чрез определяне на съдържанието на партидите по чл. 192, ал. 2 и 3 от ЗК и чрез осигуряване на образец на писмен отчет за процедура за определяне на концесионер и на образец на информация за изпълнение на концесионен договор. Вписването и публикуването в НКР на данни и документи за възлагането на концесиите по ЗК и за изпълнението на концесионните договори, независимо от реда на тяхното възлагане или предоставяне, ще осигури публичност и прозрачност, както и информация за нуждите на стратегическото развитие, планирането, мониторинга, управлението и контрола в областта на концесиите.", "date": "2019.04.17", "title": "Правителството одобри образци на писмен отчет за процедура за определяне на концесионер и на информация за изпълнение на концесионен договор"}
{"url": "http://www.focus-news.net/news/2019/04/17/2647667/blic-sarbiya-dachich-otkaza-da-komentira-izyavelnieto-na-han-che-bryuksel-odobryava-razmyana-na-teritorii-mezhdu-belgrad-i-prishtina.html", "text": "Сръбският външен министър и първи вицепремиер на страната Ивица Дачич показа предпазливост в коментара си за изявлението на еврокомисаря по разширяването Йоханес Хан относно възможността за „размяна на територии“ като част от бъдещото споразумение между Белград и Прищина. В интервю пред  белградското издание Blic , той заяви, че Прищина, която през ноември м.г. наложи 100-процентови мита върху вноса на сръбски стоки в Косово, с което, по неговите думи, блокира диалога, трябва да направи първата стъпка. \r\n„Нека първо разрешат въпроса за митата, а след това ще видим какво ще се случи в Берлин на 29 април“, заяви Дачич, визирайки срещата между лидерите на Сърбия и албанците, организирана от Германия и Франция. \r\nВ интервю пред Washington Post, публикувано по-рано тази седмица, европейският комисар по разширяването Йоханес Хан заяви, че „възможна размяна на територии може да е последното парче от по-големия пъзел“. \r\n„Единственото предварително условие, което сме поставили, е, че двустранното споразумение трябва да допринася за повече мир и стабилност в региона“, заяви той за позицията на Брюксел. \r\nЩо се отнася до „възможна корекция на границите“, Хан „подчерта, че правно обвързващото споразумение между двете страни трябва да покрива и обласи извън граничния въпрос и че „един от ключовите елементи в бъдещото споразумение трябва да бъде признаването на правата на малцинствата“, написа WP. \r\nПревод и редакция:", "date": "2019.04.17", "title": "Blic (Сърбия): Дачич отказа да коментира изявелнието на Хан, че Брюксел одобрява размяна на територии между Белград и Прищина"}
{"url": "http://www.focus-news.net/news/2019/04/17/2647686/pravitelstvoto-odobri-rezultatite-ot-balgarskoto-uchastie-v-neformalniya-savet-na-ministrite-na-transporta-na-es.html", "text": "Правителството одобри резултатите от Неформалния съвет на министрите на транспорта на Европейския съюз. Това съобщиха от  правителствената информационна служба . Форумът се проведе в периода 26 - 27 март в гр. Букурещ, Румъния, а основна тема на сесията беше „Нови предизвикателства за по-добра мобилност и кохезия“. По време на дискусиите бяха засегнати въпросите за мултимодалността, бъдещето на мобилността в Европейския съюз, както и подобряването на свързаността и сближаването чрез Трансевропейската транспортна мрежа (TEN-T) и Механизма за свързване на Европа (МСЕ).", "date": "2019.04.17", "title": "Правителството одобри резултатите от българското участие в неформалния съвет на министрите на транспорта на ЕС"}
{"url": "http://www.focus-news.net/news/2019/04/17/2647687/akademiyata-na-mvr-shte-obmenya-opit-s-dnepropetrovskiya-darzhaven-universitet-za-vatreshnite-raboti-na-ukrayna.html", "text": "Правителството одобри проект на Декларация за сътрудничество в областта на полицейското обучение между Академията на Министерство на вътрешните работи на Република България и Днепропетровския държавен университет за вътрешните работи на Украйна. Това съобщиха от  правителствената информационна служба . Днепропетровският държавен университет за вътрешните работи обучава служители на националната полиция на Украйна и специалисти за правоприлагащите, правозащитните и съдебни органи. Университетът работи по международно установени стандарти на обучение и изразява интерес към установяване на сътрудничество с българската страна в областта на полицейското обучение. Подписването на Декларацията за сътрудничество между двата университета ще допринесе за развитието на двустранните отношения чрез постоянна обмяна на информация, опит и знания и е израз на желанието на двете страни за сътрудничество в областта на полицейското обучение.", "date": "2019.04.17", "title": "Академията на МВР ще обменя опит с Днепропетровския държавен университет за вътрешните работи на Украйна"}
{"url": "http://www.focus-news.net/news/2019/04/17/2647692/pravitelstvoto-prekrati-kontsesionnite-dogovori-za-morskite-plazhove-ravda-natsionalen-detski-kompleks-i-ravda-hti.html", "text": "Министерският съвет прие решение за едностранното прекратяване на два договора за предоставяне на концесия върху част от крайбрежната плажна ивица - за морски плаж „Равда-Национален детски комплекс“, община Несебър, област Бургас, и за морски плаж „Равда – ХТИ“, община Несебър, област Бургас. Това съобщиха от  правителствената информационна служба . Прекратяването на концесионните правоотношения се налага, тъй като концесионерите ЕТ „Вики-90-Златко Зелеников“ и „ГОЛДЪН БЪГ“ ЕООД са неизправни страни по съответните договори, вследствие на констатирани системни нарушения на основни нормативни и договорни задължения. Концедентът цели обезопасяване на двата плажа чрез осигуряване на задължителните дейности по смисъла на Закона за устройството на Черноморското крайбрежие и предоставяне на услуги от обществен интерес. Концесионният договор с ЕТ „Вики-90-Златко Зелеников“ е сключен на 07 септември 2000 г., а договорът с „ГОЛДЪН БЪГ“ ЕООД – на 07 февруари 2001 г.", "date": "2019.04.17", "title": "Правителството прекрати концесионните договори за морските плажове „Равда-Национален детски комплекс“ и „Равда – ХТИ“"}
{"url": "http://www.focus-news.net/news/2019/04/17/2647691/burgas-prez-vsichki-pochivni-dni-do-24-may-v-obshtinata-shte-ima-dezhurni-sluzhiteli-po-vaprosite-svarzani-s-izborite-za-evropeyski-parlament.html", "text": "Във връзка с предстоящите избори за членове на Европейския парламент, в Центъра за административно обслужване на гражданите на гърба на сградата на ул. „Александровска“ №26 в Бургас през всички почивни и предстоящите празнични дни до 24 май, включително, ще има дежурни служители, към които желаещите могат да се обърнат по всякакви въпроси, свързани с темата – справка по избирателни списъци, подаване на заявление и др. Това съобщиха от пресцентъра на  Общината .", "date": "2019.04.17", "title": "Бургас: През всички почивни дни до 24 май в Общината ще има дежурни служители по въпросите, свързани с изборите за Европейски парламент"}
{"url": "http://www.focus-news.net/news/2019/04/17/2647690/blizo-2-mln-lv-shte-badat-investirani-v-dobiv-na-varovitsi-ot-nahodishte-endzhi-sever-v-mezdra.html", "text": "Ивайловградското дружество „Гнайс и Ко“ ООД ще добива скалнооблицовъчни материали - гнайси, от находище „Покрован“, разположено в едноименната община, област Хасково. Това съобщиха от  правителствената информационна служба . С решение на правителството дружеството е определено за концесионер на находището по реда на чл. 2, ал.1, т.6 от Закона за подземните богатства. Концесионната площ е с размер 48.736 декара. На база на количествата утвърдени запаси и предвидения средногодишен добив на скалнооблицовъчни материали, концесията се предоставя за срок от 35 години. За срока на действие на концесията се очаква постъпленията от концесионни плащания да надхвърлят 452 хил. лв. Приходите от тези плащания постъпват в държавния бюджет и в бюджета на общината по местонахождение на концесионната площ – в Ивайловград. Кандидат-концесионерът предвижда да инвестира над 88 хил. лв. за обезпечаване на производствената си дейност.  \r\nВрачанското дружество „Маронас“ ООД ще добива скалнооблицовъчни материали - варовици, от находище „Енджи-север“, разположено в землището на с. Горна Кремена, община Мездра, област Враца. Концесията за него се предоставя за срок от 35 години, като през този период дружеството ще инвестира около 2 млн. лв. за добива. Очакваните концесионни плащания за целия период ще надхвърлят 1.360 млн. лв. В съответствие с изискванията на Закона за подземните богатства тези приходи постъпват в държавния бюджет и по бюджета на общината по местонахождение на концесионната площ - в случая това е община Мездра. \r\nСъгласно друго правителствено решение, с 15 години ще бъде продължен концесионният договор за находище „Калиманци”, разположено на територията на област Варна. Промяната е по искане на концесионера - ЕТ „Монио-48- Момчил Станков“, гр. Варна. Концесионерът мотивира искането си с наличието на оставащи запаси в находището, които биха останали неиззети. Концесионният договор за находище „Калиманци“ е сключен през 2003 г. От него се добиват строителни материали - пясък. С днешното си решение Министерският съвет разреши и прехвърляне на правата и задълженията по предоставената концесия от ЕТ „Монио-48-Момчил Станков“ на „Хидрострой“ АД.   \r\n„Пътинженерингстрой-Т“ ЕАД ще бъде новият концесионер на находище „Боаза“, разположено в землищата на с. Пайдушко и гр. Търговище. Правителството одобри прехвърлянето на правата и задълженията по концесионния договор от „ПИМ“ ЕООД на неговия правоприемник „Пътинженерингстрой-Т“ ЕАД. От находище „Боаза“ се добиват варовици, годни за трошени фракции за обикновен бетон, пътни настилки и асфалтови покрития. Концесионният договор е с 25- годишен срок, считано от 20 декември 1999 г. Условията на предоставената концесия не се изменят.", "date": "2019.04.17", "title": "Близо 2 млн. лв. ще бъдат инвестирани в добив на варовици от находище „Енджи-север“ в Мездра"}
{"url": "http://www.focus-news.net/news/2019/04/17/2647693/evrodeputatat-vladimir-uruchev-i-natsionalnata-asotsiatsiya-na-mladite-fermeri-v-balgariya-obyavyavat-natsionalen-konkurs-za-mlad-fermer-2019.html", "text": "За четвърта поредна година евродепутатът от ГЕРБ/ЕНП Владимир Уручев провежда Национален конкурс за млад фермер в сътрудничество с Министерство на земеделието, храните и горите (МЗХГ), Националната служба за съвети в земеделието (НССЗ) и Националната асоциация на младите фермери в България (НАМФБ). Това съобщиха от пресцентъра на  ГЕРБ – Смолян . \r\nПо традиция, победителят в Националния конкурс ще представи България на Европейския конгрес на младите фермери в Брюксел и ще се състезава за Европейската награда за млад фермер. \r\nЗаинтересованите кандидати трябва да подготвят и изпратят заявление за участие, в което посочват име и данни за контакт, кратко описание на земеделската дейност, както и описание на устойчивите и иновативни практики, които се прилагат в стопанството на младия фермер. Към формуляра за кандидатстване могат да бъдат приложени и допълнителни материали – снимки на стопанството/линк към интернет страница на стопанството/публикации в медиите и др. \r\nОсновните критерии за оценка на проектите са използването на ноу-хау, нови методи и нови форми на технологиите в даден сектор или регион, чрез използването на иновативни методи в селското стопанство. Селекцията на национално ниво ще се осъществи от жури, определено от евродепутата Владимир Уручев и партниращите организации, в съответствие с критериите за оценка. \r\nСрок за подаване на заявленията за участие: 15 май 2019 г. на e-mail: office@namfb.com с текст „Национален конкурс за млади фермери 2019”. Формуляра за кандидатстване може да бъде свален от сайта  . Класирането и обявяването на победителите ще се състои на 30 май в Аграрен университет-Пловдив в рамките на Втория Национален форум на младите фермери.", "date": "2019.04.17", "title": "Евродепутатът Владимир Уручев и Националната асоциация на младите фермери в България обявяват Национален конкурс за млад фермер 2019"}
{"url": "http://www.focus-news.net/news/2019/04/17/2647694/ministerski-savet-prie-izmeneniya-v-naredbata-za-osiguritelnite-kasi.html", "text": "Правителството прие промени в Наредбата за осигурителните каси. Това съобщиха от  правителствената информационна служба . С приетите изменения разпоредбите на нормативния акт терминологично се привеждат в съответствие с Кодекса за социално осигуряване, Закона за търговския регистър и регистъра на юридическите лица с нестопанска цел. С направените промени в Наредбата за осигурителните каси се залага принципът, че изискваните от гражданите лични данни се свеждат до необходимите във връзка с целите, за които се обработват, установен в Регламент (ЕС) 2016/679 на Европейския парламент и на Съвета от 27 април 2016 г.", "date": "2019.04.17", "title": "Министерски съвет прие изменения в Наредбата за осигурителните каси"}
{"url": "http://www.focus-news.net/news/2019/04/17/2647695/darzhavnite-predpriyatiya-transportno-stroitelstvo-i-vazstanovyavane-i-saobshtitelno-stroitelstvo-i-vazstanovyavane-se-preobrazuvat-v-ednolichni-targovski-druzhestva.html", "text": "Правителството прие решение за преобразуването на държавните предприятия „Транспортно строителство и възстановяване” и „Съобщително строителство и възстановяване” в еднолични акционерни дружества с държавно участие. Това съобщиха от  правителствената информационна служба . Преобразуването на двете предприятия се осъществява в изпълнение на законовото изискванe на § 2, ал.1 от заключителните разпоредби на Закона за отмяна на Закона за преобразуване на Строителните войски, Войските на Министерството на транспорта и Войските на Комитета по пощи и далекосъобщения в държавни предприятия, и при спазване на Търговския закон.", "date": "2019.04.17", "title": "Държавните предприятия „Транспортно строителство и възстановяване” и „Съобщително строителство и възстановяване” се преобразуват в еднолични търговски дружества"}
{"url": "http://www.focus-news.net/news/2019/04/17/2647696/plovdiv-novi-30-darveta-ot-ekzotichni-vidove-byaha-zasadeni-v-rayona-na-grebnata-baza.html", "text": "Нови 30 дървета от екзотични видове бяха засадени в района на Гребната база, в близост до стадион „Пловдив“, съобщиха за  Радио „Фокус“-Пловдив  от Общината. В залесяването се включиха и спортистите от клуба по гребане „Хеброс“. \r\nТака зелената система в парк „Отдих и култура“ се обогати с пиния, гигантска секвоя, аризонски кипарис, фотиния, плачещи вишни, каменен дъб, хималайски плачещ кедър, хималайски златен кедър, лейландии Вито, обикновена и летен шоколад, кълбовидна акация, плачеща японска вишна и други. \r\n„Целта ни е да възпитаме младите хора в любов към природата, а екзотичните видове ще повишат привлекателността на Гребната база“, посочи заместник-кметът Георги Титюков. \r\nПо традиция всяка година дирекция „Спорт и младежки дейности“ организира подобна акция по засаждане на нови, екзотични и интересни видове дървета.", "date": "2019.04.17", "title": "Пловдив: Нови 30 дървета от екзотични видове бяха засадени в района на Гребната база"}
{"url": "http://www.focus-news.net/news/2019/04/17/2647700/pravitelstvoto-odobri-promeni-v-naredbata-za-elementite-na-vaznagrazhdenieto-i-za-dohodite-varhu-koito-se-pravyat-osiguritelni-vnoski.html", "text": "Правителството одобри промени в Наредбата за елементите на възнаграждението и за доходите, върху които се правят осигурителни вноски. Това съобщиха от  правителствената информационна служба . С тях разпоредбите й се привеждат в съответствие с измененията в Кодекса за социално осигуряване (КСО), в сила от 1 януари 2019 г. и Законът за Държавна агенция „Национална сигурност“. \r\nС промяната в КСО специализантите, които са приети по отменената Наредба № 34 от 2006 г. за придобиване на специалност в системата на здравеопазването и получават възнаграждение по договор за обучение за придобиване на специалност от номенклатурата на специалностите, определена в Закона за здравето, отпадат като отделен вид осигурени лица. Осигуряването им ще се извършва по общия ред за работещите по трудово правоотношение лица. \r\nС направените изменения се определя осигурителният доход, върху който ще се дължат задължителни осигурителни вноски от лицата, които извършват стопанска дейност като търговци по смисъла на Търговския закон, но не са регистрирани като еднолични търговци. \r\nСъгласно новите разпоредби възнаграждението, което държавните служители в Държавна агенция „Национална сигурност“ получават за периода на временното отстраняване поради отнет или отказан достъп до класифицирана информация, е изключено от осигурителния доход, върху който се дължат осигурителни вноски. По този начин се постига единен подход при определянето на осигурителния доход на държавните служители в специалните ведомства.", "date": "2019.04.17", "title": "Правителството одобри промени в Наредбата за елементите на възнаграждението и за доходите, върху които се правят осигурителни вноски"}
{"url": "http://www.focus-news.net/news/2019/04/17/2647701/elena-yoncheva-bsp-golemiyat-problem-svarzan-s-nasilieto-nad-zheni-e-bednostta.html", "text": "Големият проблем, свързан с насилието над жени, равнопоставеността на половете и трафика на хора, е бедността, както и липсата на развитие. Насилието над жени не е само български проблем, в Европейския съюз една от всеки десет жени е обект на сексуално насилие, а една от всеки пет е подложена на физическо насилие” Това каза водачът на листата на БСП за Европейските избори Елена Йончева на „Форум за правата на жените 2019”, организиран от Фондация „Фридрих Еберт” и Българския фонд за жените, съобщиха от пресцентъра на  БСП . Тя добави, че България има своята специфика, в резултат на това, че държавата ни е много бедна. Йончева добави, че 40% от българските граждани живеят на прага на бедността, а 60% от населението на страната е функционално неграмотно. „Това не може да не оказва влияние върху насилието в семейството. Затова са нужни инициативи от страна на държавата за включване на жените в социалния живот, във всеки областен град трябва да бъдат създадени кризисни центрове, в които да има психолози, трябва да се създаде и база данни към МВР, съдържаща данните на насилниците”, коментира още водачът на евролистата на левицата. Елена Йончева каза още, че когато говорим за насилието над жени, обикновено се дават конкретни примери, без да се влиза в същността на проблема. „Статистиката от последните три години показва, че всяка четвърта българка е обект на домашно насилие, а насилието над жени се е увеличило с 50% за това време. Това показва  задълбочаване на проблема, а не тенденция за неговото решаване”, обясни тя.  \r\nЕлена Йончева припомни, че през изминалата година, след предложение на БСП, парламентът е приел законодателни промени в Наказателния кодекс с надеждата, че с търсенето на наказателна отговорност, насилието над жени ще намалее. „Само със законодателни промени, обаче този проблем няма как да бъде решен. Нужни са мерки за превенция”, категорична бе тя. Йончева коментира още, че ЕС е предложил „Европейски социален стълб”, чрез който да се реализират редица социални инициативи, които да гарантират минимална работа заплата и пенсия, които биха довели и до повече сигурност в семейството. Тя добави, че този стълб ще се гледа от следващия състав на ЕС. „Той трябва да включва и равни възможности за достъп до работа, справедливо заплащане и добри условия на труд”, каза още Елена Йончева", "date": "2019.04.17", "title": "Елена Йончева, БСП: Големият проблем, свързан с насилието над жени, е бедността"}
{"url": "http://www.focus-news.net/news/2019/04/17/2647703/ministerski-savet-odobri-promeni-v-ustroystveniya-pravilnik-na-darzhavnata-agentsiya-za-metrologichen-i-tehnicheski-nadzor.html", "text": "Правителството одобри изменения в Устройствения правилник на Държавната агенция за метрологичен и технически надзор. Това съобщиха от  правителствената информационна служба . Със Закона за изменение и допълнение на Закона за чистотата на атмосферния въздух на Държавната агенция за метрологичен и технически надзор бяха вменени изцяло нови функции - контрол върху изискванията за качество на твърдите горива, използвани за битово отопление и др. С приетите изменения в Устройствения правилник са разписани новите функции, без да се предвижда увеличаване на щатната численост на администрацията.", "date": "2019.04.17", "title": "Министерски съвет одобри промени в Устройствения правилник на Държавната агенция за метрологичен и технически надзор"}
{"url": "http://www.focus-news.net/news/2019/04/17/2647704/varna-19-godishen-mladezh-e-s-opasnost-za-zhivota-sled-kato-avtomobil-se-e-blasnal-vav-fasada-na-podlez-i-v-ulichen-stalb-v-grada.html", "text": "19-годишен младеж е бил отведен в болница с опасност за живота след тежка катастрофа в района на спирка „Студентска“, на бул. „Княз Борис Първи“ във Варна. Това съобщиха от пресцентъра на  Областната дирекция на МВР . Сигнал за инцидента е подаден около 20.20 часа снощи. 19-годишен шофьор на лек автомобил от Бургас, по време на движение с несъобразена с пътните условия скорост, губи контрол над превозното средство. В резултат колата навлиза в лява пътна лента и се блъска в друг автомобил. След това излиза извън платното за движение и се блъска в бетонна фасада на подлез и в стълб от уличното осветление. Вследствие на инцидента пътник от автомобила е получил фрактура на черепа и е настанен за лечение в болнично заведение с опасност за живота. По случая е образувано досъдебно производство.  \r\nПри друг инцидент, регистриран вчера, около 23.55 часа, на ул. „Тодор Влайков“, е възникнало пътно произшествие. 59-годишният водач на лек автомобил от Варна, по време на движение, при завой наляво, не пропуска и блъска друго превозно средство, движещо се в права посока. Вследствие на инцидента 32-годишният водач на втория автомобил получава фрактура на нос и контузия на гръден кош, прегледан е и освободен за домашно лечение, без опасност за живота.", "date": "2019.04.17", "title": "Варна: 19-годишен младеж е с опасност за живота, след като автомобил се е блъснал във фасада на подлез и в уличен стълб в града"}
{"url": "http://www.focus-news.net/news/2019/04/17/2647698/pravitelstvoto-udalzhi-periodat-za-vzemane-na-reshenie-otnosno-udalzhavane-sroka-za-kandidatstvane-po-operativnite-programi.html", "text": "Правителството прие Постановление за допълнение на Наредбата за определяне на условията, реда и механизма за функциониране на Информационната система за управление и наблюдение на средствата от Европейските структурни и инвестиционни фондове (ИСУН) и за провеждане на производства пред управляващите органи посредством ИСУН. Това съобщиха от  правителствената информационна служба . С изменението на Наредбата се увеличава от един на два дни периодът, в който може да се вземе решение за удължаване с 24 часа на срока за подаване на проектни предложения по отворена процедура за кандидатстване, ако в рамките на тези два дни се установи прекъсване в работата или наличността на ИСУН. В допълнение, същата възможност за удължаване се създава и за останалите производства по ЗУСЕСИФ в случай, че се провеждат посредством ИСУН. \r\nУспешно е внедрено напълно електронно подаване и отчитане чрез ИСУН на проектни предложения по програмите, съфинансирани със средства от Европейския съюз. Успоредно с това продължава процесът по развиване и усъвършенстване на системата, включително спрямо изискванията към процеса по електронен обмен на документи между администрацията и гражданите. В тази връзка направената промяна цели да гарантира един от основните принципи в управлението на средствата от ЕС за равно третиране на всички кандидати по оперативните програми.", "date": "2019.04.17", "title": "Правителството удължи периодът за вземане на решение относно удължаване срока за кандидатстване по оперативните програми"}
{"url": "http://www.focus-news.net/news/2019/04/17/2647706/plovdiv-80-godishna-zhena-ot-asenovgrad-e-stanala-zhertva-na-telefonna-izmama-sas-7000-leva.html", "text": "80-годишна жена от Асеновград е станала жертва на телефонна измама със 7000 лева, съобщиха за  Радио „Фокус“-Пловдив  от пресцентъра на ОДМВР-Пловдив. По първоначални данни, около 20.00 часа в понеделник възрастната жена хвърлила през терасата на апартамента си пакет със 7000 лева. Сумата била приготвила, след като получила обаждане на стационарния си телефон от мним служител на МВР, който поискал от нея да съдейства за залавяне на телефонни измамници. \r\nПо случая е образувано досъдебно производство.", "date": "2019.04.17", "title": "Пловдив: 80-годишна жена от Асеновград е станала жертва на телефонна измама със 7000 лева"}
{"url": "http://www.focus-news.net/news/2019/04/17/2647707/pravitelstvoto-predlaga-za-ratifikatsiya-sporazumenieto-za-sazdavane-na-ofis-na-svetovnata-banka-za-spodeleni-uslugi-i-drugi-funktsii-v-sofiya.html", "text": "Министерският съвет предлага на Народното събрание да ратифицира Споразумението между правителството на Република България и Международната банка за възстановяване и развитие („Световна банка“) за предоставяне на подкрепа за Офис на Световната банка в Република България. Това съобщиха от  правителствената информационна служба . Документът беше подписан от министъра на финансите на 12.04.2019 г. във Вашингтон. Новата структура ще осигури възможност за непрекъсваемост на дейностите по предоставяне на услуги в областта на информационните технологии, финансовия мениджмънт и управлението на човешките ресурси. Предвижда се в нея да бъдат ангажирани голям брой компютърни специалисти и други висококвалифицирани и мотивирани експерти. Те ще заменят и разширят услугите, предоставяни от централата на Световната банка, и ще бъдат ангажирани с разработването на продукти с висока добавена стойност. \r\nИзграждането на Офиса ще се осъществява поетапно. Началната фаза се очаква да стартира през юли 2019 г. Пълният капацитет от над 300 заети места се планира да бъде достигнат в петгодишен срок. \r\nУстановяването на структурата в София ще има положително влияние върху икономическата среда в страната - ще способства за осигуряването на работни места за високотехнологични специалисти и за надграждането на потенциал в сектори с висока добавена стойност. В допълнение, присъствието на авторитетна организация като Световната банка в България ще издигне допълнително престижа на страната ни пред международната инвеститорска общност като атрактивна дестинация за бизнес и инвестиции. \r\nГрупата на Световната банка е международна финансова организация, състояща се от пет институции, чиито глобални цели са намаляване на бедността, стимулиране на икономическото и социално развитие и подобряване на жизнения статус на населението.", "date": "2019.04.17", "title": "Правителството предлага за ратификация споразумението за създаване на Офис на Световната банка за споделени услуги и други функции в София"}
{"url": "http://www.focus-news.net/news/2019/04/17/2647705/sport-dvuboyat-grigor-dimitrov-yan-lenard-shtruf-e-treti-v-programata-na-vtoriya-po-golemina-kort-v-monte-karlo.html", "text": "Григор Димитров ще играе срещу Ян-Ленард Щруф в двубой от втория кръг на турнира от сериите „Мастърс“ в Монте Карло. Организаторите на надпреварата поставиха срещата между двамата трета в програмата на втория по големина корт, където двубоите започват в 12:00 часа. Очаква се мачът на българина да започне около 16:00 часа. \r\nДо момента двамата са изиграли помежду си мача, като в общия баланс българинът води с 2:1 победи. Първият им двубой бе през 2010-а година в Дортмунд, когато Григор Димитров се наложи над Щруф със 7:5, 7:5. Най-добрият български тенисист победи германеца и в зала в Стокхолм през 2013-а година. \r\nПобедителят от срещата Димитров – Щруф ще се класира за третия кръг, където ще играе срещу 11-кратния победител в турнира и миналогодишен шампион Рафаел Надал или сънародника му Роберто Баутиста Агут. Двамата испанци също ще играят в третия мач от деня, но на централния корт.", "date": "2019.04.17", "title": "Спорт: Двубоят Григор Димитров-Ян-Ленард Щруф е трети в програмата на втория по големина корт в Монте Карло"}
{"url": "http://www.focus-news.net/news/2019/04/17/2647710/plovdiv-gradat-stava-domakin-na-tridneven-seminar-po-aykido-ot-19-do-21-april.html", "text": "Градът става домакин на тридневен семинар по айкидо, съобщиха от  Община Пловдив . От 19 до 21 април в Пловдив ще се проведе международен семинар, посветен на айкидото. Събитието ще се състои в спортна зала „Олимпиада“ със специалното участие на сенсей 8-и дан Миямото Цурузо Шихан. За почитателите на японското бойно изкуство той ще проведе автентична обучителна сесия с открита демонстрация (ембукай). \r\nМиямото практикува айкидо от 1971 г., понастоящем провежда международни семинари във Франция, Германия, Русия, Испания, САЩ, Полша, Великобритания и др. Сенсеят гостува за втори път в Пловдив, а участието му в семинара се осъществява в рамките на програмата за Европейска столица на културата. Входът е безплатен за зрители. \r\nПроектът е част от програмата „Фокус: Японска култура“, която се осъществява в партньорство с Фондация „EU-Japan Fest“. Проектът се осъществява от Сдружение „Джикишинкай – Джикишинкай Доджо Пловдив“.", "date": "2019.04.17", "title": "Пловдив: Градът става домакин на тридневен семинар по айкидо от 19 до 21 април"}
{"url": "http://www.focus-news.net/news/2019/04/17/2647708/vratsa-zaloviha-narushitel-po-vreme-na-brakonierski-lov-kray-selo-varbeshnitsa.html", "text": "Екип от служители на Изпълнителна агенция по горите заловиха бракониер по време на незаконен лов. Това съобщиха от  Изпълнителна агенция по горите . Нарушението е констатирано около 18.00 часа през вчерашния ден по време на проверка в горските територии в землището на с. Върбешница, Община Мездра. Задържани са ловна карабина „Браунинг“ с монтиран бързомер и 10 бр. боеприпаси.   \r\nСрещу лицето се води дознание от РУ „Полиция“ в град Мездра.", "date": "2019.04.17", "title": "Враца: Заловиха нарушител по време на бракониерски лов край село Върбешница"}
{"url": "http://www.focus-news.net/news/2019/04/17/2647699/parlamentat-napravi-promeni-v-sastava-na-chetiri-postoyanni-komisii.html", "text": "Парламентът направи промени в състава на четири постоянни комисии, предаде репортер на  Агенция „Фокус“ . Проекторешенията са внесени от председателя на ПГ на ГЕРБ д-р Даниела Дариткова. За член на Социална комисия бе избрана Ралица Добрева, а Лиляна Радева - за член на Комисията по вероизповеданията. Промяна бе направена и в Комисията за българите в чужбина. От там бе освободен депутатът от ГЕРБ Красен Кръстев. За сметка на това той бе избран за член на Комисията по икономическа политика и туризъм. Депутатите от ГЕРБ Ралица Добрева и Лиляна Радева се заклеха миналата седмица. Добрева заема мястото на Цецка Цачева, а Лиляна Радева на Данаил Кирилов, който стана министър на правосъдието.  \r\nДеница КИТАНОВА", "date": "2019.04.17", "title": "Парламентът направи промени в състава на четири постоянни комисии"}
{"url": "http://www.focus-news.net/news/2019/04/17/2647711/dobrich-43-proekta-sa-uchastvali-vav-vtoroto-izdanie-na-oblastniya-nauchen-konkurs-naukata-na-zhivo-organiziran-ot-obshtinskiya-mladezhki-tsentar-zahari-stoyanov.html", "text": "43 проекта са участвали във второто издание на областния научен конкурс „Науката на живо“, организиран от Общинския младежки център „Захари Стоянов“. Това съобщи Маргарита Ганчева, организатор дейности в Младежкия център, предаде кореспондент на  Радио „Фокус” – Варна . Конкурсът се е провел преди броени дни. Участие са взели представители на добричките училища СУ „Свети Климент Охридски“, СУ „Любен Каравелов“, СУ „Димитър Талев“, ОУ „Стефан Караджа“, ЕГ „Гео Милев“, СУ „П.Р. Славейков“ и няколко училища от областта: СУ „Никола Вапцаров“, гр. Генерал Тошево, ОУ „Климент Охридски“, с. Смолница, общ. Добричка, с ученици от с. Смолница, с. Малка Смолница и с. Ловчанци, Обединено училище „Добри Войников“, с. Победа, с ученик от с .Методиево, общ. Добричка, СУ „Никола Вапцаров“, с. Карапелит, с ученици от с. Карапелит и с. Ф. Дянково, общ. Добричка. Организаторите определят всичките 43 проекта като уникални и интригуващи, изготвени индивидуално или екипно от общо 70 участници. Проектните предложения сериозно са затруднили журито в състав: председател - Станислав Полименов, преподавател по география и икономика и зам.-директор на СУ ”Св. Св. Кирил и Методий” в Добрич и членове: Светла Русева, преподавател по физика и химия в ОУ „Отец Паисий“, с.Батово, Теодора Петкова. Еколог, Живка Цветанова, преподавател по информатика и математика в ПМГ „Иван Вазов“ в Добрич, Христо Христов, председател на Консултативния съвет към Младежки център – Добрич и Надежда Георгиева, член на Консултативния съвет към Младежки център – Добрич. Отличените са разпределени в три възрастови групи. Присъдени са и поощрителни награди. Имената на участниците и наградените проекти са публикувани на интернет страницата на Общинския младежки център „Захари Стоянов“. \r\nЖулиета НИКОЛОВА", "date": "2019.04.17", "title": "Добрич: 43 проекта са участвали във второто издание на областния научен конкурс „Науката на живо“, организиран от Общинския младежки център „Захари Стоянов“"}
{"url": "http://www.focus-news.net/news/2019/04/17/2647702/sofiya-lek-avtomobil-e-katastrofiral-v-rayona-na-47-km-na-am-trakiya-v-posoka-plovdiv.html", "text": "Лек автомобил „Ауди“ е катастрофирал в района на 47 км на АМ „Тракия“ в посока Пловдив. Това съобщиха за  Агенция „Фокус“  от  ОДМВР – София . Сигнал за инцидента е получен към 12.25 ч. Екип на „Спешна помощ“ е прегледал шофьора на мястото на инцидента. Движението се регулира от полицейски служители.", "date": "2019.04.17", "title": "София: Лек автомобил е катастрофирал в района на 47 км на АМ „Тракия“ в посока Пловдив"}
{"url": "http://www.focus-news.net/news/2019/04/17/2647715/varna-kaso-saedinenie-v-boyler-e-predizvikalo-pozhar-v-banya-na-apartament-v-grada.html", "text": "Късо съединение в бойлер е предизвикало пожар в баня на апартамент във Варна вчера сутринта. Това съобщават от пресцентъра на  Областната дирекция на МВР . Инцидентът е станал около 7.40 часа. Апартаментът се намира на ул. „Д-р Стоян Златаров“. Пламъците са унищожили електрически кабели, пулт за управление на бойлер, опушени са 5 квадратни метра стени. По данни на ОДМВР, три са регистрираните пожари без преки материални щети през изминалото денонощие – в сухи треви, в отпадъци и в комин.", "date": "2019.04.17", "title": "Варна: Късо съединение в бойлер е предизвикало пожар в баня на апартамент в града"}
{"url": "http://www.focus-news.net/news/2019/04/17/2647713/kaloyan-pargov-bsp-sofiya-vrazkata-mezhdu-obrazovanieto-i-biznesa-e-ot-klyuchovo-znachenie.html", "text": "Връзката между образованието и бизнеса е от ключово значение - тя е залог за качеството на образователния процес. Това каза лидерът на БСП – София Калоян Паргов, който е и заместник-председател на Комисията по транспорт и туризъм в СОС, при откриването на третото издание на изложението “Транстренд 2019 - Иновации, бизнес и образование в транспорта”, което се организира от ВТУ „Тодор Каблешков“, съобщиха от пресцентъра на  БСП . „През последните 30 години се наруши комуникацонната верига образование - практика. Това доведе до разминаване между нуждите на икономиката и подготовката на кадрите“, убеден е Паргов. Според него бизнесът, общините и държавата трябва да са партньор на университетите и да се ползват от достиженията на научноизследователската им дейност. „Интересът към „Транстренд 2019“ доказва нуждата от подобни изложения, на които се осъществява директен контакт между образованието и представителите на бизнеса“, посочи той. \r\nКалоян Паргов заедно със заместник-министъра на регионалното развитие и благоустрийството Валентин Йовев и ректора на Минно-геоложкия университет „Свети Иван Рилски” и председател на Съвета на ректорите проф. д-р Любен Тотев поставиха началото на този вече традиционен форум, на който представители на бранша демонстрират най-новите инженерни технологии в транспортния, спедиторския и логистичния сектори на икономиката. По време на събитието Калоян Паргов участва в откриването на четири нови лаборатории на територията на висшето училище - по „Комуникационни системи и устройства“, по „Металознание и технология на материалите“, по „Изпитване и експлоатация на газови съоръжения и инсталации“ и по „Техническа безопасност на асансьорите“.", "date": "2019.04.17", "title": "Калоян Паргов, БСП - София: Връзката между образованието и бизнеса е от ключово значение"}
{"url": "http://www.focus-news.net/news/2019/04/17/2647718/sofiya-20-godishen-mazh-e-zadarzhan-za-vaorazhen-grabezh-v-obekt-v-rayona-na-benzinostantsiya-v-zhk-nadezhda.html", "text": "За броени дни столични полицаи разкриха извършител на въоръжен грабеж. Това съобщиха от пресцентъра на  МВР . Действия по разследването стартирали в ранните часове на 9 април, когато в полицията бил получен сигнал за извършеното престъпление в района на бензиностанция в ж.к. „Надежда“. По първоначална информация въоръжен мъж нахлул в обекта, заплашил служителя с оръжие и след като грабнал парите от оборота, избягал. В резултат на предприетите оперативно-издирвателни действия бил установен и задържан извършителят на деянието - 20-годишен мъж от село Петърч. След доклад на събраните материали в Софийска районна прокуратура задържаният е привлечен като обвиняем за престъпление по чл. 198 от НК. Наложена му е мярка за неотклонение „задържане под стража“ за срок до 72 часа.", "date": "2019.04.17", "title": "София: 20-годишен мъж е задържан за въоръжен грабеж в обект в района на бензиностанция в ж.к. „Надежда“"}
{"url": "http://www.focus-news.net/news/2019/04/17/2647716/menda-stoyanova-gerb-tryabva-da-razglezhdame-promenite-v-zakona-za-targovskiya-registar-v-konteksta-na-namalyavane-na-administrativnata-tezhest.html", "text": "Трябва да разглеждаме промените в Закона за Търговския регистър в контекста на намаляване на административната тежест. Това каза народният представител от ПГ на ГЕРБ и председател на Бюджетна комисия Менда Стоянова по време на дебатите по Закона за търговския регистър и регистъра на юридическите лица с нестопанска цел, предаде репортер на  Агенция „Фокус“ . „Няма как да се спазят тези срокове, които сме поставили в закона за една бърза регистрация на фирмите. Затова е необходимо ние с изричен текст да кажем, че когато става дума за обявяване на годишните финансови отчети и доклади, когато става дума за подаване на заявления по Закона за счетоводството за липса на дейност и когато става дума за вписване на декларациите за действителен собственик, което в 2019 г. ще е в един доста сериозен обем, тези обстоятелства да се вписват и да се разглеждат по реда на постъпването им и да се вписват отделно от другите заявления. Казвайки, че ние ще ги вписваме отделно от другите заявления, освобождаваме Търговския регистър“, каза Стоянова.  \r\nДеница КИТАНОВА", "date": "2019.04.17", "title": "Менда Стоянова, ГЕРБ: Трябва да разглеждаме промените в Закона за Търговския регистър в контекста на намаляване на административната тежест"}
{"url": "http://www.focus-news.net/news/2019/04/17/2647720/targovishte-zadarzhan-e-izvarshitel-na-krazhba-na-1-400-kg-olovo-ot-predpriyatie-v-grada.html", "text": "Търговище. Установен и задържан е извършител на кражба на олово от предприятие в Търговище. Това съобщиха от пресцентъра на  МВР . При извършена вчера полицейска проверка на лек автомобил „Ситроен“ с търговищка регистрация било открито 1 400 кг олово. След проведени в оперативно-издирвателни действия било установено, че за времето от 10 февруари до вчера 39-годишният мъж, работещ в същото предприятие, изнасял и прехвърлял през оградата суровината, като вечер я прибирал. Извършителят е задържан с полицейска мярка за 24 часа. По случая е образувано бързо полицейско производство по чл. 195, ал. 1, т. 4 от НК.", "date": "2019.04.17", "title": "Търговище: Задържан е извършител на кражба на 1 400 кг олово от предприятие в града"}
{"url": "http://www.focus-news.net/news/2019/04/17/2647721/kardzhali-teatralno-muzikalen-tsentar-dimitar-dimov-predstavya-premierno-spektakala-vrata-do-patya-na-2-may.html", "text": "Театрално-музикален център „Димитър Димов“ представя премиерно спектакъла „Врата до пътя“ на 2 май, предаде кореспондентът на  Радио „Фокус“ . Автор и режисьор на новата постановка на Театрално-музикален център „Димитър Димов“ е Орлин Дяков, сценографията е на Николай Нинов, хореографията на танците е от Веселина Арабаджиева. Сюжетната линия на драмата обхваща сблъсъка на два свята – на традицията и на модерното време. Ще открие ли младото поколение пътя към себе си е въпросът, чийто отговор търсят на сцената авторът и актьорите. „Ако този откровен разговор, който води спектакълът със зрителя за зависимостта от наркотиците, изиграе своята превантивна роля в начина на мислене на младите хора, ще считаме, че сме си свършили работата“, казва режисьорът Орлин Дяков. Ролите изпълняват Анна Петрова, Петър Мастагарков, Тони Тончева, Красимир Ненков, Божидар Георгиев, Атанас Атанасов. Спектакълът ще се  включи в подготовката на  Националната програма „Осигуряване на съвременна образователна среда“ на Министерството на образованието и Министерството на културата. \r\nДарина ДЕЕНИЧИНА", "date": "2019.04.17", "title": "Кърджали: Театрално-музикален център „Димитър Димов“ представя премиерно спектакъла „Врата до пътя“ на 2 май"}
{"url": "http://www.focus-news.net/news/2019/04/17/2647722/montana-orazhie-vzrivni-materiali-i-boepripasi-sa-izzeti-ot-imot-v-selo-medkovets.html", "text": "В имот в село Медковец, обитаван 42-годишен мъж, са открити и иззети оръжие, взривни материали и боеприпаси. Това съобщиха от пресцентъра на  МВР . След получаване на сигнала и незабавните действия на униформените са проведени процесуално-следствени действия в къща в селото, където са намерени ловна пушка, пистолет с пълнител, както и картонена кутия с боеприпаси. По случая е образувано досъдебно производство по чл. 339 от НК.", "date": "2019.04.17", "title": "Монтана: Оръжие, взривни материали и боеприпаси са иззети от имот в село Медковец"}
{"url": "http://www.focus-news.net/news/2019/04/17/2647717/hristian-mitev-nfsb-promenite-v-zakona-za-targovskiya-registar-reshavat-problem-koyto-mozhe-da-se-prevarne-v-seriozna-zaplaha-za-normalnoto-izvarshvane-na-vpisvaniya.html", "text": "Промените в Закона за Търговския регистър решават проблем, който може да се превърне в сериозна заплаха за нормалното извършване на вписвания. Това каза народният представител от ПГ на „Обединени патриоти“ и заместник-председател на Правна комисия Христиан Митев по време на дебатите по Закона за търговския регистър и регистъра на юридическите лица с нестопанска цел, предаде репортер на  Агенция „Фокус“ . „Присъединявам се към казаното от Менда Стоянова. Призовавам ви да подкрепите законопроекта“, каза Митев. По думите му този законопроект решава един действително наболял проблем, който може да се превърне в много сериозна не само спирачка, но и сериозна заплаха за нормалното протичане на търговския оборот, за нормалното извършване на вписвания, заличавания от търговци на обстоятелства, за които има задължения за обявяване.  \r\nДеница КИТАНОВА", "date": "2019.04.17", "title": "Христиан Митев, НФСБ: Промените в Закона за Търговския регистър решават проблем, който може да се превърне в сериозна заплаха за нормалното извършване на вписвания"}
{"url": "http://www.focus-news.net/news/2019/04/17/2647723/afp-es-zaplashi-sasht-s-12-miliarda-dolara-mita-zaradi-subsidii-za-boing.html", "text": "В сряда Европейският съюз представи широкообхватен списък от стоки, произведени в САЩ, от пчелен восък до автомобилни части, на които ще бъдат наложени мита в отговор на субсидидирането на Boeing, което заплашва да разпали отново трансатлантическата търговска война, предава  AFP . \r\n„Европейските компании трябва да могат се конкурират в справедливи и равни условия... Трябва да продължим да защитаваме равните условия за нашата индустрия“, заяви в изявление еврокомисарят по търговията Сесилия Малмстрьом. \r\nПретенциите на Брюксел за „Боинг“ са в отговор на подобно искане на Вашингтон за 11 миларда долара компенсации за субсидиране на „Еърбъс“. \r\nПревод и редакция:", "date": "2019.04.17", "title": "AFP: ЕС заплаши САЩ с 12 милиарда долара мита заради субсидии за „Боинг“"}
{"url": "http://www.focus-news.net/news/2019/04/17/2647712/kathimerini-dramatichnite-promeni-v-otnosheniyata-mezhdu-sasht-i-turtsiya-iziskvat-izkovavane-na-natsionalna-liniya-v-gartsiya.html", "text": "Всички са съгласни, пише  вестник Kathimerini  в материал, представен без редактрорска намеса, драматичните промени в региона (отношенията между САЩ и Турция и развитието на ситуацията в Източното Средиземноморие) ще имат огромно влияние върху Гърция през идните десетилетия. Това налага изковаването на междупартиен консенсус в гръцката външна политика в лицето на зараждащите се тектонични промени. \r\nТези събития очевидно са по-големи от амбициите на отделните политици и администрации. Ситуацията изисква реализъм и умереност. Няма абсолютно никаква причина за триумфализъм. Всъщност, необходима е внимателна подготовка, за да се предпазим от евентуални неуспехи в бъдеще. \r\nВъпреки призивите за национален консенсус, въпросът с името на Македония не успя да получи междупартийно одобрение. Вместо да се стремят да изграждат общ фронт, някои партии са избрали да насърчават партизанските интереси. Техните усилия обаче не дадоха очакваните резултати. \r\nВъпреки това, противно на спора за името, развитието в региона на Източното Средиземноморие не е източник на партизанско противопоставяне. Следователно почвата е плодородна за общ дългосрочен подход. \r\nИнициативите от гръцката страна досега бяха в правилната посока. \r\nСтратегията на бившия външен министър Никос Коциас, прагматизмът на дипломатическия екип на премиера Алексис Ципрас, дори някои действия, предприети от бившия министър на отбраната и младши коалиционен партньор Панос Камменос и огромният принос на гръцко-американската общност, поставиха благоприятна сцена, която позволи на Атина да се възползва от развитията в по-широкия регион. \r\nАмерикански представители заявиха, че двустранните връзки с Гърция никога не са били в по-добра форма. Никой не трябва да се противопоставя. Това, което има значение, е общата картина. Страната се отърва от изкривяванията, причинени от идеологически обсесии, които спъваха насърчаването на националните ни интереси. \r\nГърция трябва да покаже необходимата политическа зрялост - и изглежда, че го прави, поне в значителна степен. \r\nПравителството работи по този въпрос по систематичен и последователен начин, докато консервативната опозиция изглежда готова да изгради своята политика в същата посока, ако дойде на власт след изборите по-късно тази година. \r\nМногостранен дългосрочен подход ще позволи по-ефективно управление на голямо геополитическо развитие с ясни екзистенциални последици за Гърция. \r\nНие сме изправени пред рядка възможност. Но има и големи опасности. \r\nПревод и редакция:", "date": "2019.04.17", "title": "Kathimerini: Драматичните промени в отношенията между САЩ и Турция изискват изковаване на национална линия в Гърция"}
{"url": "http://www.focus-news.net/news/2019/04/17/2647724/deputatite-prieha-na-parvo-chetene-promeni-v-zakona-za-targovskiya-registar-namalyavashti-administrativnata-tezhest.html", "text": "Парламентът прие промени в Закона за Търговския регистър и регистъра на юридическите лица с нестопанска цел на първо четене, предаде репортер на  Агенция „Фокус“.   „За“ промените гласуваха 87 народни представители, без „против“ и „въздържали се“. Законопроектът е внесен от Министерски съвет и предвижда заявленията за обявяване на декларациите от Закона за счетоводството и тези за вписване на обстоятелствата относно действителните собственици по Закона за мерките срещу изпирането на пари на неактивните предприятия да се разглеждат по реда на постъпването им отделно от другите заявления. Целта на законопроекта е подобряване на организацията и ефективността в работата на Търговския регистър и на регистъра на юридическите лица с нестопанска цел и преодоляване на забавянето при обработването и разглеждането на всички категории заявления за вписване, заличаване и обявяване.  \r\nДеница КИТАНОВА", "date": "2019.04.17", "title": "Депутатите приеха на първо четене промени в Закона за Търговския регистър, намаляващи административната тежест"}
{"url": "http://www.focus-news.net/news/2019/04/17/2647697/evrohold-balgariya-shte-uchastva-samostoyatelno-v-pregovorite-za-balgarskite-aktivi-na-chez-grup.html", "text": "Най-големият публичен холдинг в България и една от водещите независими бизнес групи в Централна и Югоизточна Европа - \"Еврохолд България\" АД, получи ексклузивност за придобиването на активите на ЧЕЗ Груп в България, съобщиха от  холдинга.   От там, уточняват, че компанията участва самостоятелно в процедурата. \"Еврохолд\" ще финансира сделката със собствени средства и с подкрепата на водещи западноевропейски банки.    \r\nОт холдинга посочват, че намерението за придобиването на активите на \"ЧЕЗ Груп\" в България е част от дългосрочната стратегия на \"Еврохолд\" за навлизане в нови регулирани бизнес сегменти, предлагащи големи възможности за растеж. В съответствие със своята корпоративна политика, дружеството няма да коментира слухове или спекулации на пазара, особено, когато това засяга трети страни. \"Еврохолд\" е публична компания, чийто акции се търгуват на Българската и Варшавската фондова борса и като такава, тя спазва стриктно законовите разпоредби и правилата за разкриване и разпространение на корпоративна информация. В случай на чувствителна информация, свързана със сделката за активите на \"ЧЕЗ Груп в България\", която засяга акционерите и останалите заинтересовани от холдинга лица, компанията ще информира последните своевременно.", "date": "2019.04.17", "title": "\"Еврохолд България\" ще участва самостоятелно в преговорите за българските активи на \"ЧЕЗ Груп\""}
{"url": "http://www.focus-news.net/news/2019/04/17/2647709/ministerski-savet-otpuska-866-hil-lv-za-organiziraneto-i-provezhdaneto-na-apostolicheskoto-patuvane-na-papa-frantsisk-v-balgariya.html", "text": "Правителството одобри допълнителни разходи 2019 г. за организирането и провеждането на апостолическото пътуване на Негово Светейшество Папа Франциск в България на 5-7 май. Това съобщиха от  правителствената информационна служба . \r\nОфициалното посещение на държавния глава на Ватикана и глава на Римокатолическата църква, Негово Светейшество Папа Франциск в България е първо посещение на глава на Ватикана и на Римокатолическата църква от 17 години насам. То има важно значение за утвърждаване на България като модел за етническа и религиозна толерантност и като повод за положителни послания към българската общественост за мир и добруване. \r\nНегово Светейшество Папа Франциск ще извърши апостолическо пътуване в България от 5 до 7 май 2019 г., за да поздрави българския народ и да даде на всеки българин своя благослов за мир и благоденствие. Той ще се срещне с представителите на държавните власти, с Негово Светейшество Българския Патриарх Неофит, с дипломатическия корпус и с гражданското общество. Папа Франциск ще се срещне също с представителите на религиозните вероизповедания, като по време на своята визита ще посети градовете София и Раковски. \r\nДопълнителните разходи за 2019 г., които се одобряват с правителственото постановление, са в размер на 866 000 лв. От тях по бюджета на Министерския съвет се отпускат 759 000 лв. За Министерството на вътрешните работи са предвидени 77 000 лв., а за Националната служба за охрана - 30 000 лв. Средствата се осигуряват чрез преструктуриране на разходите/трансферите по централния бюджет за настоящата година.", "date": "2019.04.17", "title": "Министерски съвет отпуска 866 хил. лв. за организирането и провеждането на апостолическото пътуване на Папа Франциск в България"}
{"url": "http://www.focus-news.net/news/2019/04/17/2647726/plovdiv-novi-avtomobili-podpomagat-deynostta-na-ekipite-v-sinya-zona.html", "text": "Нови автомобили подпомагат дейността на екипите в „Синя зона“ в Пловдив, съобщи за  Радио Фокус-Пловдив  директорът на Общинско предприятие „Паркиране и репатриране“ Ненко Калакуно. Още два нови автомобила ще подпомагат дейността на служителите на общинското предприятие в Пловдив. Колите са марка „Рено“ и ще се използват от екипите, които обслужват „Синя зона“. \r\nОбщина Пловдив поетапно реализира своята последователна политика за подмяна на техниката във всички общински предприятия. В тази връзка през последните години автопаркът на Общинско предприятие „Паркиране и репатриране“ непрекъснато се обновява. През последната година и половина бяха закупени три други коли, които се използват също в „Синя зона“. \r\nДиректорът на Общинско предприятие „Паркиране и репатриране“ Ненко Калакунов припомни, че през 2018 г. предприятие придоби и два нови репатриращи автомобила, с което общият им брой стана пет.", "date": "2019.04.17", "title": "Пловдив: Нови автомобили подпомагат дейността на екипите в „Синя зона“"}
{"url": "http://www.focus-news.net/news/2019/04/17/2647729/za-shesta-poredna-godina-pernik-shte-stane-tsentar-za-sreshta-na-lyubitelite-na-balgarskite-narodni-hora.html", "text": "За шеста поредна година Перник ще стане център за среща на любителите на българските народни хора. Организатори на събитието са Община Перник и танцова къща „Приятели чрез танца“ към сдружение „Дай, бабо, огънче!“. Това съобщиха от пресцентъра на  Община Перник . \r\nТрадиционното вече фолклорно надиграване за младежки любителски групи „Приятели чрез танца“ ще се проведе на 20 април 2019 г. Празникът ще стартира в 12.00 часа с дефиле от Минната дирекция до Двореца на културата, където ще бъде даден старт на фестивала. \r\nДеветнадесет любителски фолклорни състава с близо 350 участници от Перник, София, Пазарджик, Сандански, Дупница и други градове ще покажат как се съхранява богатството на родния фолклор, като се включат в надиграването на сцената пред Двореца. \r\nЗадължително условие за участие е съставите да могат да играят характерните за Граово хора – Граовско, Четворно, Сватбарско и др.  \r\nВ надиграването има три възрастови групи – детска, младежка и смесена. За първа година фестивалът е отворен и за танцови състави. Провежда се в два раздела – „Да се забавляваме“ и „Да се надиграваме“. В първият раздел клубовете изпълняват две хора по желание, с времетраене до 6 минути. Вторият раздел има конкурсен характер. В него ще се изпълнява обработка на хоро с времетраене до 4 минути /хореографското решение да започва с автентичния образец на хорото/ и компетентно жури ще определи най-добрите участници. Единственото условие обаче е, че групите имат право да участват само в един от разделите. Както всяка година, така и тази, освен предвидените награди на участниците журито ще присъди и специалната награда на Кмета на общината – тъпан.  \r\nИнициативата е част от Общинския годишен план за младежта 2019 г. и от Годишния план на Консултативния съвет за младежка политика.", "date": "2019.04.17", "title": "За шеста поредна година Перник ще стане център за среща на любителите на българските народни хора"}
{"url": "http://www.focus-news.net/news/2019/04/17/2647730/sofiya-pisatelyat-plamen-doynov-shte-otbelezhi-yubiley-v-stolichna-biblioteka-na-22-mart.html", "text": "Писателят Пламен Дойнов отбелязва юбилей в Столична библиотека. Това съобщиха от пресцентъра на  Столична община . Библиотеката на София, Център за книгата на НБУ и ИК „Несарт – Милен Миланов” канят граждани на среща с Пламен Дойнов по случай неговия юбилей. Ще бъдат представени три книги от писателя:  \r\n- „Поезия. Събрано и избрано“ – слово на проф. Михаил Неделчев; \r\n- „Критика и есеистика. Избрано“ – слово на проф. Ивайло Знеполски' \r\n„Четири гласа за поета и критика Пламен Дойнов“ – слово на съставителя Милен Миланов. \r\nЩе се проведе поетическо и критическо четене на Пламен Дойнов с водещ Милен Миланов. Събитието се организира на 22 април 2019 г. (понеделник) от 18.00 ч. в Американския център на Столична библиотека, София, пл. „Славейков” № 4а.", "date": "2019.04.17", "title": "София: Писателят Пламен Дойнов ще отбележи юбилей в Столична библиотека на 22 март"}
{"url": "http://www.focus-news.net/news/2019/04/17/2647731/obshtina-burgas-ministerski-savet-dade-zelena-svetlina-za-otkrivaneto-na-meditsinski-fakultet-v-grada.html", "text": "На свое заседание правителството даде „зелена светлина“ за откриването на медицински факултет в Бургас. На него присъства кметът Димитър Николов. Това съобщиха от пресцентъра на  Община Бургас . Министерският съвет предлага на Народното събрание да се открие медицински факултет към Университет „Проф. д-р Асен Златаров“ – Бургас. Той се създава по предложение на ръководството на висшето училище, въз основа на положително оценен от Националната агенция за оценяване и акредитация проект. Проектът предвижда в новото основно звено да се обучават студенти по специалността от регулираните професии „Медицина“. Обучението ще се осъществява в съответствие с изискванията на Наредбата за единните държавни изисквания за придобиване на висше образование по специалностите „Медицина“ и „Дентална медицина“, за придобиване на образователно-квалификационна степен „магистър“.  \r\nУниверситетът разполага с необходимата материално-техническа база за качествен образователен и научноизследователски процес. Учебният процес ще се води от 54 преподаватели, разпределени в 9 катедри. В Медицинския факултет на Университет „Проф. д-р Асен Златаров“ ще се подготвят лекари за нуждите на спешната медицинска помощ, доболничната и болничната медицинска помощ, диспансери, центрове за опазване на общественото здраве, научноизследователски институти, служби по трудова медицина“, гласи проектът за решение. „Това е регионална кауза, която инициирахме преди повече от 8 години.  Тя бе подкрепена от всички партии. Много хора, които са свързани с медицината и висшето образование, участваха в дългогодишната борба да изведем нещата до щастлив край. Вярвам, че депутатите ще вземат единственото правилно решение, за да може в Бургас да започнем реалната подготовка за първия прием на студенти в новия ни Медицински факултет“, каза кметът Димитър Николов. Досега държавният университет „Проф. Асен Златаров“ в Бургас имаше само факултет по здравни грижи, където успешно се обучават студенти в бакалавърска степен по специалностите помощник-фармацевт, рехабилитация, акушерки и медицински сестри. Амбицията е Бургаски регион, който през лятото увеличава няколко пъти населението си, най-после да има медицински факултет, в който да се обучават бъдещите лекари.", "date": "2019.04.17", "title": "Община Бургас: Министерски съвет даде „зелена светлина“ за откриването на медицински факултет в града"}
{"url": "http://www.focus-news.net/news/2019/04/17/2647728/emil-neshev-pss-s-okolo-130-poveche-sa-intsidentite-v-planinite-tozi-zimen-sezon-v-sravnenie-s-predhodniya.html", "text": "С около 130 повече са регистрираните случаи на инциденти в планините този зимен сезон в сравнение с предходния. Това каза директорът на Планинската спасителна служба (ПСС) към Българския червен кръст (БЧК) Емил Нешев в интервю за  Агенция „Фокус“  за изминалия зимен ски сезон 2018/2019. Той определи сезона като доста тежък. „Като цяло статистиката показа, че инцидентите в планината този сезон са повече, отколкото са били в предходния“, коментира Нешев. По думите му предизвикателство за ПСС е била охраната на състезанията за Световната купа в Банско. „Те се състояха през февруари в Банско. Изключително отговорно събитие беше за нас и успяхме да се справим без проблеми. Всичко премина чудесно, както за организаторите, така и за нас“, заяви той и допълни, че не е имало сериозни инциденти. „Остава предизвикателството за нас да бъдем на 100% ангажирани, за да може да оказваме все по-добра помощ. С чиста съвест мога да кажа, че и тази година бяхме на много високо ниво. Случиха се и няколко акции, за които реакцията ни беше безупречна, колкото и нескромно да звучи. Това е благодарение на професионализма на колегите, които работят по скицентровете“, изтъкна директорът на ПСС. Той изказа възхищението си от колегите си и им благодари за всеотдайната и сърцата работа. „На първо място сигурността на спасителите е най-важната. Тя винаги е на първо място“, каза още Емил Нешев.  \r\nДеница КИТАНОВА Пълния текст на интервюто четете по-късно в „Мнение”", "date": "2019.04.17", "title": "Емил Нешев, ПСС: С около 130 повече са инцидентите в планините този зимен сезон в сравнение с предходния"}
{"url": "http://www.focus-news.net/news/2019/04/17/2647727/hristian-mitev-nfsb-predlozhenieto-da-mogat-da-se-razsledvat-trimata-golemi-v-sadebnata-sistema-e-navremenno-deystvie-na-noviya-ministar-na-pravosadieto.html", "text": "Предложението да могат да се разследват тримата големи в съдебната система е навременно действие на новия министър на правосъдието. Това каза народният представител от ПГ на „Обединени патриоти“ и член на ръководството на НФСБ Христиан Митев във връзка с идеята на министъра на правосъдието Данаил Кирилов да може да се разследват тримата големи в съдебната система, предаде репортер на  Агенция „Фокус“ . „По принцип подкрепям една такава идея. Не забравяйте, че тя е част от препоръките за сътрудничество и оценка на ЕК. На база на срещи с нейни представители с Правна комисия ние знаем за това изискване. Смятам, че това е навременно действие на новия министър на правосъдието. Чакаме да видим конкретните текстове“, заяви още Митев.  \r\nВъв връзка с отхвърлянето на предложението от страна на председателя на ВКС Лозан Панов и с твърдението му, че в Народното събрание са изпратени хора, които не искат да имат допир със съседите си и си купуват апартаменти с асансьор, Митев посочи, че всеки има право на мнение. „Не споделям това негово мнение. Ние в случая трябва да се съобразим с препоръките на ЕК“, допълни депутатът.  \r\nДеница КИТАНОВА", "date": "2019.04.17", "title": "Христиан Митев, НФСБ: Предложението да могат да се разследват тримата големи в съдебната система е навременно действие на новия министър на правосъдието"}
{"url": "http://www.focus-news.net/news/2019/04/17/2647725/lozan-panov-nyama-da-podava-ostavka-zaradi-apartamenta-na-saprugata-mu.html", "text": "Председателят на Върховния касационен съд отново заяви, че няма да подава оставка заради проверката срещу него по повод апартамента, който съпругата му е купила от „Артекс“ на ниска цена, предаде  БНТ . Лозан Панов коментира и предложените промени в Закона, чрез които могат да бъдат разследвани тримата големи в съдебната власт. „Изкуственото пришиване на двамата председатели на ВКС и ВАС към главния прокурор и преди съм дискутирал. Няма как тя да бъде приемлива за българското законодателство, доколкото такива предпоставки съществуват. Това е темата за разследването. А темата за предсрочното прекратяване на мандати, ако това е основният въпрос, който ми задавате. В Закона за съдебната власт има ясно предвидени основания, които са предвидени - това включва както случаите когато мандатът свършва, поради изтичане на определен срок, така и в другите хипотези“, заяви той.", "date": "2019.04.17", "title": "Лозан Панов няма да подава оставка заради апартамента на съпругата му"}
{"url": "http://www.focus-news.net/news/2019/04/17/2647733/tarzhestveno-zasedanie-na-natsionalniya-savet-za-tristranno-satrudnichestvo-shte-se-provede-na-18-april.html", "text": "Националният съвет за тристранно сътрудничество ще проведе тържествено заседание, на което ще отбележи 100-годишния юбилей на Международната организация на труда утре, 18 април, в Гранитна зала на Министерския съвет. Това съобщиха от  правителствената информационна служба . Участие в заседанието ще вземе г-н Маурицио Буси, заместник регионален директор на Международното бюро по труда за Европа и Централна Азия.", "date": "2019.04.17", "title": "Тържествено заседание на Националния съвет за тристранно сътрудничество ще се проведе на 18 април"}
{"url": "http://www.focus-news.net/news/2019/04/17/2647736/gabrovo-razsledva-se-signal-za-naneseni-naranyavaniya-na-uchenik-ot-negov-uchitel-v-osnovno-uchilishte-sv-sv-kiril-i-metodiy-v-grada.html", "text": "Сигнал за грубо държание и нанесени наранявания на ученик от негов учител е постъпил в Районното полицейско управление в Габрово вчера. Той е подаден от 40-годишна жена от града, майка на детето, съобщиха от пресцентъра на  Областна дирекция на МВР – Габрово . Според сигнала в Основно училище  „Св. Св. Кирил и Методий“ учител е проявил изключително грубо отношение към 11-годишен ученик в същото училище, в резултат на което на детето са нанесени наранявания. След извършен преглед в отделение „Съдебна медицина“  на МБАЛ-Габрово е назначена съдебномедицинска експертиза. В \r\nОбразувано е досъдебно производство за престъпление по чл. 131, ал.1, т.2, т .4 във връзка с чл. 130, ал.2 от НК.", "date": "2019.04.17", "title": "Габрово: Разследва се сигнал за нанесени наранявания на ученик от негов учител в Основно училище  „Св. Св. Кирил и Методий“ в града"}
{"url": "http://www.focus-news.net/news/2019/04/17/2647735/aleksandar-ivanov-gerb-promenite-v-zakona-za-fizicheskoto-vazpitanie-i-sporta-tryabva-da-se-podkrepyat-za-da-se-izpolzvat-po-prednaznachenie-sredstvata-ot-sportniya-totalizator.html", "text": "Трябва да се подкрепят промените в Закона за физическото възпитание и спорта, за да могат средствата от Спортния тотализатор да се използват по предназначение. Това каза народният представител от ПГ на ГЕРБ Александър Иванов по време на дебатите по Закона за физическото възпитание и спорта, предаде репортер на  Агенция „Фокус“ . Той уточни, че предложеният законопроект има за цел да създаде механизъм, по който отчисленията, постъпили от Държавното предприятие „Български спортен тотализатор“ да могат да бъдат разходвани за нуждите на физическото възпитание и спорта. Според него тези средства ще могат да бъдат използвани за ремонта, изграждането и цялостното обновяване на спортни съоръжения. Александър Иванов изтъкна, че промените трябва да се подкрепят, защото средствата в Министерство на младежта и спорта не могат да бъдат използвани по предназначение. „В последните години политиката на управление на ГЕРБ и на Министерство на младежта и спорта вече показва резултати. Бяхме свидетели съвсем наскоро как нашите грации завоюваха поредните златни медали“, каза още Иванов.  \r\nДеница КИТАНОВА", "date": "2019.04.17", "title": "Александър Иванов, ГЕРБ: Промените в Закона за физическото възпитание и спорта трябва да се подкрепят, за да се използват по предназначение средствата от Спортния тотализатор"}
{"url": "http://www.focus-news.net/news/2019/04/17/2647732/veliko-tarnovo-nov-sluchay-na-morbili-e-registriran-v-oblastta.html", "text": "Нов случай на морбили е регистриран в област Велико Търново. Това съобщиха за  Радио „Фокус“ – Велико Търново  от Регионалната здравна инспекция (РЗИ). Заразеният пациент е открит от специалисти на Инфекциозното отделение на МОБАЛ „Д-р Стефан Черкезов” – Велико Търново през миналата седмица. Става въпрос за мъж на 44 години с лабораторно потвърдена диагноза морбили. \r\nКъм 16 април регистрираните лабораторно потвърдени случаи на морбили на територията на област Велико Търново са два. \r\nВ тази връзка от РЗИ разпоредиха лечебните заведения в региона да въведат организация за изолиране в отделенията (детски, терапевтични, интензивни и др.) на пациенти с неясни температурни състояния и липсваща имунизация срещу морбили, суспектни за морбили. Освен това обслужването на пациенти съмнителни за морбили, по възможност трябва да се извършва от персонал, който е преболедувал или имунизиран срещу морбили. \r\nЛуиза ТРАНЧЕВА", "date": "2019.04.17", "title": "Велико Търново: Нов случай на морбили е регистриран в областта"}
{"url": "http://www.focus-news.net/news/2019/04/17/2647737/anna-aleksandrova-gerb-podkrepyame-predlozheniyata-na-pravosadniya-ministar-danail-kirilov-za-trimata-golemi-v-sadebnata-sistema.html", "text": "ПГ на ГЕРБ принципно подкрепя предложенията на правосъдния министър  Данаил Кирилов за тримата големи в съдебната система. Това каза пред журналисти народният представител от ПГ на ГЕРБ и член на Правна комисия Анна Александрова във връзка с възможността тримата големи в съдебната система да бъдат разследвани и предсрочно освобождавани, предаде репортер на  Агенция \"Фокус\" . „Доколкото сме запознати ще бъде свикан съвет на съдебната реформа, на която ще бъдат обсъдени всички гледни точки. За нас е важно да има публично обсъждане и голям дебат по тази тема, да се чуе мнението на хората от съдебната власт, на хората от неправителствения сектор, както и на колегите ни от парламента“, заяви Александрова и допълни, че след това ПГ на ГЕРБ ще гласува.  \r\nДеница КИТАНОВА", "date": "2019.04.17", "title": "Анна Александрова, ГЕРБ: Подкрепяме предложенията на правосъдния министър Данаил Кирилов за тримата големи в съдебната система"}
{"url": "http://www.focus-news.net/news/2019/04/17/2647738/balgarskata-stopanska-kamara-shte-zavede-sadeben-iska-sreshtu-naredbata-za-kasovite-aparati.html", "text": "Българската стопанска камара (БСК) организира завеждане на съдебен иск срещу Наредба Н-18 на Министерството на финансите, позната като „наредбата за касовите апарати“, пред Върховния административен съд. Това става ясно от съобщение на сайта на  БСК . От Камарата посочват още, че ще подадат сигнал пред Европейската комисия (ЕК) за нарушения на европейското право, допуснати с разпоредбите на Наредба Н-18.  \r\nОснованията за оспорване на наредба Н-18 и на сигнала до ЕК са противоречие на разпоредбите на наредба Н-18 с действащото европейско и българско законодателство, основни принципи на правото, дискриминация, увреждане на конкуренцията и др. БСК заявява, че с тези действия искат да покажат, че белият бизнес не е съгласен с разпоредбите на Наредба Н-18, които налагат непосилна административна тежест, създават рискове от санкции и корупционни практики и, като резултат, ограничават малкия и среден бизнес за сметка на големия.", "date": "2019.04.17", "title": "Българската стопанска камара ще заведе съдебен иска срещу наредбата за касовите апарати"}
{"url": "http://www.focus-news.net/news/2019/04/17/2647740/haskovo-kmetat-dobri-belivanov-otkri-igri-na-speshal-olimpiks-v-grada.html", "text": "Кметът на Хасково Добри Беливанов откри игри на Спешъл Олимпикс в града. Това съобщиха от пресцентъра на  Общината . Над 80 деца се състезават на футбол и народна топка. Децата са от Хасково, Харманли, Димитровград, Свиленград и село Малево. В отборите има по две деца със специални образователни потребности и деца партньори. Спортният организатор на Спешъл Олимпикс България Емил Иванов заяви, че игрите се провеждат за 15–а поредна година в Хасково, който е градът с най-многобройни участници. Според него това се дължи на добрата работа на Общината с общообразователните училища с Регионалния център за приобщаващо образование и центровете за работа с деца с увреждания.", "date": "2019.04.17", "title": "Хасково: Кметът Добри Беливанов откри игри на Спешъл Олимпикс в града"}
{"url": "http://www.focus-news.net/news/2019/04/17/2647741/ombudsmanat-maya-manolova-stoya-zad-spravedlivite-iskaniya-na-spetsialistite-po-zdravni-grizhi-ot-parviya-den-i-shte-prodalzha-dokato-te-ne-stanat-realnost.html", "text": "Стоя зад справедливите искания на специалистите по здравни грижи от първия ден и ще продължа, докато те не станат реалност. Това каза омбудсманът на Република България Мая Манолова по време на протест на специалистите по здравни грижи в Бургас, предаде репортер на  Радио „Фокус“ – Бургас . „Искам да поздравя всички, че въпреки страха и въпреки неудобствата и опитите за натиск, този протест е факт, за да защитите правата си и тези на вашите колеги и на всички пациенти на здравната система“, добави Манолова. По думите й всеки човек в един момент опира до здравната система и призова всички български граждани да застанат зад справедливите искания на медицинските сестри.  \r\nТя посочи, че днес в София излизат на протест медицинските специалисти от Националната педиатрична болница, а всеки ден протестират и медицински специалисти от град Казанлък, от град Враца, Стара Загора и Русе. Според Мая Манолова това трябва да подскаже на съответните институции, че има проблеми в сектора и те не могат да бъдат решени с определена сума пари днес или утре. „Така не се решават проблеми, защото хората искат дългосрочни решения, сигурност и яснота как ще се разпределят тези средства и дали наистина ще бъдат достатъчни и ще стигнат до всеки медицински специалист, за да се изпълнят исканията от декларацията“, допълни омбудсманът и отбеляза, че е изключително грозно и недостойно да се правят опити да бъдат противопоставяни работещите в сферата на здравеопазването, както и да се настройват лекари срещу медицински сестри в общински болници срещу работещи в частни здравни заведения, както и пациенти срещу здравни работници. Омбудсманът каза още, че според нея е необходима реформа.  \r\n„Опитът здравеопазването да се превърне във враждуващи помежду си кланове е недостоен и аз предлагам да не го позволяваме. Исканията са абсолютно справедливи, затова съм тук и подкрепям този протест, както и ще продължавам да го правя и съм сигурна, че българските граждани и пациенти също са изцяло зад тези справедливи искания“, заяви Мая Манолова. \r\nМария КУРТЕВА", "date": "2019.04.17", "title": "Омбудсманът Мая Манолова: Стоя зад справедливите искания на специалистите по здравни грижи от първия ден и ще продължа, докато те не станат реалност"}
{"url": "http://www.focus-news.net/news/2019/04/17/2647719/tass-sarbiya-e-zapochnala-da-stroi-turski-potok-bez-da-chaka-balgariya.html", "text": "Сърбия е започнала работата по строителството на „Турски поток“ без да чака завършването на работата по българския участък, заяви в сряда първият вицепремиер и външен министър на Сърбия Ивица Дачич на съвместна пресконференция с руския си колега Сергей Лавров в Москва, предава  ТАСС. \r\n„Няма да чакаме да бъде построен българският участък. Вече започнахме строителството на сръбската част на „Турски поток“, заяви той. \r\nПо-рано сръбският премиер Ана Бърнабич заяви, че разрешението за строителството на газопровода ще бъде издадено до края на април и изграждането му ще започне официално. \r\nАгенцията по енергетиката на Сърбия одобри на 5 март строителството на сръбската част от „Турски поток“, като се планираше то да започне в началото на април. С реализацията на проекта от границата с България до тази с Унгария се занимава съвместно предприятие на „Газпром“ и „Сърбиягаз“ - Gastrans d.o.o. Novi Sad. \r\nСтроителството трябва да бъде завършено до 15 декември, а газта по тръбопровода трябва да тръгне до края на април 2020 година. \r\nПревод и редакция:", "date": "2019.04.17", "title": "ТАСС: Сърбия е започнала да строи „Турски поток“ без да чака България"}
{"url": "http://www.focus-news.net/news/2019/04/17/2647734/evrodeputatat-momchil-nekov-edinniyat-evropeyski-pazar-e-nevazmozhen-pri-nalichieto-na-dvoyno-kachestvo-i-dnes-slozhihme-kray-na-tazi-praktika.html", "text": "Днес сложихме край на двойното качество на продукти и услуги на единния европейски пазар. Това беше дългогодишна моя,и на колегите от Източна и Централна Европа, борба. С това днешно гласуване ще прекратим селективното движение на стоки и услуги, което е резултат от предлагането им във вариант „Източна“ и във вариант „Западна“ Европа, и то ще стане свободно, каквото е предвидено да бъде. Така коментира днес Момчил Неков гласувания в последната сесия на този Европейски парламент доклад относно по-доброто прилагане и модернизирането на правилата за защита на потребителите в ЕС, съобщиха от  пресофиса на евродепутата . \r\n„Оттук нататък процедурите по практическото прилагане на Директивата трябва да се задействат от органите посочени от държавите членки в най-кратки срокове, за да могат да се прилагат съответните мерки срещу некоректните компании“, заяви евродепутатът. “Извоювахме и това да има глоба за закононарушителите с максимален размер от поне 4% от годишния оборот на търговците“, припомни още той. \r\n„Борбата срещу „Европа на две скорости“ трябва да продължи и в следващия Европейски парламент, след повече от 10 години членство няма как да се заблуждваме, че този проблем не съществува. Сега това е огромна победа за България, но има още много сфери, в които имаме работа.“, заключи Момчил Неков. \r\nМомчил Неков беше българският докладчик и специален докладчик на Комисията по земеделие по темата „Двоен стандарт“ в ЕП. Работата му по проблема беше свързана с множество срещи с бизнеса и като цяло засегнатите страни, както в България, така и в ЕС. През януари миналата година, вследствие на проведените консултации, Неков внесе в ЕП единнно становище по Доклада относно двойното качество на продуктите на единния пазар, което беше ключово и за приемането му от Европейския парламент на 13 септември 2018 г. с мнозинство. \r\nДокладът относно по-доброто прилагане и модернизирането на правилата за защита на потребителите в ЕС беше гласуван днес съответно с 474  гласа „за“, 163 „против“ и 14 „въздържал се“.", "date": "2019.04.17", "title": "Евродепутатът Момчил Неков: Единният европейски пазар е невъзможен при наличието на двойно качество и днес сложихме край на тази практика"}
{"url": "http://www.focus-news.net/news/2019/04/17/2647743/narodnoto-sabranie-reshi-na-parvo-chetene-sredstvata-ot-sportniya-totalizator-da-mogat-da-se-izpolzvat-za-poddarzhane-na-sportni-obekti-v-uchilishtata.html", "text": "Народното събрание прие на първо четене промени в Закона за физическото възпитание и спорта, предаде репортер на  Агенция \"Фокус\" . Законопроектът е внесен от депутата от ГЕРБ Александър Иванов и група народни представители. ‚За“ измененията гласуваха единодушно 81 народни представители. Предложеният законопроект има за цел да се създаде механизъм, по който отчисляваните постъпления от Държавно предприятие „Български спортен тотализатор“ по сметка за чужди средства на Министерство на младежта и спорта да могат да бъдат прехвърляни в бюджета и разходвани за нуждите на физическото възпитание и спорта. Средстава ще могат да се използват и за поддържане, ремонт, реконструкция и цялостно обновяване или създаване на нови спортни обекти, или спортни съоръжения в държавните и общинските училища.  \r\nДеница КИТАНОВА", "date": "2019.04.17", "title": "Народното събрание реши на първо четене средствата от Спортния тотализатор да могат да се използват за поддържане на спортни обекти в училищата"}
{"url": "http://www.focus-news.net/news/2019/04/17/2647744/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В предаването  „Симитли – минало, настояще и бъдеще“  по  Радио „Фокус“ – Пирин  продължаваме да говорим за всичко актуално и интересно, което се случва в Община Симитли. На 20 април. християнската църква ще отбележи с празнична литургия възкресението на Лазар, както и паметта на Свети мъченик Лазар Български, а на следващия ден, точно седмица преди най-светлия християнски празник Възкресение Христово ще празнуваме Цветница. За традициите и ритуалните практики, свързани с двата празника ще говорим в първата част от днешното ни издание. Наши гости по темата ще бъде фолклористът проф. Костадин Динчев и етнографът Румяна Хаджиева. Цял километър и половина нови улици ще има  в Симитли. Пет улици, по които досега хората минаваха по пясък и кал, ще имат асфалт, тротоари, бордюри, маркировка. Повече по темата ще допълни Денис Никифоров. В края на предаването няма да пропуснем да направим и обзор на всичко по-важно, което се случи в Симитли през изминалите дни. \r\nВ края на предаването няма да пропуснем и традиционния обзор на всичко по-важно, което се случи в oбщина Симитли през последните дни. Очакваме и вас, нашите слушатели, на телефоните в студиото: 0885 303 373 и 073/ 88-55-81, както и на e-mail: pirin@focus-news.net. \r\nСлушайте предаването „Симитли – минало, настояще и бъдеще“, ако искате да бъдете на „Фокус“ за всичко актуално, което се случва в града и малките населени места в общината! \r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин от 15.00 до 16.00 часа всяка сряда, с водещ Ливия Нинова.", "date": "2019.04.17", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/04/17/2647746/plovdiv-knigata-rodna-stryaha-kochmalare-s-otets-paisievo-na-stoyko-zagorchev-shte-bade-predstavena-v-karlovo-na-22-april.html", "text": "Книгата „Родна стряха Кочмаларе с. Отец Паисиево“ на Стойко Загорчев ще бъде представена в Карлово. Това съобщиха от пресцентъра на  Община Карлово . Събитието се организира от Общината и Исторически музей – Карлово и ще се проведе на 22 април 2019 г. от 17.00 часа в зала „Васил Караиванов“ на Общината.", "date": "2019.04.17", "title": "Пловдив: Книгата „Родна стряха Кочмаларе с. Отец Паисиево“ на Стойко Загорчев ще бъде представена в Карлово на 22 април"}
{"url": "http://www.focus-news.net/news/2019/04/17/2647747/kardzhali-nay-mnogo-katastrofi-po-glavniya-pat-kam-gkpp-makaza-sa-registrirani-v-rayona-na-selo-gluhar.html", "text": "Най-много катастрофи по главния път към ГКПП „Маказа“ през миналата година са регистрирани в района на село Глухар, предаде кореспондентът на  Радио „Фокус“ . Данните на Областната дирекция на МВР в Кърджали отчитат, че в участък от 500 метра преди и след разклона в района на село Глухар са регистрирани 4 тежки пътнотранспортни произшествия с 1 загинал и 8 ранени. В района на село Загорско, където на 14 април стана тежък пътен инцидент, през 2018 година са регистрирани две произшествия с петима ранени.  \r\nОт полицията допълниха, че от началото на годината до 13 април, включително на територията на ОДМВР-Кърджали са регистрирани 100 пътнотранспортни произшествия, като при 30 тежки катастрофи има 33-ма пострадали.  \r\nДарина ДЕЕНИЧИНА", "date": "2019.04.17", "title": "Кърджали: Най-много катастрофи по главния път към ГКПП „Маказа“ са регистрирани в района на село Глухар"}
{"url": "http://www.focus-news.net/news/2019/04/17/2647745/emil-neshev-pss-horata-v-planinata-sa-s-vse-po-dobra-podgotovka.html", "text": "Подготвеността на хората в планината от година на година става все по-добра. Това каза директорът на Планинската спасителна служба (ПСС) към Българския червен кръст (БЧК) Емил Нешев в интервю за  Агенция „Фокус“  за изминалия зимен ски сезон 2018/2019. „Повечето скиори нямат достатъчно висока планинарска култура, но пък не смеят да излизат много много извън пистите. Имаме наблюдение, че при излизащите от пистите има от двата типа – с по-висока квалификация и възможности и с недотам висока подготовка. Трудно може да се отсеят едните от другите“, обясни той. „Като цяло подготвеността на хората в планината, дали на ски писта или извън нея - от година на година става все по-добра“, коментира Нешев. Той уточни, че причините за инциденти на пистите са надценяване на възможностите на самите скиори и сноубордисти. „Последните години се опитваме да казваме на хората, че всъщност не трябва да се подценяват условията в планината. Туристите не трябва да се надценяват собствените си възможности и този сезон го доказа отново“, заяви Емил Нешев.  \r\nДеница КИТАНОВА Пълния текст на интервюто четете по-късно в „Мнение”", "date": "2019.04.17", "title": "Емил Нешев, ПСС: Хората в планината са с все по- добра подготовка"}
{"url": "http://www.focus-news.net/news/2019/04/17/2647750/sofiyska-voda-stana-parviyat-vik-operator-s-ekologichen-sertifikat-u-nas.html", "text": "„Софийска вода“ стана първият ВиК оператор, който бе регистриран от Министерството на околната среда и водите по схемата на Европейската общност за управление по околна среда и одит (ЕМАS). Това съобщиха от пресцентъра на  дружеството . \r\nРегистрираното съоръжение е Пречиствателната станция за питейна вода „Бистрица“ (ПСПВ Бистрица). Тя отговаря на високите изисквания на Регламент (ЕО) № 1221/2009 и е признание за образцовата организация и качество на работа в станцията. Непрекъснатият процес и контролът върху реда, по който се покриват изискванията на регламента, са доказани чрез проверка от независим акредитиран орган и Изпълнителната агенция „Българска служба за акредитация“. Не са констатирани нарушения по нормативната уредба по околна среда и  жалби от заинтересовани страни по производствения цикъл на пречистването на питейната вода.  \r\nРешението за регистрация е издадено от Министерство на околната среда и водите, въз основа на становище на Районната инспекция по опазване на околната среда – София, което удостоверява, че няма наложени имуществени санкции, издадени наказателни постановления или актове за административни нарушения във връзка с опазването на околната среда. Басейнова дирекция „Дунавски район“ също констатира пълно изпълнение на параметрите, условията и задълженията, заложени в условията на разрешителното за водовземане и за заустване на отпадъчни води при технологичния цикъл на ПСПВ „Бистрица“.  \r\n„Регистрацията по ЕМАS е ново доказателство за усилията на целия екип на „Софийска вода“ да държи, спазва и развива висок екологичен стандарт в работата  си. ПСПВ „Бистрица“ е основно съоръжение, което допринася за доброто екологично име на компанията. През последните години получаваме непрекъснато признание за нововъведения, които ни правят водещи в намирането на технологични екологични решения, и сертификацията по ЕМАS е още една  крачка в правилната посока“, заявява по повод завършилия процес по регистрация Васил Тренев - Изпълнителен директор на „Софийска вода“. \r\nОт пускането си досега ПСПВ „Бистрица“ е произвела почти 2 милиарда куб. м питейна вода с отлично качество при непрекъснат контрол и гарантиран непрекъсваем процес. Това количество се равнява на 4 пълни обема на яз. Искър.  \r\nНаправените инвестиции при обновяването на управлението и работата на това и всички съоръжения, експлоатирани от „Софийска вода“, имат и друго екологично измерение. Произвежданата „зелена енергия“ в друго ключово съоръжение - Пречиствателна станция за отпадъчни води край Кубратово - задоволява в голяма степен енергийните нужди на „Софийска вода“ и прави оператора енергийно независим.", "date": "2019.04.17", "title": "„Софийска вода“ стана първият ВиК оператор с екологичен сертификат у нас"}
{"url": "http://www.focus-news.net/news/2019/04/17/2647752/kardzhali-poslanikat-na-irlandiya-maykal-forbs-shte-poseti-perperikon-regionalniya-istoricheski-muzey-i-ekspozitsiyata-na-ikoni-v-hudozhestvenata-galeriya-v-grada.html", "text": "Посланикът на Ирландия Майкъл Форбс ще посети Перперикон, Регионалния исторически музей и експозицията на икони в Художествената галерия в града. Това съобщиха от пресцентъра на  Община Кърджали . Посланикът е на посещение в Кърджали, за да се запознае с икономическото развитие на района, възможностите за инвестиции, туристическия потенциал и историческите обекти. Кметът на Общината Хасан Азис е запознал госта с реализираните през последните години проекти с европейско и национално финансиране. Майкъл Форбс е проявил интерес към проектите за социализация и консервация на скалния град на траките Перперикон, където се изгражда посетителски център.", "date": "2019.04.17", "title": "Кърджали: Посланикът на Ирландия Майкъл Форбс ще посети Перперикон, Регионалния исторически музей и експозицията на икони в Художествената галерия в града"}
{"url": "http://www.focus-news.net/news/2019/04/17/2647751/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще чуете повече за организирания от общината фотоконкурс по повод 22 април – Денят на земята. Повече за възможностите за участие в него и предвидените награди ще чуете от Любомира Танева, старши специалист „Работа с деца и европейски програми“ в община Белово. В предаването ще ви разкажем и за историята на Беловската базилика, легендите, свързани с името на крепостта Левке и възможностите за социализация на района, където е разположена тя. По темата наш събеседник ще бъде Севдалина Попова, старши експерт „Музейно дело“ в община Белово. Във втората част на предаването ще чуете как в село Голямо Белово възстановиха народни носии и какви други интересни инициативи има читалището там.  Предаването „Белово – градът на трите планини“ се излъчва от 15.00 до 16.00 часа всяка сряда по Радио „Фокус“ – Пазарджик. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.04.17", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/04/17/2647749/ombudsmanat-maya-manolova-pobeda-za-vsichki-grazhdani-na-evropa-ep-otmeni-dvoyniya-standart-pri-hranite-no-ima-oshte-rabota.html", "text": "Най-накрая истинска победа на гражданите на Европа с двойния стандарт при храните. Днес, на последното си пленарно заседание, Европейският парламент прие „Новия търговски механизъм за потребителите“, който обявява предлагането на храни от една и съща марка, но с различни съставки и качество, за нелоялна търговска практика. Докладът относно по-доброто прилагане и модернизирането на правилата за защита на потребителите в ЕС беше гласуван съответно с 474 гласа „за“, 163 „против“ и 14 „въздържал се“. Това съобщиха от  пресофиса на омбудсмана . Това е много сериозна крачка към забраната на двойните стандарти при храните в Европейския съюз, като се има предвид, че до края на 2017 г. и на национално ниво у нас, и на европейско се отричаше да има двоен стандарт, като тези категорични твърдения бяха подплатени с подходящите изследвания. \r\n„Днес европейските институции показаха, че работят в интерес на гражданите, въпреки огромните икономически интереси на мултинационалните компании“, категорична е омбудсманът Мая Манолова. Тя обяви днешното гласуване като голяма победа за България. \r\n„Благодаря на всички, които се включиха в битката срещу двойните стандарти при храните в ЕС. Показахме на Европа, че и ние можем да бъдем големи и да участваме активно в политиките на Съюза. Показахме и на българските граждани как институциите в България могат да работят заедно за една справедлива кауза – да защитят достойнството и интереса им\", каза Манолова. \r\nПромените забраняват разпространението на храни и напитки от едни и същи марки с различен състав в рамките на ЕС и позволят налагането на санкции за нарушителите (не по-малко от 4% от годишния оборот на производителя). Манолова обаче предупреди, че текстовете не са съвършени и забраната можеше да бъде по-категорична, така че да не позволява никакво заобикаляне на новите правила, но е предвидена възможността след 3 години наблюдения върху прилагане на директивата, при необходимост да се направят нови рестрикции. \r\nПрипомняме, че у нас от 2017 г. омбудсманът Мая Манолова провежда активна кампания в защита на гражданите срещу нелоялни търговски практики на разпространяване на продукти от едни и същи марки, но с по-ниско качество съставки. \r\nИнституцията на омбудсмана се бори от три години за припознаване на проблема както от българските институции, така и от европейските. Проведени са проучвания, изпратени са редица писма и декларации до европейския омбудсман, европейски комисари и председателя на Комисията Жан-Клод Юнкер. Последно Манолова изпрати писма и на колегите си омбудсмани от европейските страни да се обърнат към евродепутатите от техните страни да гласуват промени в законодателството, които да забранят двойните стандарти. Общественият защитник в качеството си на гражданин, заедно с редица български общественици, изпрати петиция до Комисията по петициите в ЕП в края на 2017 г., която успешно защити в началото на тази година.  През 2018 г. институцията организира и форум на високо равнище в рамките на българското европредседателство, на който еврокомисар Вера Юрова обяви края на двойните стандарти при храните чрез „Новия търговски механизъм за потребителите“.", "date": "2019.04.17", "title": "Омбудсманът Мая Манолова: Победа за всички граждани на Европа, ЕП отмени двойния стандарт при храните, но има още работа"}
{"url": "http://www.focus-news.net/news/2019/04/17/2647756/kazanlak-sreshta-razgovor-razkazhi-mi-spomen-za-chudomir-i-mara-chorbadzhiyska-shte-se-provede-v-literaturno-hudozhestven-muzey-chudomir.html", "text": "Среща-разговор „Разкажи ми спомен за Чудомир и Мара Чорбаджийска” ще се проведе в Литературно-художествен музей „Чудомир” от 17.30 часа. Това каза за  Радио „Фокус”  директорът на музея Добрина Матова. Тя поясни, че по време на срещата ще прозвучат спомени на хора, познаващи отблизо семейство Чорбаджийски. С тази среща ще бъде поставено началото на честванията по повод 40 години от създаването на литературно-художествен музей „Чудомир”.  \r\nПроявите от програмата на честванията ще продължат на 18 с концерт на ученици от класа по поп и джаз пеене с ръководител Надя Тончева от Музикалното училище в Стара Загора. На 19 април ще се състои творческа вечер под надслов „Яна Язова – енигма, фатализъм, реалност” с участието на литературния критик Юлий Йорданов. „Самият той е нарекъл националната си обиколка за представяне на Яна Язова - маратон. Целта му е да извърви пътищата на Яна Язова, от родното място - Лом и да мине през всички градове и места, в които тя някога е имала рецитали. И е вдигала на крака публиката, под нестихващи аплодисменти”, каза Матова и поясни, че Юлий Йорданов се решава на това благородно дело, когато вижда, че за 105-та годишнина на Яна Язова обществеността мълчи. А младите нищо не знаят за тази толкова даровита авторка. \r\nМатова подчерта, че четиридесетгодишния си юбилей ЛХМ „Чудомир” посреща и с новости в представяне на експозицията. От близо година в музея работи т.нар. електронен екскурзовод, който бе разработен в рамките на проекта „Чудеса в музея на Чудомир”, финансиран по програма на една от големите вериги магазини в България, в рамките на 10 хил. лв.  \r\nЧрез електронния екскурзовод, с докосване на сензорен екран, който е разположен във фоайето на музея посетителите могат да изберат различни опции, сред които автентичният глас на Чудомир, анимирани герои от Чудомировите „Нашенци“, филм за Чудомир и др.  \r\nМузей „Чудомир“ е първият и единствен засега литературен музей в страната, който разполага интерактивен екскурзовод. \r\nСлавяна ГАЙДАРОВА", "date": "2019.04.17", "title": "Казанлък: Среща-разговор „Разкажи ми спомен за Чудомир и Мара Чорбаджийска” ще се проведе в Литературно-художествен музей „Чудомир”"}
{"url": "http://www.focus-news.net/news/2019/04/17/2647753/burgas-vremenno-dvizhenieto-po-patya-burgas-sozopol-v-rayona-na-chernomorets-se-osashtestvyava-v-edna-lenta-v-posoka-sozopol-poradi-ptp.html", "text": "Временно движението по път II-99 Бургас – Созопол в района на Черноморец в посока Созопол се осъществява в една лента поради ПТП. Това съобщиха от  Агенция „Пътна инфраструктура“ . Трафикът се регулира от „Пътна полиция“.", "date": "2019.04.17", "title": "Бургас: Временно движението по пътя Бургас – Созопол в района на Черноморец се осъществява в една лента в посока Созопол поради ПТП"}
{"url": "http://www.focus-news.net/news/2019/04/17/2647757/veliko-tarnovo-okolo-15-leva-e-tsenata-na-kilogram-agneshko-v-magazinnata-mrezha-v-grada-sedmitsa-predi-velikden.html", "text": "Около 15 лева е цената на килограм агнешко в магазинната мрежа във Велико Търново седмица преди Великден, показа репортерска проверка на  Радио „Фокус“ – Велико Търново . Най-голямо търсене, и съответно предлагане, има на плешки и бут. Килограм от задната четвърт струва – 15 лева, докато от предната четвърт е 14 лева. Търговците казват, че хората, които нямат възможност да си позволят агнешко месо за празничната трапеза, търсят дроб сърма. Цената и варира от 5 до 7 лева, в зависимост от това дали е българско производство или внос. Най-евтина е дроб сърмата с произход Нова Зеландия. Тя се предлага на цени, доста по-ниски от пазарната стойност. Производителите подчертаха обаче, че тя е с ниско качество. \r\nСвинското отново е най-търсенето месо за празничната трапеза от великотърновци, тъй като е и по-евтино. Свинска плешка без кост е около 6 лева, гърдите с кост са 6.50 – 7 лева, а бутът без кост – 6 лева. Каймата смес се продава за около 6 лева. Цял заек струва около 10 лева, а пилето – 3.50 лева. \r\nОт 15 април Областната дирекция „Безопасност на храните“ започна проверки за нерегламентирана продажба на хранителни стоки във връзка с предстоящите пранзииц Великден и Гергьовден, които ще приключат на  6 май. Инспекторите проверяват обекти за производство и търговия с храни, пакетиращи центрове за яйца, складове за търговия на едро с храни, заведения за обществено хранене и търговски обекти за търговия на дребно с храни, пазари и тържища, находящи се на територията на съответната област. Тази година, с цел по-добра информираност на потребителите за страната на произход на дребни преживни животни (ДПЖ), ще се поставя здравна маркировка на трупно месо в различни цветове. Тя ще обозначава произхода на месото в конкретни два цвята – син и червен с мастило за хранителни цели. За месото от ДПЖ с произход България здравната маркировка ще е със син цвят. При месо с произход различен от български маркировката ще е в червен цвят. \r\nНадежда КРЪСТЕВА", "date": "2019.04.17", "title": "Велико Търново: Около 15 лева е цената на килограм агнешко в магазинната мрежа в града седмица преди Великден"}
{"url": "http://www.focus-news.net/news/2019/04/17/2647761/yambol-trafikat-na-gkpp-lesovo-e-intenziven-na-izhod-za-tovarni-avtomobili.html", "text": "Трафикът на ГКПП \"Лесово\" на българо-турската граница е интензивен на изход за товарни автомобили. Това съобщиха от  Главна дирекция \"Гранична полиция\" . \r\nНа всички останали български гранични контролно-пропускателни пунктове преминаването се осъществява нормално.", "date": "2019.04.17", "title": "Ямбол: Трафикът на ГКПП \"Лесово\" е интензивен на изход за товарни автомобили"}
{"url": "http://www.focus-news.net/news/2019/04/17/2647755/plovdiv-nova-zelena-zona-dopalva-razshirenieto-na-park-lauta.html", "text": "Нова зелена зона допълва разширението на парк „Лаута“ в Пловдив, съобщи за  Радио „Фокус“-Пловдив  кметът на район „Тракия“ Костадин Димитров. Премахната е оградата на зелена площ, която дълги години е била недостъпна за гражданите. Димитров допълни, че теренът се намира в съседство с новозалесените зони в парк „Лаута“. \r\n„Изчакахме да приключи разширението на Лаута, да се урбанизира територията и по настояване на кмета на Община Пловдив инж. Иван Тотев предприехме действие по премахването на загражденията“, обясни Костадин Димитров.  Той допълни, че предстои екипи на Общинско предприятие „Градини и паркове“ да извършат почистване на терена, за да стане привлекателно място за отдих и разходка на жителите и гостите на район „Тракия“. \r\nС пролетното залесяване тази година площта на парк „Лаута“ бе разширена с 80 декара през последните пет години. През това време бяха засадени над 2100 фиданки от местни растителни видове, изградена бе поливна система, нова пешеходна алея с осветление.", "date": "2019.04.17", "title": "Пловдив: Нова зелена зона допълва разширението на парк „Лаута“"}
{"url": "http://www.focus-news.net/news/2019/04/17/2647759/plovdiv-obshtinsko-predpriyatie-chistota-zapochva-da-sabira-po-zayavki-izlyazlo-ot-upotreba-obzavezhdane-na-grazhdanite.html", "text": "От тази събота и неделя – 20 и 21 април, Общинско предприятие „Чистота“ пуска техника и екипи, които да събират и транспортират обемни отпадъци от излязло от употреба обзавеждане на гражданите. Става въпрос за гардероби, легла, дивани, шкафове, фотьойли, матраци ,  дюшеци, мебели и други подобни вещи. Това съобщи за  Радио „Фокус“-Пловдив  директорът на предприятието Иван Стоянов. „Това е поредната услуга, която предоставяме на пловдивчани с цел да подобрим още повече чистотата в града. Избрали сме почивните дни, тъй като тогава най-често се извършват ремонти по домовете“, каза Стоянов.  \r\nГрафикът вече е готов. Старите мебели ще се събират от 08.00 до 16.00 ч. В събота екипите ще работят в районите „Южен“, „Северен“ и „Западен“, а в неделя – в „Централен“, „Тракия“ и „Източен“. През работната седмица от понеделник до 12.00 ч. в петък на телефон 032/675 817 гражданите трябва да дадат заявка от кой адрес и какъв вид отпадък ще се извозва. \r\nИван Стоянов препоръчва в останалите дни пловдивчани да предават отпадъците от покъщина на специализираната площадка в предприятието – ул. „Даме Груев“ 64 А, която работи целогодишно без почивен ден. Освен мебели, там се приемат електроуреди, хартиени, картонени, пластмасови и стъклени опаковки, хартия и картон, градински химикали, пестициди, хербициди, препарати за поддържане на тревни площи, овощни и зеленчукови растения, флуоресцентни тръби и други отпадъци, съдържащи живак, бои, мастила, лепила/адхезиви и смоли, съдържащи опасни вещества, перилни и почистващи препарати, съдържащи опасни вещества, лекарствени продукти с изминал срок на годност и пластмасови изделия от бита. \r\nДиректорът на „Чистота“ напомня, че съдове за строителни отпадъци от ремонти в домакинствата са разположени на 8 точки в града: район „Централен“ – ул. „Юрий Венелин“ №2 и  ул. „Странджа“ №1, район „Северен“ – ул. „Еледжик“ №11 (обръщалото на градските автобуси под Карловския надлез), район „Тракия“ – ул. „Цар Симеон“ (до ЖП гара „Тракия“, околовръстното), район  „Източен“ –  ул. „Богомил“ (срещу №100), район „Западен“ – ул. „Дивна“ №1, район „Южен“ – ул. „Даме Груев“ №64 А (пред базата на Общинско предприятие „Чистота“). \r\nФирмите са задължени сами да организират транспортирането на отпадъци от своята производствена дейност, а по утвърден от Общинския съвет ценоразпис Общинско предприятие „Чистота“ може да им предостави съдове тип „лодка“ за строителни отпадъци, както и други услуги, посочени в сайта на предприятието.", "date": "2019.04.17", "title": "Пловдив: Общинско предприятие „Чистота“ започва да събира по заявки излязло от употреба обзавеждане на гражданите"}
{"url": "http://www.focus-news.net/news/2019/04/17/2647758/emil-neshev-pss-do-yuni-nay-riskovanite-mesta-v-planinata-sa-podsichaniyata-i-stramnite-ulei-tay-kato-sa-zaledeni.html", "text": "До юни месец най-рискованите места в планината са подсичанията и стръмните улеи, тъй като са заледени. Това каза директорът на Планинската спасителна служба (ПСС) към Българския червен кръст (БЧК) Емил Нешев в интервю за  Агенция „Фокус“  за изминалия зимен ски сезон 2018/2019. „Обикновено са заледени и най-честите травми за този период до към юни месец са точно след навлизане в стръмни улеи, опити за пресичането им без специализирани съоръжения, като щеки и котки. Едно подхлъзване там може да има фатални последици. Като че ли всяка година имаме такива инциденти“, обясни Нешев. Той препоръча на всички, които излизат в планината, да се опитат да си свалят мобилното приложение. „Много е полезно, тъй като в случай на инцидент много лесно могат да дадат своите координати на местонахождението, където се намират. Така планинските спасители можем да сме максимално бързи в оказването на помощ на терен. Другото, което не трябва да пропускаме, е да споменем за планинските застраховки“, посочи директорът на ПСС. Той призова в случай на инцидент в планината да се ползва телефон 112, тъй като това е най-сигурният начин за връзка с ПСС.  \r\nДеница КИТАНОВА", "date": "2019.04.17", "title": "Емил Нешев, ПСС: До юни най-рискованите места в планината са подсичанията и стръмните улеи, тъй като са заледени"}
{"url": "http://www.focus-news.net/news/2019/04/17/2647760/hamid-hamid-dps-printsipno-podkrepyame-ideyata-na-danail-kirilov-za-trimata-golemi-v-sadebnata-sistema-no-s-vsichki-garantsii-che-nyama-da-ima-politicheski-razpravii-i-politizirane-na-vaprosa.html", "text": "Принципно подкрепяме идеята на Данаил Кирилов за „тримата големи“ в съдебната система, но това трябва да е с всички гаранции да няма политически разправии и да не се политизира въпросът. Това каза народният представител от ПГ на ДПС и заместник-председател на Правна комисия Хамид Хамид във връзка с предложението на правосъдния министър тримата големи в правосъдната система да мотат да бъдат разследвани, предаде репортер на  Агенция „Фокус“ . \r\n„ПГ на ДПС не е обсъждала този въпрос. Когато видим готови предложения, ще се съберем и сериозно ще ги обсъдим. Това не е нова идея. Тази идея сме я коментирали и с г-н Кирилов и с членовете на Правна комисия, както и с представители на европейските институции. Засега е само идея. Няма конкретни текстове. Бихме желали да видим конкретни текстове и да започнем дебат по тях. Ние сме „за“ да има дебат по този въпрос. Трябва да изберем най-подходящия за България и най-добрия в Европа модел по този въпрос. Съгласни сме със същността на идеята, че не трябва да има несменяеми и недосегаеми хора както в политиката, така и в съдебната власт. Имаме готовност да участваме в този дебат, принципно подкрепяме идеята, но това трябва да е с всички гаранции да няма политически разправии и да не се политизира въпроса\", допълни още Хамид. Във връзка с отхвърлянето на това предложение от страна на председателя на ВКС и мнението му, че ЕК стимулирала националсоциализма у нас, депутатът посочи, че няма самочувствието да коментира думите на „моралния стожер“ на обществото у нас. „Само ще напомня, че господинът даже няма смелостта да застане пред парламента да защити собствения си доклад. Това е явно уважение един път към парламента, втори път към закона - да не си подадеш декларацията, когато си морален стожер на обществото, най-малко подхожда на един председател на тази институция в България“, каза още депутатът от ДПС.  \r\nДеница КИТАНОВА", "date": "2019.04.17", "title": "Хамид Хамид, ДПС: Принципно подкрепяме идеята на Данаил Кирилов за „тримата големи\" в съдебната система, но с всички гаранции, че няма да има политически разправии и политизиране на въпроса"}
{"url": "http://www.focus-news.net/news/2019/04/17/2647763/shumen-regionalnata-programa-za-zaetost-predvizhda-razkrivane-na-120-rabotni-mesta-v-oblastta-prez-2019-godina.html", "text": "Регионалната програма за заетост предвижда разкриване на 120 работни места в област Шумен през 2019 година. Проектът беше одобрен на заседание на Постоянната комисия по заетостта към Областния съвет за развитие в Шумен под председателството на заместник областния управител Ширин Вели, предаде репортер на  Радио „Фокус“-Шумен . Предвижда се 76 работни места да бъдат разкрити на пълен работен ден, а 44 - на 4-часов. За реализацията на регионалната програма са необходими 417 60 лв., от които 402 780 лв. от държавния бюджет и 14 780 лв., осигурени от областната и общинска администрация. Добринка Михова от Регионална служба по заетостта-Варна посочи, че в регионалната програма за заетост на област Шумен са включени проектните предложения на всички общински администрации и на Областна администрация-Шумен.  \r\n3 работни места с пълно работно време за длъжност „общ работник“ ще бъдат разкрити в Областна администрация-Шумен. 8 души, ще бъдат ангажирани в дейности по почистване на улици, паркове, спортни зали и др. обществени места, на пълен работен ден в община Шумен. По 8 места на длъжност „общ работник“,  на пълно работно време, ще бъдат разкрити в община Велики Преслав и Нови пазар, по 10 работни места в община Хитрино и Върбица, по 9 - в община Смядово и Каспичан, 11 - в община Каолиново. По 22 работни места на 4-часов работен ден ще бъдат разкрити в община Венец и Никола Козлево. Проектът на регионалната програма за заетост на област Шумен 2019 г. ще бъде изпратен за утвърждаване в Министерството на труда и социалната политика. През настоящата година ще се финансира осигуряване на заетост от 3 до 6 месеца. Планирано е изпълнението на програмата да започне на 1 юни и да поръдлжи до края на месец ноември. \r\nИвелина ИВАНОВА", "date": "2019.04.17", "title": "Шумен: Регионалната програма за заетост предвижда разкриване на 120 работни места в областта през 2019 година"}
{"url": "http://www.focus-news.net/news/2019/04/17/2647764/dobrich-obrazuvano-e-dosadebno-proizvodstvo-na-mazh-zaloven-s-nezakonna-darvesina.html", "text": "Полицаи и горски стражари са хванали извършител на незаконна сеч. Това съобщи Пламена Баналиева, специалист „Връзки с обществеността“ в Североизточно държавно предприятие (СИДП) - Шумен, предаде кореспондентът на  Радио „Фокус” – Варна . Мъжът бил разкрит след сигнал на гражданин, който информирал в полицейското управление в Добрич за подозрителен автомобил, натоварен с дърва за огрев. Незабавна проверка на място е установила на път за кв. „Рилци”, че пренасяните в колата дърва са без документи за законен произход. Горските стражари, които са се отзовали на сигнала, са съставили констативен протокол за транспортирането на незаконно добити 0,8 куб. м дървесина. Намереното количество е конфискувано. По случая е образувано досъдебно производство. От Държавно горско стопанство „Добрич” и Североизточно държавно предприятие благодарят на гражданина, подал сигнала, с чиято помощ е разкрит нарушител. При съмнения за нарушения, свързани с горите, може да се подава информация и на телефон 112, напомнят от СИДП.  \r\nЖулиета НИКОЛОВА", "date": "2019.04.17", "title": "Добрич: Образувано е досъдебно производство на мъж, заловен с незаконна дървесина"}
{"url": "http://www.focus-news.net/news/2019/04/17/2647766/kathimerinigartsiya-depa-prodava-gaz-na-balgariya-na-16-po-niski-tseni-spryamo-tezi-v-gartsiya.html", "text": "Обществената газова корпорация (DEPA) на Гърция продава природен газ на България на цена, която е 10% по-ниска от регулираната в България и с 16% по-ниска от цената, която предлага на основните си клиенти в Гърция, като по този начин субсидира индустрията в съседната страна, съобщава  електронното издание на вестник Kathimerini . \r\nЕжедневникът отбелязва, че българският пазар винаги е зависел от руския газ от „Газпром“ за 100% от нуждите си, и това е първият опит на София да се отвори за нови доставчици, за да се възползва максимално от ниските нива на втечнения природен газ (ВПГ) на спот пазара, чрез което да намали разходите за енергия за битовите потребители. \r\nKathimerini отбелязва, че в този контекст „Булгаргаз“ е обявил търг за 1,5 милиона мегаватчаса, докато оператора на българската газопреносна мрежа „Булгартрансгаз“ е обявил търг за 150 хиляди мегаватчаса, като ДЕПА е спечелила и двата и ще достав количествата към „Булгаргаз“ от събота до края на юни, а към „Булгартрансгаз“ от 1 май до края на юни. \r\nРедакцията на вестника е открила, че ДЕПА продава природен газ на България на цена 20,75 евро/MWh, като същевременно взима от своите клиенти в Гърция (т.е. производителите на електроенергия) 24,75 евро/MWh, а енергоемките индустрии се таксуват между 27 и 28 евро/MWh. ДЕПА е отказала да коментира данните на Kathimerini. \r\nПревод и редакция:", "date": "2019.04.17", "title": "Kathimerini(Гърция): ДЕПА продава газ на България на 16% по-ниски цени спрямо тези в Гърция"}
{"url": "http://www.focus-news.net/news/2019/04/17/2647739/sabah-turtsiya-ankara-veche-premina-rubikon-stsenariite-okolo-s-400.html", "text": "САЩ ще натиска Турция по всички възможни начини във връзка с покупката на С-400, а Анкара щ се съпротивлява. Турското проправителствено издание  „Сабах“  се опитва да оцени какво може да направи Америка и какви може да са възможните отговори на Турция. \r\nНай-обсъжданият сценарий: Въвеждането на военно ембарго срещу Турция. Това може да се случи на различни нива. Започвайки от възможна отмяна на доставките на F-35 и завършвайки с включването в черни списък на такива турски компании, като „Аселсан“. Няма как да се знае колко далеч ще стигне Америка, но тя неизбежно ще предприеме поне някои мерки, които ще причинят вреди на Анкара. \r\nТурция може да влезе в разговор по този въпрос. Спирането на доставките на F-35 ще навреди и на нея, но ще нанесе щети и на самия проект. Нуждата на Анкара от бойни самолети е налице. Срокът на експлоатация на F-16 е още не повече от 10 години. Разбира се, за тези 10 години могат да се намерят средства, но също така е нужно решаването на проблемите в краткосрочна перспектива, особено предвид това, че условията около Турция могат да направят ситуацията тежка. \r\nАвторът обаче твърди, че дори и Турция да не купи С-400, действията на Вашингтон не могат да бъдат предсказани. Анкара трябва да търси начини за осигуряване на устойчивостта на своите отбранителни системи в краткосрочен план. \r\nАмерика, според изданието, може да се обърне и към комплексно ембарго, което да обхване не само F-35, но засега това не е много вероятна перспектива. Разбира се, пише „Сабах“, САЩ могат да направят и това, ако поискат, но тази мярка ще има такива последствия, като стесняване на американския пазар за оръжия, предоставяне на Русия и Китай пълен достъп до турския пазар и подготовка на почвата за подобни случаи в бъдеще. Затова подобни действия на Вашингтон може и да причинят вреди на Турция, но в резултат Америка ще я изгуби напълно.  \r\nТретият сценарий е въпросът за изключване на Турция от НАТО. Това е нереалистичен сценарий, твърди вестникът, поне засега. \r\nКакто е известно, НАТО не предвижда механизъм за изключване на членове,а Америка сама по себе си не може да изключи Турция. Практически това би означавало край на НАТО, а ако Америка разруши НАТО, няма да има какво да се направи, смята авторът. \r\nИ четвъртият, още по-песимистичен сценарий, който никой още не е изразил, е вероятността от конфликт между САЩ и Турция. Това също не е много реалистично. В крайна сметка, ако Америка, която избягва директна намеса дори в такива региони като Сирия и Венецуела, е решила да атакува Турция, тогава не си струва да говорим за всичко това, пише „Сабах“. \r\nОстава най-реалистичният, според изданието, сценарий. Вашингтон иска да заплаши Анкара с икономическата палка. Именно за този сценарий трябва да се готви Турция, съветва вестникът, като посочва, че не е нужно да си експерт, за да разбереш, че това ще причини щети на страната, или поне, като минимум, ще я постави в трудно положение. \r\n„Сабах“ подчертава обаче, че „Турция вече премина Рубикон“. \r\nАко се отвърне от този път, за нея ще има не само икономически, но и стратегически последствия. Отказът от стратегическите нужди заради икономическия натиск ще има непоправими последствия, предупреждава авторът. \r\nИкономиката ще се оправи, но стратегическите загуби ще са непоправими. Затова е важно, призовава вестникът, Турция да се готви за икономически натиск и да продължава да обсъжда темата на масата за преговори. Когато получи С-400, Анкара ще има много по-широко пространство за действия, заключва изданието. \r\nПревод и редакция:", "date": "2019.04.17", "title": "„Сабах“ (Турция): Анкара вече премина Рубикон: Сценариите около С-400"}
{"url": "http://www.focus-news.net/news/2019/04/17/2647768/mariya-nikolova-meditsinska-sestra-nyama-da-otstapim-dokato-ne-poluchim-reshenie-za-vsyako-edno-ot-iskaniyata-ni.html", "text": "Няма да отстъпим, докато не получим решение за всяко едно от исканията ни. Това каза медицинската сестра Мария Николова по време на протеста на специалистите по здравни грижи в Бургас, предаде репортер на  Радио „Фокус“ – Бургас . Тя обяви, че сред исканията, които здравните работници биха искали да бъдат удовлетворени, са да няма търговски дружества в здравеопазването, еднаква основна заплата за всички специалисти по здравни грижи, независимо от местоработата или собствеността на болницата, заплащане в размер на 2 минимални работни заплати, допълнително възнаграждение и регламентирането му с правила нв зависимост от натовареността, връщане на медицинските стандарти, почасово заплащане и допълнително такова, възможност за регламентирана сестринска и кинезитерапевтична практика, промяна в категорията на труд. „Това са нашите искания и няма да се откажем от тях, ще продължаваме, докато те не бъдат удовлетворени“, добави Мария Николова. \r\nМария КУРТЕВА", "date": "2019.04.17", "title": "Мария Николова, медицинска сестра: Няма да отстъпим, докато не получим решение за всяко едно от исканията ни"}
{"url": "http://www.focus-news.net/news/2019/04/17/2647769/sport-fenerbahche-i-tsska-moskva-startiraha-s-ubeditelni-pobedi-v-pleyofite-na-evroligata.html", "text": "Победителят от редовния сезон Фенербахче победи гостуващия Жалгирис със 76:43 в първата среща от четвъртфиналните плейофи на Евролигата по баскетбола за мъже. Така турците постигнаха най-убедителната победа в историята си в елиминациите на турнира, а литовците записаха негативен рекорд за най-малко отбелязани точки в двубой от надпреварата. \r\nЦСКА Москва също стартира убедително след 94:68 над гостуващия испански Баскония и записаха 15-а поредна победа над съперника в Москва, в турнира от 2005 година насам. \r\nТази вечер: \r\nАнадолу Ефес (Турция) - Барселона (Испания) от 20:00 часа \r\nРеал Мадрид (Испания) - Панатинайкос (Гърция) от 22:15", "date": "2019.04.17", "title": "Спорт: Фенербахче и ЦСКА Москва стартираха с убедителни победи в плейофите на Евролигата"}
{"url": "http://www.focus-news.net/news/2019/04/17/2647770/zam-ministar-atanas-zapryanov-otkrivaneto-na-voennovazdushno-uchilishte-e-znachimo-predvid-usvoyavaneto-na-novi-sistemi-za-komandvane-i-upravlenie-samoleti-i-vertoleti.html", "text": "Откриването на Военновъздушно училище е значимо предвид процеса на усвояване на нови системи за командване и управление – самолети и вертолети. Това каза заместник-министърът на отбраната Атанас Запрянов по време на дебатите в Комисията по отбрана по решението за откриване на Висше военновъздушно училище „Георги Бенковски“, предаде репортер на  Агенция „Фокус“ . Според него то ще отговори на повишените изисквания за новата авиационна техника. „Създаването е средство и път да се отговори на европейските изисквания за качествено висше авиационно образование“, каза още Запрянов. По думите му създаването на висшето военновъздушно училище трябва да реши съществуващи проблеми за авиационно образование. „Сред недостатъците е това, че пилотите, обучавани за нуждата на ВВС не получават сертификати за нуждата на гражданската авиация“, заяви Атанас Запрянов.  \r\nДеница КИТАНОВА", "date": "2019.04.17", "title": "Зам.-министър Атанас Запрянов: Откриването на Военновъздушно училище е значимо предвид усвояването на нови системи за командване и управление – самолети и вертолети"}
{"url": "http://www.focus-news.net/news/2019/04/17/2647772/mirena-ivanova-balgarska-asotsiatsiya-po-hemofiliya-varna-blizo-700-dushi-v-balgariya-stradat-ot-hemofiliya.html", "text": "От 1989 г. на 17 април отбелязваме Световния ден за борба с хемофилията. Това каза в интервю за  Радио „Фокус“ – Варна  Мирена Иванова, областен координатор на Българската асоциация по хемофилия за Варна. Хемофилията е рядко заболяване, при което кръвта не се съсирва нормално, защото в нея липсват достатъчно кръвосъсирващи протеини. Мирена Иванова съобщи, че целта на днешната инициатива е да информира широката общественост за съществуването на това заболяване. „Провежда се ежегодно на 17 април, тъй като това е рожден ден на Франк Шнабел, който е основател на Световната федерация по хемофилия и от 1989 г. това е денят, в което цялото общество, което е засегнато от куаголопатии, празнува напредъка в лечението, правят се информационни кампании, за да могат да разберат останалите хора за проблемите и трудностите, с които се срещат хемофилиците“, разказа още тя. Според Мирена Иванова близо 700 души в България страдат от това заболяване.  \r\nПо думите й хемофилията е наследствено (генетично) разстройство, като лечението включва редовно заместване на специфичния съкращаващ фактор. Тя допълни, че в днешния ден всеки човек, който е съпричастен по някакъв начин към това заболяване, споделя своите впечатления, мнения и информация за хемофилията. „Ние днес в училището на моя син направихме една презентация, разказах на децата какво представлява заболяването, те бяха украсили с червен цвят  – цвета на кръвта и това беше на местно ниво“, разказа Мирена Иванова. Тя съобщи, че за 4-та поредна година, на 21 април, от 11.00 часа, ще се проведе Велопоход „Заедно“ в подкрепа на хората с хемофилия. Социално-спортното събитие ще се проведе в  София, Пловдив, Варна и Бургас. „На 21 април се надявам, че ще се включат повече хора в нашия велопоход, който тази година е със слоган „Движението е промяна!“ и от 11.00 часа ще ги очакваме на входа на Летния театър във Варна“, каза още Мирена Иванова. \r\nБояна АТАНАСОВА", "date": "2019.04.17", "title": "Мирена Иванова, Българска асоциация по хемофилия – Варна: Близо 700 души в България страдат от хемофилия"}
{"url": "http://www.focus-news.net/news/2019/04/17/2647771/rayonna-prokuraturagabrovo-nablyudava-dosadebno-proizvodstvo-za-nanesena-telesna-povreda-na-uchenik-ot-uchitel.html", "text": "Районна прокуратура – Габрово наблюдава досъдебно производство, образувано за това, че на 16 април около 15.00 часа в Габрово, в училище в града, от длъжностно лице – учител, е били нанесена лека телесна повреда на малолетно лице – ученик на 11 години, изразяваща се в болка и страдание. Това съобщиха от Апелативна прокуратура- Велико Търново. Извършени са неотложни следствени действия. Разпитани са пострадалото дете и майка му. Назначена е съдебно-медицинска експертиза за получените увреждания на детето. Действията по разследването продължават под ръководството на Районна прокуратура – Габрово.", "date": "2019.04.17", "title": "Районна прокуратура–Габрово наблюдава досъдебно производство за нанесена телесна повреда на ученик от учител"}
{"url": "http://www.focus-news.net/news/2019/04/17/2647767/ministar-kiril-ananiev-badeshtata-detska-bolnitsa-shte-ima-spetsialen-statut.html", "text": "Министерството на здравеопазването и медицинският персонал на Специализираната болница за детски болести „Проф. д-р Иван Митев“ нямат различия по отношение на специалния статут, който ще има бъдещата комплексна детска болница, чието изграждане трябва да приключи до 2 години. Тя няма да е търговско дружество, а ще е лечебно заведение по параграф 5 от Закона за лечебните заведения. Основното ядро в нея ще бъде настоящата Педиатрия. Това заяви министърът на здравеопазването Кирил Ананиев на среща с ръководството и представители на медицинския персонал на лечебното заведение, съобщиха от  министерството . По думите му в момента евентуална промяна на статута на Педиатрията ще отнеме много време. Кирил Ананиев представи работния план на строителството на бъдещата детска болница, който вече е в ход. Най-късно през месец септември ще започне и същинското строителство. Представителите на медицинския персонал запознаха министър Ананиев с належащите проблеми пред болницата, свързани основно с липсата на персонал и ниските възнаграждения.  \r\nЗдравният министър съобщи, че Специализираната болница за детски болести ще бъде подпомогната по реда на Наредба №3/ 2019 г. за субсидиране на дейности извън обхвата на задължителното здравно осигуряване. Беше поет ангажимент да се предложи на Надзорния съвет на НЗОК да бъдат обсъдени проблемите със заплащане на дейностите по педиатричните клинични пътеки. Тази дискусия ще продължи и при подготовката на НРД за 2020-2022 г. До 15 май ще бъде готова и методиката, която разработва екипът на здравното министерство съвместно със съсловни организации и асоциации. Тя ще даде визията за нивата на възнагражденията за персонал в лечебните заведения.  \r\nМинистър Ананиев покани представителите на Специализираната болница за детски болести „Проф. д-р Иван Митев“ отново на среща след средата на месец май, за да обсъдят предложената методика и размера на средствата, които лечебното заведение ще получи от МЗ като субсидия.", "date": "2019.04.17", "title": "Министър Кирил Ананиев: Бъдещата детска болница ще има специален статут"}
{"url": "http://www.focus-news.net/news/2019/04/17/2647765/balgariya-be-sred-parvite-strani-v-es-koito-se-obyaviha-protiv-dvoyniya-standart-pri-hranite.html", "text": "Европейският  парламент гласува пакета „Нова сделка за потребителите“. По този начин се слага край на практиката един и същ хранителен продукт да се предлага с различен състав под една и съща търговска марка, съобщиха от  МЗХГ . България, чрез Министерството на земеделието, храните и горите, е една от първите държави, които работят активно по проблема.  През м. март 2017 г. темата беше обсъдена в Съвета по земеделие и рибарство на ЕС. България и още седем страни членки отправиха искане към Европейската комисия да разгледа проблема с влагането на различни съставки в продукти, предлагани под една и съща търговска марка. Поставен бе въпросът за разработване на законодателство, с което да се избегнат двойните стандарти за качество в ЕС. В периода от май 2017 г. до април 2018 г. Министерството на земеделието, храните и горите и Българската агенция по безопасност на храните проведоха три проучвания за наличие на „двоен стандарт“ при предлагането на храни на българския и европейския пазар. Проучването и в трите си етапа включваше храни, произведени от големи международни компании, чиито седалища и производствени предприятия се намират основно извън територията на България.  Изследванията установиха редица разлики в състава на продуктите, които се предлагат под една и съща  марка на пазара в Източна и Западна Европа. Въпреки че, нормативната уредба към онзи момент не е нарушена,  различията в съставът на продуктите повдигна въпроса за равнопоставеността на потребителите в ЕС и необходимостта от законодателни промени на ниво Европейски съюз. В рамките на Българското председателство на Съвета на Европейския съюз, под патронажа на премиера Бойко Борисов, се проведе международен форум на високо равнище, посветен именно на двойния стандарт при храните.  По време на събитието, комисар Вера Юрова представи вижданията на ЕК за промени в няколко директиви на ЕС, които да могат да подпомогнат общия стремеж за елиминиране на практиките за производството на храни, продавани под една и съща марка, но с различен състав на пазара в Европа. Първата крачка беше направена, като от ЕК, чрез Съвместния изследователски център (JRC),  бе   разработена хармонизирана методология за подбор и анализ на храни. В рамките на проучването е направено и сравнение на цените, което показва, че над една трета от продуктите се предлагат на по-високи цени в България, отколкото в другите държави членки на ЕС. През месец юли 2018 г. България бе официално поканена от Съвместния изследователски център (JRC) на ЕК, за участие в общоевропейската кампания за оценка на свързаните с качеството характеристики на марки храни, продавани под определена марка по – популярна като „проучване за наличие на двоен стандарт при храните“. Впоследствие Българската агенция по безопасност на храните взе мостри за анализ от 96 продукта, след което изпрати до Съвместния изследователски център в Белгия цялата обработена информация. \r\nС приемането на пакета \"Нова сделка за потребителите\" предстои работа по въвеждането на новите изисквания в националното законодателство на държавите членки на ЕС, включително и в българското законодателство.", "date": "2019.04.17", "title": "България бе сред първите страни в ЕС, които се обявиха против двойния стандарт при храните"}
{"url": "http://www.focus-news.net/news/2019/04/17/2647773/yambol-s-dvoyna-premiera-na-mladiya-avtor-anamariya-koeva-shte-bade-otbelyazan-svetovniyat-den-na-knigata-i-avtorskoto-pravo-23-april.html", "text": "По повод международния ден на книгата и авторското право – 23 април в Ямбол ще се състои премиера на две книги на младия автор Анамария Коева, съобщиха от  общината . Литературната среща ще бъде на 23 април от 16.30 часа в залата на Културно-информационен център „Безистен“. Организатор на събитието е Общинско  предприятие „Туризъм и култура“. \r\nВ Ямбол Анамария Коева ще представи „Кой си ти?” – картини и поезия (2019, издателство „Захарий Стоянов”) и „Мълчание по Бредбъри” (2017, „Бургаска писателска общност”). На премиерата ще присъстват и редакторите на книгите - писателят Иван Гранитски, както и поетесата Роза Боянова – арт-педагог и основател на литературно студио „Митични птици“, Бургас. В творбите си авторът разсъждава върху теми като социалните порядки, които често ни определят и ограничават, търсенето на смисъла в ерата на социалните медии, методите ни за разсейване, когато смисъл няма, домът като относително понятие, което някак винаги е другаде. „Кой си ти?” се опитва да освети  тъмните кътчета на нашето подсъзнание - в търсене на границата между Аз-а и Другия, Аз-а и Обществото, а понякога дори и между Аз-а и Аз-а. Заглавието на другата литературна творба „Мълчание по Бредбъри” е вдъхновено от „451 градуса по Фаренхайт“ на Рей Бредбъри. В книгата се преплитат темите за търсенето на идентичност далеч от дома и за пътуването – във времето, в пространството, в различните човешки светове.  \r\nАнамария Коева е на 25 години. Завършва архитектура в престижния University of Edinburgh. Родом от Бургас, тя е писател, художник и преводач, понастоящем живее в Единбург. Тя е призьор от Националния конкурс за млади художници и литератори „Душата на един извор“ 2018 г., организиран от община Ямбол, съвместно с Фондация „Млада България“. Носител е на редица литературни награди, включително „Петя Дубарова” (2012). Автор е вече на пет поетични книги и две самостоятелни изложби в България и в чужбина.", "date": "2019.04.17", "title": "Ямбол: С двойна премиера на младия автор Анамария Коева ще бъде отбелязан Световният ден на книгата и авторското право 23 април"}
{"url": "http://www.focus-news.net/news/2019/04/17/2647774/plovdiv-praznichnata-programa-na-obshtina-asenovgrad-za-velikdenskite-praznitsi-zapochna-s-boyadisvane-na-golemi-magicheski-yaytsa.html", "text": "Празничната програма на Община Асеновград за Великденските празници вече започна. Ученици от асеновградските училища се включиха в традиционното изрисуване на големи „магически” яйца в Градска библиотека „Паисий Хилендарски”, съобщиха от пресцентъра на  Общината . Децата вложиха много любов и доза вълшебство със своите преподаватели по изобразително изкуство и сътвориха прекрасни елементи и сюжети върху яйцата. Те ще бъдат изложени пред сградата на Община Асеновград и други публични места, където всеки може да се снима с тях, да си пожелае нещо и да ги докосне, за да се сбъдне желанието му. \r\nСъбитията, посветени на най-големия християнски празник, ще продължат през страстната седмица с концерт на Пловдивско певческо дружество „Ангел Букорещлиев” от 18.30 ч. на 22 април в Градска библиотека, празничен концерт на Девическа хорова формация „Евмолпея” от 18.30 ч. на 23 април, също в Градска библиотека, и Великденски концерт на 29 април на Виевската фолклорна група на пл. „Акад. Николай Хайтов”, от 11.30 ч. \r\n29 април е и Световен ден на танца. Oт клуб по модерен балет „Косара” ще го отбележат с флашмоб на площада от 17.00 ч.", "date": "2019.04.17", "title": "Пловдив: Празничната програма на Община Асеновград за Великденските празници започна с боядисване на големи „магически” яйца"}
{"url": "http://www.focus-news.net/news/2019/04/17/2647776/dobrich-dg-zdravets-specheli-parvo-myasto-na-detskoto-sastezanie-barzi-smeli-srachni-v-kavarna.html", "text": "С много емоции и добро настроение в спортна зала „Олимпиада“ в Каварна се проведе традиционното детско състезание „Бързи, смели, сръчни“ с участието на четири детски градини от община Каварна. Това съобщиха от пресцентъра на  общината . Първенец в оспорваните и емоционални игри станаха децата от ДГ “Здравец“, за второто място се пребори ДГ “Радост“, третото място бе за ДГ “Детелина“, а четвърто място зае ДГ „Слънце“. За правилното изпълнение на щафетните игри следеше жури в състав: Павел Станчев - началник отдел „Спорт и младежки дейности“, Любов Киорогло - старши специалист „Духовни и социални дейности“ и Пламен Георгиев - специалист в отдел „Спорт и младежки дейности“. Критериите, по които журито оценяваше бяха бързина, прецизност и точност. Специален гост на състезанието бе кметът на община Каварна Нина Ставрева. „Уважаеми учители, скъпи родители, мили каварненски деца, за мен е изключително удоволствие за поредна година да открия традиционното за община Каварна състезание „Бързи, Смели, Сръчни“. Благодаря на учителите за труда и всеотдайността, за подготовката на децата за днешното състезание. Благодаря на всички родители за подкрепата, която оказват в публиката. А вие мили деца помнете, че спорта е здраве и нека той стане ваше ежедневие“, заяви при откриването на състезанието госпожа Ставрева. По време на паузите между игрите децата от детските градини отправиха танцов поздрав към всички родители и присъстващи в залата. Всички участници получиха индивидуални медали, а отборите грамоти и купи, както и предметни награди осигурени от Община Каварна. Организатор на състезанието бе отдел „Спорт и младежки дейности“.", "date": "2019.04.17", "title": "Добрич: ДГ „Здравец“ спечели първо място на детското състезание „Бързи, смели, сръчни“ в Каварна"}
{"url": "http://www.focus-news.net/news/2019/04/17/2647777/plovdiv-gradska-biblioteka-paisiy-hilendarski-za-poredna-godina-nagradi-uchastnitsite-ot-konkursa-za-detska-risunka-valshebniyat-svyat-na-knigite.html", "text": "Градска библиотека „Паисий Хилендарски” в Пловдив за поредна година награди участниците от конкурса за детска рисунка „Вълшебният свят на книгите“, съобщиха от пресцентъра на  Общината . Тази година в конкурса участваха 146 рисунки от асеновградските училища и детски градини. Директорът на библиотеката Милена Марковска благодари за големия интерес към конкурса, който се превърна в традиционно събитие като част от програмата за Дните на книгата. Целта на конкурса е да се даде възможност за изява на творческите заложби у децата и учениците, както и да се стимулира техният интерес към книгата и знанието. \r\nВсички участници бяха удостоени с грамоти, а отличилите се получиха и предметни награди. Грамотите и наградите връчи директорът на библиотеката Милена Марковска.", "date": "2019.04.17", "title": "Пловдив: Градска библиотека „Паисий Хилендарски” за поредна година награди участниците от конкурса за детска рисунка „Вълшебният свят на книгите“"}
{"url": "http://www.focus-news.net/news/2019/04/17/2647778/sofiya-dvizhenieto-po-patya-rebrovo-tompsan-se-osashtestvyava-dvuposochno-v-ednata-lenta-poradi-ptp.html", "text": "Движението по път II-16 Реброво - Томпсън се осъществява двупосочно в едната лента поради ПТП. Това съобщиха от пресцентъра на  Агенция \"Пътна инфраструктура\" . Движението се регулира от \"Пътна полиция\".", "date": "2019.04.17", "title": "София: Движението по пътя Реброво - Томпсън се осъществява двупосочно в едната лента поради ПТП"}
{"url": "http://www.focus-news.net/news/2019/04/17/2647748/tass-poroshenko-se-saglasi-na-debati-sas-zelenski-na-olimpiyskiya-stadion-v-kiev-v-petak.html", "text": "Кандидатите за президент на Украйна Владимир Зеленски и Петро Порошенко ще проведат дебати на киевския стадион „Олимпийски“ на 19 април от 19 часа, съобщи в сряда пресслужбата на действащия държавен глава във „Фейсбук“, предава  ТАСС . \r\nОт там подчертават, че решението е взето „изключително заради гражданите на Украйна, които имат право да чуят и двамата кандидати преди гласуването, изключително от уважение към законите на Украйна и честните избори“ и призоваха привържениците на Порошенко да отидат на стадиона и да го подкрепят.  \r\nСъобщението също така съдържа искане да не се вземат „никакви факли, тръби, барабани и други подобни“. „Няма да се състезаваме, кой кого ще надвика. Донесете със себе си знамена и символи в държавните цветове на Украйна и Европейския съюз“, отбеляза пресслужбата. \r\nВремето на началото на дебата между кандидатите за президент в Украйна стана предмет на спекулации през изминалата седмица. Първоначално Зеленски предложи на Порошенко да се срещнат на Олимпийския стадион в Киев на 19 април в 19:00 часа. ЦИК на Украйна и Обществената телевизия заявиха, че кандидатите трябва да проведат дебат в студиото на 19 април в 20:00 часа, съгласно закона. След това Порошенко предложи на Зеленски дебат на 14 април на стадиона и на 19 в телевизионното студио. Зеленски обаче не промени решението си. \r\nВ резултат на това на 14 април Порошенко се появи на стадиона без опонента си. По-късно от  щаба на държавния глава заявиха, че Порошенко е готов да дойде на стадиона за разговори със Зеленски и 19 април, но между 16:00 и 18:00, за да успеят да отидат на дебата за \"Обществената телевизия\" до 20:00 часа. Позицията на противника остана същата и в крайна сметка Порошенко бе принуден да се съгласи с времето, определено от Зеленски - 19:00. \r\nПревод и редакция:", "date": "2019.04.17", "title": "ТАСС: Порошенко се съгласи на дебати със Зеленски на Олимпийския стадион в Киев в петък"}
{"url": "http://www.focus-news.net/news/2019/04/17/2647779/ministar-nikolina-angelkova-shte-otkrie-vav-veliko-tarnovo-xvi-mezhdunarodno-izlozhenie-kulturen-turizam-i-balgaro-ruska-kragla-masa-v-turizma-na-18-april.html", "text": "Министърът на туризма Николина Ангелкова ще открие във Велико Търново XVI Международно изложение „Културен туризъм“. Откриването на форума е на 18 април от 11.00 часа в Двореца на културата и спорта „Васил Левски”. Това съобщиха от пресцентъра на  министерството . В своето XVI издание изложението „Културен туризъм” разширява значително експозиционната си площ и създава нови възможности за представяне на участниците. В рамките на международната борса във Велико Търново ще се състои и Българо-руска кръгла маса „Ролята на туризма за развитие на регионите. Културният туризъм – традиции и бъдеще“. Българо-руският форум ще бъде открит от министър Ангелкова същия ден в 14 часа в музей „Възраждане и Учредително събрание“. Руската делегация, която ще посети България, включва 23 участници, сред които ръководители и членове на туристическите администрации на 12 руски региона. Основните теми, които ще се дискутират на кръглата маса, са „Регионите на България и Русия – центрове за съхранение и развитие на културните традиции и историческата памет“ и „Регионалното сътрудничество – основа за развитието на културните и туристическите връзки между България и Русия“. Подобни двустранни туристически форуми предстои да бъдат организирани и със САЩ, Германия, Полша, Сърбия.", "date": "2019.04.17", "title": "Министър Николина Ангелкова ще открие във Велико Търново XVI Международно изложение „Културен туризъм“ и българо-руска кръгла маса в туризма на 18 април"}
{"url": "http://www.focus-news.net/news/2019/04/17/2647775/angelina-lambreva-mon-vav-vissheto-voennovazdushno-uchilishte-shte-se-obuchavat-kursanti-i-studenti-v-4-profesionalni-napravleniya-i-doktoranti-v-7-doktorski-programi.html", "text": "Във Висшето военновъздушно училище ще се обучават курсанти и студенти в общо 4 професионални направления, и докторанти в 7 докторски програми. Това каза Ангелина Ламбрева, директор на Дирекция „Висше образование“ към Министерство на образованието и науката по време на дебатите в Комисията по отбрана по решението за откриване на Висше военновъздушно училище „Георги Бенковски“, предаде репортер на  Агенция „Фокус“  . „МОН подкрепя проекта. Радваме се, че се открива ново държавно висше училище, което се създава, за да отговори на повишените изисквания при подготовката на летци и авиационни кадри“, заяви тя. „Според проекта за откриване на висшето училище в него ще се обучават курсанти, студенти, военнослужещи и докторанти в общо четири професионални направления. Ще се подготвят и докторанти по общо седем докторски програми“, обяви Ангелина Ламбрева. \r\nДеница КИТАНОВА", "date": "2019.04.17", "title": "Ангелина Ламбрева, МОН: Във Висшето военновъздушно училище ще се обучават  курсанти и студенти в 4 професионални направления, и докторанти в 7 докторски програми"}
{"url": "http://www.focus-news.net/news/2019/04/17/2647782/prezidentat-rumen-radev-balgariya-tryabva-da-ima-gotovi-za-stroitelstvo-infrastrukturni-proekti-za-da-ne-propuskame-golemite-chuzhdestranni-investitsii.html", "text": "Държавата Катар има воля и интерес да инвестира в българската транспортна инфраструктура, но е необходимо страната ни да подготви и представи убедително инвестиционните си проекти. Без конкретни технически параметри, финансови анализи и срокове не можем да привлечем големи международни инвеститори. Това заяви президентът Румен Радев на среща на „Дондуков“ 2 с народни представители от Комисията по регионална политика, благоустройство и местно самоуправление и от Комисията по транспорт, информационни технологии и съобщения към Народното събрание, съобщиха от  прессекретариата на държавния глава . Държавният глава запозна депутатите с резултатите от официалното си посещение в Катар, където беше по покана на емира Шейх Тамим бин Хамад Ал-Тани от 10 до 12 април т. г. По време на разговорите ми в Доха с емира, с министър-председателя, с министъра на транспорта на Катар и  с  изпълнителния директор на Катарската инвестиционна агенция беше повдигната отново темата за партньорство при изграждане на пътната инфраструктура в България по направление „Север-Юг“, посочи Румен Радев. Президентът изтъкна отличните връзки на политическо ниво между България и Катар, включително добри лични контакти, и подчерта заявената готовност на арабската държава да инвестира в автомагистрала „Русе-Свиленград“ и тунела под връх Шипка. „Катар проявява интерес и ще вложи средства, но само ако българската държава предостави актуални проекти, готови за реализация“, заяви президентът. Той призова депутатите в координация с изпълнителната власт за по-експедитивни и ефективни действия, за да се постигне необходимия напредък. Движеща сила за реализацията на обсъжданите проекти имат правителството и парламентът, ангажирам се да съдействам на най-високо политическо ниво готовите ни предложения да бъдат представени на катарската страна, заяви Румен Радев. Народните представители се ангажираха да инициират съвместно заседание на двете комисии, като поканят представители на всички отговорни институции за дебат по темата.", "date": "2019.04.17", "title": "Президентът Румен Радев: България трябва да има готови за строителство инфраструктурни проекти, за да не пропускаме големите чуждестранни инвестиции"}
{"url": "http://www.focus-news.net/news/2019/04/17/2647780/sliven-do-22-april-politicheskite-partii-i-koalitsii-v-grada-tryabva-da-predstavyat-poimenniya-sastav-na-sektsionnite-izbiratelni-komisii.html", "text": "До 22 април политическите партии и коалиции в Сливен трябва да представят поименния състав на секционните избирателни комисии. Това бе решено на проведените консултации за съставите на секционните избирателни комисии за изборите за членове на Европейския парламент от България под ръководството на кмета Стефан Радев, предаде репортер на  Радио „Фокус“ – Сливен . \r\nПрисъстваха представители на ПП ГЕРБ, Коалиция „БСП за България“, КП „Обединени патриоти“, ПП ДПС, ПП „Воля“, КП „България без цензура“ и КП „Реформаторски блок“. \r\nСъс заповед на кмета на територията на цялата община са образувани 181 избирателни секции, от които 126 в град Сливен и 55 за населените места. Към 5 април от всички 181 избирателни секции, 40 са с до 500 избиратели, 12 са с до 200. Останалите са с над 500 избиратели. \r\nПодвижна избирателна секция ще бъде сформирана, ако до 11 май постъпят не по-малко от 10 заявления за гласуване. В съответствие с чл. 9, ал. 6 и ал. 9 от Изборния кодекс избирателни секции може да се образуват в болнични заведения и местата за задържане. \r\nЛюдмила ЙОРГОВА", "date": "2019.04.17", "title": "Сливен: До 22 април политическите партии и коалиции в града трябва да представят поименния състав на секционните избирателни комисии"}
{"url": "http://www.focus-news.net/news/2019/04/17/2647784/sliven-obshtinskiyat-savet-shte-glasuva-promyana-v-naredbata-za-priemane-na-uchenitsi-v-parvi-klas-na-obshtinskite-uchilishta-na-zasedanieto-si-na-18-april.html", "text": "Общински съвет – Сливен ще гласува промяна в Наредбата за приемане на ученици в първи клас на общинските училища на територията общината на свое заседание на 18 април. Това съобщи пред  Радио „Фокус“ – Сливен  председателят на Общинския съвет Димитър Митев. Изменението се налага заради настъпилите промени в нормативната уредба на национално ниво и получено предложение от Районна прокуратура – Сливен. \r\nОбщинските съветници ще гласуват и промяна в бюджета на Общината. Една от причините е необходимост от осигуряване на допълнителни средства за спортните клубове. Друга причина са ремонтни дейности по сградата на читалището в кв. „Речица“ и увеличение на основното месечно възнаграждение на кметовете на по-малките населени места в състава на общината. \r\nПриемането на бюджетната прогноза за периода 2020-2022 г. също е сред точките от дневния ред на утрешното заседание на Общинския съвет. \r\nЩе бъдат разгледани и предложения за упълномощаване на кмета Стефан Радев да подпише запис на заповед за три проекта, в които участва Община Сливен. Те са свързани със социалната интеграция и мерки за подобряване достъпа до образование на уязвими групи, както и предоставянето на интегрирани услуги за ранно детско развитие в Общностния център за деца и семейства. \r\nСред предложенията е и даване на съгласие Община Сливен да кандидатства за финансиране по Оперативна програма „Развитие на човешките ресурси 2014-2020 г.“ с проекта „Патронажна грижа за възрастни хора и лица с увреждания“. Димитър Митев подчерта, че финансирането ще бъде 100 % безвъзмездно. \r\nНа сесията ще бъде гласуван и докладът за изпълнението на програмата за развитие на читалищата на територията на общината за предходната година, а също и отчетът за дейността на Общински съвет по наркотични вещества – Сливен. \r\nДруга точка от дневния ред касае промяна на предмета на дейност на ЕООД „Общинска охрана и СОТ – Сливен“. Тя се налага заради промяна в Закона за частната охранителна дейност. \r\nНа заседанието на Общинския съвет ще бъдат гласувани също разпоредителни имотни сделки, отпускане на финансови средства на културни институти и финансови помощи на нуждаещи се лица. \r\nСред акцентите в дневния ред на сесиятае предложението  да бъде удостоена със званието „Почетен гражданин на Сливен“ европейската шампионка по лека атлетика Радослава Мавродиева. \r\nНяколко са допълнителните точки от дневния ред, които ще бъдат разгледани по време на сесията на Общински съвет – Сливен. Една от тях е свързана с промяна в състава на обществената комисия, която ще определи носителя на наградата „Аргира Жечкова“. Друга допълнителна точка е свързана с разглеждането на годишните финансови отчети и показатели на „Дентален център – Сливен“ ЕООД. \r\nЛюдмила ЙОРГОВА", "date": "2019.04.17", "title": "Сливен: Общинският съвет ще гласува промяна в Наредбата за приемане на ученици в първи клас на общинските училища на заседанието си на 18 април"}
{"url": "http://www.focus-news.net/news/2019/04/17/2647783/ek-komisiyata-privetstva-glasuvaneto-na-evropeyskiya-parlament-na-novite-pravila-za-podobryavane-na-spravedlivostta-i-prozrachnostta-na-onlayn-platformite.html", "text": "Европейският парламент одобри новия регламент относно търговските практики между платформи и предприятия, като целта е създаването на справедлива, надеждна и ориентирана към иновациите среда за предприятията и търговците, когато използват онлайн платформи.  \r\nЗаместник-председателят на Комисията, отговарящ за цифровия единен пазар — Андрус Ансип, комисарят, отговарящ за вътрешния пазар, промишлеността, предприемачеството и МСП — Елжбета Бенковска, и комисарят, отговарящ за цифровата икономика и цифровото общество — Мария Габриел, приветстваха резултата от гласуването в съвместно изявление:  \r\n„Доволни сме от много голямата подкрепа сред членовете на Европейския парламент на новите правила за търговските практики на онлайн платформите. Като пръв по рода си регламент в света, който разглежда предизвикателствата на търговските взаимоотношения в рамките на икономиката, основана на онлайн платформи, той е важен крайъгълен камък на цифровия единен пазар и полага основите за бъдещо развитие. Той не само ще подобри доверието, предвидимостта и правната сигурност, но ще предложи също така нови и достъпни възможности за защита и решаване на спорове между предприятията и платформите, съобщава  Представителството на ЕК в България . \r\nРегламентът е изготвен с мисълта за милионите малки и средни предприятия, така че те повече да не се сблъскват с необосновано блокиране на потребителски акаунти, непрозрачно класиране на резултатите при търсене, непосилни процедури за решаване на спорове и много други нелоялни практики. Също така от голяма полза за потребителите ще бъде стимулирането на предприятията да станат активни на онлайн платформите, което от своя страна да доведе до по-голям избор на стоки и услуги с по-добро качество и на по-ниски цени.  \r\nНие сме благодарни на всички участващи страни, на институциите на ЕС и на държавите членки за техните големи усилия в постигането на добър компромис в много кратък срок. Това е още едно положително развитие преди предстоящите избори за Европейски парламент.“", "date": "2019.04.17", "title": "EK: Комисията приветства гласуването на Европейския парламент на новите правила за подобряване на справедливостта и прозрачността на онлайн платформите"}
{"url": "http://www.focus-news.net/news/2019/04/17/2647742/afp-frantsiya-obyavyava-mezhdunaroden-konkurs-za-vazstanovyavaneto-na-notr-dam.html", "text": "Франция ще покани архитекти от целия свят да представят проектите си за възстановяването на катедралата Парижката Света Богородица, която пострада сериозно от пожар в понеделник, заяви френският премиер Едуар Филип в сряда, цитиран от  AFP . \r\nЦелта е „да се построи нова кула на Нотр Дам, която е адаптирана към техниките и предизвикателствата на нашата ера“, каза той на пресконференция в Париж.  \r\nПревод и редакция:", "date": "2019.04.17", "title": "AFP: Франция обявява международен конкурс за възстановяването на Нотр Дам"}
{"url": "http://www.focus-news.net/news/2019/04/17/2647781/vladimir-toshev-gerb-chestitya-ne-samo-na-voennovazdushnite-i-vaorazhenite-ni-sili-a-i-na-balgariya-prekrasnata-pridobivka-vissheto-voennovazdushno-uchilishte.html", "text": "Искам да честитя не само на военновъздушните и въоръжените ни сили, а и на България прекрасната придобивка – Висшето военновъздушно училище. Това каза народният представител от ПГ на ГЕРБ Владимир Тошев по време на дебатите в Комисията по отбрана по решението за откриване на Висше военновъздушно училище „Георги Бенковски“,  предаде репортер на  Агенция „Фокус“  . Според него откриването на новото училище е възстановяване на една традиция. Той призова, когато Висшето военновъздушно училище стартира дейността си с команден състав, те да бъдат командировани във военноморското. „Прекрасни традиции са развили и в гражданския и във военния сектор на военноморското училище. Лично по мое преценка е едно от водещите учебни заведения не само в България, а и не само във военната сфера“, допълни Тошев. Той декларира от свое име, че винаги ще подкрепя новата формация във въоръжените сили с всичко, което зависи от депутатите. Той призова да се развиват новите неща, но да не се разрушават съществуващи. \r\nДеница КИТАНОВА", "date": "2019.04.17", "title": "Владимир Тошев, ГЕРБ: Честитя не само на военновъздушните и въоръжените ни сили, а и на България прекрасната придобивка – Висшето военновъздушно училище"}
{"url": "http://www.focus-news.net/news/2019/04/17/2647788/varna-vazstanoveno-e-dvizhenieto-po-podstapa-kam-asparuhov-most-posoka-tsentara-na-grada.html", "text": "Възстановено е движението по подстъпа към Аспарухов мост посока Варна, с изключение на ускорителния ръкав. Това съобщиха от ОДМЕР-Варна. Предстои ремонтните дейности да приключат изцяло в най-кратък срок.", "date": "2019.04.17", "title": "Варна: Възстановено е движението по подстъпа към Аспарухов мост посока центъра на града"}
{"url": "http://www.focus-news.net/news/2019/04/17/2647789/nad-13-kg-metaamfetamin-zadarzhaha-mitnicheski-i-granichni-sluzhiteli-v-rayona-na-dunav-most-2.html", "text": "13,665 кг метаамфетамин задържаха митически и гранични служители в района на Дунав мост 2 „Видин - Калафат“ на 12 април 2019 г. Това съобщиха от  Агенция „Митници“ . Наркотичното вещество е открито след сканиране с рентген в специално изграден тайник, разположен зад задната броня на лек автомобил „Пежо“ с българска регистрация, напускащ България. След демонтаж на бронята митническите служители извадили от тайника 14 пакета, обвити в бежово тиксо и съдържащи 13,665 кг бяло прахообразно вещество, което при полеви наркотест е реагирало на метаамфетамин. Водачът на автомобила – П.М., признал, че сам изградил тайника и сложил в него наркотика. Образувано е досъдебно производство по описа на ГПУ Видин. \r\nПо искане на Окръжна прокуратура – Видин съдът е определил мярка за неотклонение „Задържане под стража“ спрямо П.М., обвинен за извършено от него престъпления по чл. 242, ал. 2 и по чл. 354а, ал. 1 от Наказателния кодекс.", "date": "2019.04.17", "title": "Над 13 кг метаамфетамин задържаха митнически и гранични служители в района на Дунав мост 2"}
{"url": "http://www.focus-news.net/news/2019/04/17/2647787/sliven-oblastnata-administratsiya-sastavi-aktove-za-chastna-darzhavna-sobstvenost-na-36-imota-na-slivenskite-mineralni-bani-s-obshta-plosht-ot-273-642-kv-m.html", "text": "Областната администрация състави актове за частна държавна собственост на 36 имота на Сливенските минерални бани с обща площ от 273 642 кв. метра. Задачата е била възложена от областния управител Чавдар Божурски, съобщиха от пресцентъра на  Областна администрация-Сливен . \r\n18 от 36-те имота са предназначени за тревни площи и озеленяване, а останалите – за курортни дейности, изграждане на хотели, санаториуми, паркинг, магазин и други обекти от обществено значение. \r\nПървият етап на актуването бе извършен от Областната администрация през 2010 г. и обхвана 43 имота, за които данните от Подробния устройствен план са били нанесени на кадастралната карта. За останалите 36 терена това стана възможно през последните месеци. С това завърши процесът на актуване на държавните имоти в селищното образувание, което дава възможност за ефективно управление на собствеността с цел инвестиции, изграждане на инфраструктурни обекти и др. \r\nПрез Сливенските минерални бани минава главният път  Сливен – Нова Загора – София. Държавните имоти заемат територията от южната страна на пътя. Имотите, северно от пътя, са частна собственост.", "date": "2019.04.17", "title": "Сливен:  Областната администрация състави актове за частна държавна собственост на 36 имота на Сливенските минерални бани с обща площ от 273 642 кв. м"}
{"url": "http://www.focus-news.net/news/2019/04/17/2647785/vitseadmiral-plamen-manushev-gerb-lettsite-tryabva-da-sa-v-aviatsionna-sreda-a-ne-pod-nachalstvoto-na-voenniya-universitet-kadeto-prioritetite-sa-drugi.html", "text": "Летците трябва да са в авиационна среда, а не под началството на военния университет, където приоритетите са други . Това каза народният представител от ПГ на ГЕРБ вицеадмирал Пламен Манушев по време на дебатите по решението за откриване на Висше военновъздушно училище „Георги Бенковски“ в парламентарната Комисия по отбрана, предаде репортер на  Агенция „Фокус“ . Манушев посочи, че подкрепя решението, тъй като то е положително. Вицеадмиралът отчете, че на Висшето военноморско училище му е отнело много, за да стане това, което е в момента. „Не трябва да се подходжа с толкова оптимизъм, че ще стане веднага. Първо ще изисква огромен труд. Трябва да се сложат правилните хора, които могат да го направят“, посочи още вицеадмирал Пламен Манушев. По думите му, когато Висшето военно училище се утвърди, ще дойдат чужденци да се обучават. „Според мен Военновъздушното училище не трябваше да се закрива. Това е груба грешка, защото летецът трябва да израства при летци, морякът при моряци. Само тогава става“, допълни той. Манушев коментира, че ако не е било закривано  военновъздушното училище, сега е щяло да обучава стюардеси и „всичко, което хвърчи“, а към момента тази ниша е заета от частни учебни заведения. „Само мога да пожелая попътен вятър и дано да няма подводни камъни“, каза още вицеадмиралът. \r\nДеница КИТАНОВА", "date": "2019.04.17", "title": "Вицеадмирал Пламен Манушев, ГЕРБ: Летците трябва да са в авиационна среда, а не под началството на военния университет, където приоритетите са други"}
{"url": "http://www.focus-news.net/news/2019/04/17/2647791/burgas-okrazhnata-prokuratura-predade-na-sad-inspektori-ot-oblastna-direktsiya-po-bezopasnost-na-hranite-obvineni-za-podkup.html", "text": "Окръжна прокуратура – Бургас предаде на съд Петър А. и Мая К. Това съобщиха от  Окръжна прокуратура - Бургас . Те са обвинени за това, че в периода от 29 август 2017 г. до 5 септември 2017 г., в град Несебър, в качеството си на длъжностни лица – инспектор и главен инспектор в отдел „Контрол на храните“ при Областна дирекция по безопасност на храните гр. Бургас, действайки като извършители, в съучастие по между си, поискали на първата от горепосочените дати от собственик на търговско дружество, което стопанисвало ресторант в гр. Несебър – парична сума в размер на 500 лева, за да не извършат действия по служба – да не изпълнят служебните си задължения и да съставят Акт за установяване на административно нарушение за констатирани на 29.08.2017 г. нарушения във визирания по-горе обект, както и да извършат проверка в кухнята на ресторанта с цел установяване и на други нарушения, а на втората от упоменатите дати – приели от собственика на търговското дружество, дар (от 500 лв.), който не им се следвал, загдето не са извършили действия по служба – престъпление по чл.301, ал.1, вр. чл.20, ал.2, вр. чл.26, ал.1 от НК. \r\nОкръжен съд – Бургас е насрочил заседанието си за 18.04.2019 г.", "date": "2019.04.17", "title": "Бургас: Окръжната прокуратура предаде на съд инспектори от Областна дирекция по безопасност на храните, обвинени за подкуп"}
{"url": "http://www.focus-news.net/news/2019/04/17/2647786/api-nad-26-mln-lv-shte-se-investirat-v-rehabilitatsiyata-na-325-km-ot-patya-dupnitsa-samokov.html", "text": "Започна рехабилитацията на 32,5 км от второкласния път II-62 Дупница - Клисура - Самоков. Второкласният път свързва ГКПП „Гюешево“ с АМ „Струма“, с път I-1 София - Благоевград и АМ „Тракия“, съобщиха от пресцентъра на  Агенция „Пътна инфраструктура“ . Инвестицията е за над 26 млн. лв. Стартът на строителните работи беше даден от заместник-министъра на регионалното развитие и благоустройството Деница Николова и председателят на Управителния съвет на Агенция „Пътна инфраструктура“ Георги Терзийски. Проектът се финансира по ОП „Региони в растеж“ 2014-2020 г. чрез Европейския фонд за регионално развитие и националния бюджет. Рехабилитацията на второкласния път обхваща два участъка - лот 27 и 28. Единият започва от Дупница и завършва при границата с област София, а вторият  е малко  преди с. Клисура и е до кръстовището с околовръстния път на гр. Самоков. Над 1,6 км от отсечката, която ще се ремонтира преминава през Дупница и съвпада с трасето на бул. „Каваклия“ и ул. „Самоковско шосе“. Участък от 1 км е в регулацията на с. Клисура. Ще бъдат ремонтирани четири големи съоръжения – жп надлез /60 м/ и мост /52 м/ над р. Тополница в гр. Дупница, както и два моста с дължина по 6 м над реки при 59-ти и 67-ми км на пътя. Ремонтът включва  нова асфалтова настилка, възстановяване на отводняването на пътя, нови ограничителни системи, пътни знаци и  хоризонтална маркировка. Срокът за изпълнение на строително-монтажните работи е 15 месеца. \r\nСтроителните дейности на лот 27, с дължина 16,8 км, ще бъдат изпълнени от „ОБЕДИНЕНИЕ КЛИСУРА 2017“, с участници: „РАСТЕР-ЮГ“ ООД и „АВТОМАГИСТРАЛИ-ЧЕРНО МОРЕ“ АД. Стойността на договора е 10 707 816,14 лв. с ДДС. Строителният надзор ще осъществява „ТРАНСКОНСУЛТ-БГ“ ООД. Техният договор е за  302 760 лв. с ДДС. Авторският надзор е от „ИЛИЯ БУРДА“ ЕООД и е за 17 988 лв. с ДДС. Изпълнител на строително-монтажните работи на лот 28, който е 15,7 км, е дружеството „ПЪТ ДУПНИЦА - САМОКОВ“ ДЗЗД, в което са: „ГАЛЧЕВ ИНЖЕНЕРИНГ“ ЕООД и „ФАРМВИЛ“ ЕАД. Договорът им е за 15 442 154,24 лв. с ДДС. Строителният надзор е възложен на ОБЕДИНЕНИЕ „НАДЗОР РЕГИОНИ“, в което са: „СТРОЛ-1000“ АД и „ТРАФИК ХОЛДИНГ“ ЕООД. Стойността на договора им е 296 400 лв. с ДДС. Авторският надзор е от „ИЛИЯ БУРДА“ ЕООД и е за 17 988 лв. с ДДС. \r\nВторокласният път е важна пътна връзка за жителите от общините Дупница, Сапарева баня и Самоков, както и за хората от  селата Крайници, Клисура, Сапарево, Продановци и Райово.", "date": "2019.04.17", "title": "АПИ: Над 26 млн. лв. ще се инвестират в рехабилитацията на 32,5 км от пътя Дупница – Самоков"}
{"url": "http://www.focus-news.net/news/2019/04/17/2647762/blizo-95-000-uchenitsi-ot-1425-balgarski-uchilishta-se-vklyuchiha-v-initsiativata-na-predsedatelya-na-narodnoto-sabranie-urok-po-konstitutsiya.html", "text": "Близо 95 000 ученици се включиха в инициативата на председателя на Народното събрание Цвета Караянчева за организиране на Урок по Конституция, посветен на 140-ата годишнина от Учредителното събрание и приемането на Търновската конституция. Това съобщиха от пресцентъра на  парламента . Общо в 1425 училища от всички области на страната на децата бяха представени исторически факти, съпътстващи работата на Учредителното събрание и изготвянето на първия български основен закон. Урокът по Конституция беше иницииран от председателя на Народното събрание Цвета Караянчева и се осъществи със съдействието на Министерството на образованието и науката. На сайта на законодателната институция бяха публикувана допълнителна информация за събитията от 1879 г., мултимедийна презентация по повод годишнината, както и заснетия документален филм, посветен на Търновската конституция. Сред младежите, които се включиха в инициативата, бяха ученици от 9-и и 10-и клас на столичното 101-во средно училище „Бачо Киро“. В актовата зала на училището те научиха повече за изграждането на съвременната българска държава, което започва със свикването на Учредителното събрание на 10 февруари 1879 година. В рамките на урока те се запознаха с основните разпоредби на Търновската конституция, приета на 16 април преди 140 години. Учениците наблюдаваха и подготвената за урока мултимедийна презентация. Учители и ученици от 157-а гимназия с изучаване на чужд език „Сесар Вайехо“ също се включиха в инициативата на председателя на парламента Цвета Караянчева. В Урока по Конституция се включиха всички дванадесетокласници от училището. В рамките на специалния час учениците имаха възможност да изгледат документалния филм, посветен на Търновската конституция, направен от Народното събрание в партньорство с Българската национална телевизия. Урокът по Конституция в Основно училище „Васил Левски“ в Ловеч се проведе в кабинет „Васил Левски“, който учениците наричат „Стаята на Левски“. Учителят по „История и цивилизация“ Марияна Варчева изнесе Урока но Конституция пред шестокласниците в училището. Заедно с тях документалния филм за Търновската конституция изгледа и заместник-областният управител на града Илиян Тодоров. През целия ден на мониторите в коридорите на училището се излъчваше мултимедийната презентация за работата на Учредителното събрание и приемането на първия български основен закон.", "date": "2019.04.17", "title": "Близо 95 000 ученици от 1425 български училища се включиха в инициативата на председателя на Народното събрание Урок по Конституция"}
{"url": "http://www.focus-news.net/news/2019/04/17/2647794/pochisteno-e-balgarskoto-voenno-grobishte-v-novo-selo-severna-makedoniya.html", "text": "Почистено е българското военно гробище в Ново село, Северна Македония. Това съобщи председателят на Комисията по отбрана и депутат от ГЕРБ ген. Константин Попов по време на заседанието на комисията, предаде репортер на  Агенция „Фокус“ . „Гробището е изчистено. За 6 май може да отидем и да се радваме на почистеното гробище на българския войник с уважение“, каза още ген. Попов. Действията са предприети, след като Комисията по отбрана дари средства за почистването.  В Българското военно гробище в Ново село са погребани 71 военнослужещи, намерили смъртта си по време на двете Балкански войни и Първата световна война. Загиналите са предимно от 2-ра пехотна Тракийска дивизия и 11-та пехотна Македонска дивизия. Над гробовете са поставени еднакви кръстове с изобразен кръст за храброст. На всеки кръст са надписани и името на загиналия, неговия военен чин, датите на раждане и смърт, както и родното му място. В централната част е издигнат общ паметник от камък с изсечен кръст за храброст и надпис „Българийо, за тебе тѣ умрѣха“.   \r\nДеница КИТАНОВА", "date": "2019.04.17", "title": "Почистено е българското военно гробище в Ново село, Северна Македония"}
{"url": "http://www.focus-news.net/news/2019/04/17/2647793/pazardzhik-vav-velingrad-shte-bade-predstaven-proektat-na-parviya-po-roda-si-kulturno-istoricheski-i-razvlekatelno-obrazovatelen-istoricheski-park.html", "text": "Най-големият и първи по рода си културно-исторически и развлекателно-образователен парк от този тип в света ще бъде представен от 17.30 часа във Велинград, съобщиха от  Общината . Замислен като мащабен комплекс, разположен в завършения си вид на над 500 декара площ на 33 км. от град Варна. Исторически парк предлага на българските и чуждестранни посетители интерактивно пътуване до 10 000 години назад във времето през петте епохи на човешката цивилизация. Чрез различни интерактивни и сетивно-образователни формати Паркът ще предлага на посетителите досег с древни и антични култури, превръщайки се в абсолютна революция в културно-историческия туризъм и запълвайки нарастващото търсене за исторически забележителности в световен мащаб. Тематични занаятчийски курсове, обучения в древни бойни и битови умения, конна езда, традиционни места за отдих и хранене с ястия по автентични рецепти от антични времена, приготвяни само с натурални български продукти.  \r\n„Исторически парк“ е проект за над 50 милиона евро, който се изгражда върху площ от над 500 декара до село Неофит Рилски, област Варна, и отваря врати за първите си посетители на 22 юни 2019 г. Неговата цел е да пресъздаде историята, развила се по нашите земи, впечатлявайки с мащаба си на най-големия исторически атракцион в света.", "date": "2019.04.17", "title": "Пазарджик: Във Велинград ще бъде представен проектът на първия по рода си културно-исторически и развлекателно-образователен „Исторически парк“"}
{"url": "http://www.focus-news.net/news/2019/04/17/2647796/glavniyat-prokuror-sotir-tsatsarov-se-sreshtna-s-uchenitsi-ot-91-negprof-konstantin-galabov.html", "text": "Главният прокурор Сотир Цацаров се срещна с учениците и преподавателите от 91 НЕГ „Проф. Константин Гълъбов“. Поводът беше 140-годишнина от приемането на Търновската конституция, а покана за среща бе отправена от домакините. Това съобщиха от пресцентъра на  Прокуратурата на Р България .  \r\nЦацаров представи пред учениците историческите факти, свързани с приемането на Търновската конституция през 1879 г. Главният прокурор представи подробно и последвалите нови основни закони на държавата през 1947 г., 1971 г. и 1991 г. В продължение на два часа последва открита дискусия.  \r\nСред въпросите, поставени от учениците, бяха предимствата и недостатъците на президентска и парламентарна република, балансът между гражданските права и обществения ред, разделението на властите, справедливостта при определяне на наказанията в наказателния процес, каква е професията на магистрата и др.  \r\nВ края на срещата Цацаров подари на всеки от своите домакини книгата „500 мисли на бележити българи“ на издателство „Българска история“. От своя страна те му поднесоха книгата на Платон „Държавата“.", "date": "2019.04.17", "title": "Главният прокурор Сотир Цацаров се срещна с ученици от 91 НЕГ„Проф. Константин Гълъбов“"}
{"url": "http://www.focus-news.net/news/2019/04/17/2647800/sofiya-vazstanoveno-e-dvizhenieto-po-patya-rebrovo-tompsan.html", "text": "Възстановено е движението по път II-16 Реброво – Томпсън. Това съобщиха от  Агенция „Пътна инфраструктура“ .", "date": "2019.04.17", "title": "София: Възстановено е движението по пътя Реброво – Томпсън."}
{"url": "http://www.focus-news.net/news/2019/04/17/2647790/gen-konstantin-popov-gerb-ako-iskame-vvs-da-imat-sobstvena-shkola-tryabva-da-imat-uchilishte.html", "text": "Без училище няма Възраждане – ако искаме ВВС да имат собствена школа, трябва да имат училище. Това каза председателят на Комисията по отбрана и депутат от ГЕРБ  ген. Константин Попов по време на дебатите по решението за откриване на Висше военновъздушно училище „Георги Бенковски“,  предаде репортер на  Агенция „Фокус“ . Според него има необходимия капацитет това училище да се развива и да се привлича за обучение граждански лица, а защо не и чужденци. „Това ,което вършим днес, е прекрасно и добро дело за възстановяване на училище. То е свързано с нови изисквания по образование, с подготовка и усвояване на нови технологии, с нови знания и нови постижения“, заяви ген. Попов и изтъкна, че създаването на училището е свързано с авиационната култура и авиационния дух.  \r\nДеница КИТАНОВА", "date": "2019.04.17", "title": "Ген. Константин Попов, ГЕРБ: Ако искаме ВВС да имат собствена школа, трябва да имат училище"}
{"url": "http://www.focus-news.net/news/2019/04/17/2647798/gen-mayor-tsanko-stoykov-vvs-shte-prodalzhim-da-osiguryavame-i-podkrepyame-vsichki-usiliya-na-nashite-kolegi-ot-badeshteto-voennovazdushno-uchilishte.html", "text": "Ще продължим да осигуряваме и подкрепяме всички усилия на нашите колеги от  бъдещето Военновъздушно училище. Това каза командирът на Военновъздушните сили ген.-майор Цанко Стойков след приемане на решението за откриване на Висше военновъздушно училище „Георги Бенковски“ от Комисията по отбрана, предаде репортер на  Агенция „Фокус“ . „Искам само да Ви изкажа моето благодаря, за това че подкрепяте възстановяването на военновъздушното училище“, обърна се ген.-майор Цанко Стойков към членовете на Комисията по отбрана. „Ние от ВВС, както досега, ще продължим да осигуряваме и подкрепяме всички усилия на нашите колеги от бъдещето военновъздушно училище за тяхното нормално функциониране и развитие на всички центрове, които са планирани“, каза още командирът на ВВС. \r\nДеница КИТАНОВА", "date": "2019.04.17", "title": "Ген.-майор Цанко Стойков, ВВС: Ще продължим да осигуряваме и подкрепяме всички усилия на нашите колеги от бъдещето Военновъздушно училище"}
{"url": "http://www.focus-news.net/news/2019/04/17/2647801/otets-ventsi-hristov-hram-sv-troitsa-v-pleven-skeleto-za-restavratsiya-v-hrama-shte-bade-premahnato-za-vazkresenie.html", "text": "Скелето за реставрация в храм „Св. Троица“ в Плевен ще бъде премахнато за Възкресение. Това каза за  Радио „Фокус“  отец Венци Христов, председател на църковното настоятелство на храма. В църквата се извършват дейности по реставрация. „Ще се опитаме за Цветница да свалим скелето, но е малко вероятно. Дори да не бъде премахнато, храмът ще работи и ще има служба“, обясни отец Венци Христов. „Малко неудобно ще бъде, но ще се наложи да го изтърпим, за да може храмът да има добър вид“, каза още отец Венци Христов.  \r\nЦърквата „Св. Троица” е построена заради увеличението на населението на град Плевен и нуждата на жителите от нов храм. Храмът е действащ от 8 ноември 1898 г., когато е извършена първата света литургия. Осветена е на  14 май 1912 година, а едва през 1940 година се събират средства и започва изографисването на храма. Архитектурно храмът е трикорабна базилика, с притвор от запад и полукръгла абсида от източната страна. Основите му са от камък, а стените - от тухли и вар. Отгоре се извисяват три купола.  \r\nВиолета КРЪСТЕВА", "date": "2019.04.17", "title": "Отец Венци Христов, храм „Св. Троица“ в Плевен: Скелето за реставрация в храма ще бъде премахнато за Възкресение"}
{"url": "http://www.focus-news.net/news/2019/04/17/2647799/sofiya-vazstanoveno-e-dvizhenieto-pri-km-46-na-am-trakiya-v-posoka-burgas.html", "text": "Възстановено е движението при км 46 на АМ „Тракия“ в посока Бургас. Това съобщиха от  Агенция „Пътна инфраструктура“ .", "date": "2019.04.17", "title": "София: Възстановено е движението при км 46 на АМ „Тракия“ в посока Бургас"}
{"url": "http://www.focus-news.net/news/2019/04/17/2647797/bozhidar-mihaylov-regionalna-sluzhba-po-zaetostta-varna-v-momenta-rabotodatelite-predpochitat-da-naemat-kvalifitsirani-rabotnitsi-i-to-v-golemi-kolichestva.html", "text": "В момента работодателите предпочитат да наемат квалифицирани работници, и то - в големи количества, заяви Божидар Михайлов, директор на Регионална служба по заетостта-Варна, по време на заседанието на Постоянната комисия по заетостта към Областния съвет за развитие в Шумен, предаде репортер на  Радио „Фокус“-Шумен . „Това е нещо, на което ние не можем да задоволим интереса им в момента. От една страна поради факта, че регистриранити безработицата с всеки изминал месец намалява, от друга страна в бюрата по труда остават хора с нетърсени професии или неквалифицирани, с по – ниско образование. На тях ще трябва да обърнем внимание“, заяви Божидар Михайлов. По думите му, има много голямо търсене на хора и за тези, които имат транспорт и професия не е проблем започването на работа. Той посочи, че равнището на безработицата за област Шумен в края на месец март е 9,7% при 10,2% за февруари, а за град Шумен - 3,4% срещу 3,7% през февруари.  \r\nПо време на заседанието бяха представени резултатите от анкетно проучване за потребностите от работна сила в област Шумен. В анкетата са участвали 71 работодатели от региона, основно от частния сектор. Близо 85% от фирмите са заявили, че няма да търсят нов персонал в следващите 6 месеца. Запитаните са заявили потребност от работници без специална квалификация през следващите 12 месеца - за 1298 общи работници, 237 работници в селското, горското и рибно стопанство, 90 - в сферата на строителството, 49 - в преработващата промишленост, и 36 - в сектор  транспорт и складиране. Има търсене на 201 медицински сестри, 188 геодезисти, 170 шофьори, 152 специалисти проекти, 90 строителни инженери, 54 специалисти по обществени поръчки, 49 мотокаристи, 36 автобусни водачи, 18 машинни инженери. С квалификация през следващата една година се търсят и озеленители, машинни оператори, лаборанти, еколози, икономисти, оперативни счетоводители и др. В анкетата са включени общо 11 въпроса. \r\n„Анкетата дава някаква посока на търсенето на бизнеса. Това не е достатъчно към момент, трябва да се натрупа повече информация, предстоят още проучвания. Но на дневен ред излиза дуалното обучение. При нас има средства за финансиране на провеждане на дуално обучение, училищата ще го правят също, очакваме там бизнесът да се включи малко по-активно“, каза още Божидар Михайлов. Информацията за резултатите от анкетното проучване за потребностите от работна сила в област Шумен ще бъде изпратена до Агенцията по заетостта. \r\nИвелина ИВАНОВА", "date": "2019.04.17", "title": "Божидар Михайлов, Регионална служба по заетостта-Варна: В момента работодателите предпочитат да наемат квалифицирани работници, и то - в големи количества"}
{"url": "http://www.focus-news.net/news/2019/04/17/2647792/komisiyata-po-otbrana-odobri-otkrivaneto-na-visshe-voennovazdushno-uchilishte-georgi-benkovski-v-dolna-mitropoliya.html", "text": "Комисията по отбрана одобри откриването на Висше военновъздушно училище „Георги Бенковски“ в Долна Митрополия, предаде репортер на  Агенция „Фокус“ . Предвидено е решението да влезе в сила от 1 януари 2020 г. Окончателното решение ще бъде взето в пленарна зала. Основен мотив за откриване на самостоятелно висше военновъздушно училище е нарастващата необходимост от промяна на модела за подготовка на специализирани кадри, отговарящи на съвременните изисквания на Военновъздушните сили и авиацията. Предвижда се Висшето военновъздушно училище „Георги Бенковски“ да е държавно висше военно училище, създадено на базата на сегашния факултет „Авиационен“  на Националния военен университет „Васил Левски“ – Велико Търново.  Висшето военновъздушно училище ще е структура на пряко подчинение на министъра на отбраната – държавно висше военно училище със седалище Долна Митрополия, ще има свое знаме, печат и празник на 25 май. Предметът на дейност на училището включва обучение на курсанти и военнослужещи  за придобиване на висше образование на образователно-квалификационна степен „бакалавър“ в професионално направление „Военно дело“ от област на висшето образование „Сигурност и отбрана“ по специалности от регулираната професия „Офицер за тактическо ниво на управление“, както и по специалности от областите на висшето образование „Социални стопански и правни науки“, „Технически науки“ и „Сигурност и отбрана“. В училището ще се обучават студенти за придобиване на висше образование на образователно-квалификационни степени „бакалавър“ и „магистър“ по акредитирани професионални направления от областите на висшето образование: „Социални, стопански и правни науки“ и „Технически науки“. В новото училище ще могат да се извършва обучение за придобиване на висше образование на образователна и научна степен „доктор“ по акредитирани докторски програми, обучение за повишаване на квалификацията, специализирано обучение, придобиване на квалификация и професионална  подготовка на военнослужещи, цивилни служители, служители от други министерства и ведомства и на граждани при условия и по ред, определени с акт на министъра на отбраната.  Началникът на Висшето военновъздушно училище „Георги Бенковски“ упражнява правомощия на ректор по Закона за висшето образование. \r\nДеница КИТАНОВА", "date": "2019.04.17", "title": "Комисията по отбрана одобри откриването на Висше военновъздушно училище „Георги Бенковски“ в Долна Митрополия"}
{"url": "http://www.focus-news.net/news/2019/04/17/2647803/ombudsmanat-maya-manolova-obmislyame-da-potarsim-pomosht-ot-turskiya-ombudsman-otnosno-kazusa-s-balgarskite-granichari.html", "text": "Обмисляме да потърсим помощ от турския омбудсман относно казуса с българските граничари. Това каза обмудсманът на Република България по време на среща в Бургас с българските граничари, съдени в Турция във връзка със смъртта на бракониер, предаде репортер на  Радио „Фокус“ – Бургас . „В края на миналата година направихме мрежа на балканските омбудсмани, в която мрежа влиза и омбудсманът на Турция. Целта на това взаимодействие беше да се подкрепяме, когато наши граждани имат проблеми на територията на съседна балканска държава“, добави Манолова. По думите й това, което тя ще се опита да направи, е да се обърне към него настойчиво, с искане да проучи случая и да направи и това, което е в неговите правомощия и възможности, така че да се стигне до благоприятен изход. „От гледна точка на международното право ситуацията е абсурдна, тъй като вече има едно произнасяне на съд, оправдателна присъда, има произнасяне на Европейския съд за правата на човека. Турция е членка на Съвета на Европа, така че би следвало да се съобразява с актовете на този съд“, посочи още омбудсманът. \r\nМария КУРТЕВА", "date": "2019.04.17", "title": "Омбудсманът Мая Манолова: Обмисляме да потърсим помощ от турския омбудсман относно казуса с българските граничари"}
{"url": "http://www.focus-news.net/news/2019/04/17/2647805/eva-maydel-gerbenp-na-sanktsii-ot-4-ot-oborota-shte-podlezhat-kompaniite-predlagashti-dvoyni-standarti-pri-produktite.html", "text": "„Европейските потребители са едни, европейският пазар е един и не може да има двойни стандарти по отношение на качеството на продуктите, които се предлагат на европейските граждани в различните държави. Наличието на двойни стандарти в  качеството води единствено до второ качество Европа, което е недопустимо. Днес Европарламентът одобри окончателно забраната за продажбата на продукти с разлики в състава, но с еднакъв етикет. Компаниите, нарушаващи тези правила, щe подлежат на санкции в размер на 4% от оборота им“, коментира българският евродепутат от ГЕРБ/ЕНП Ева Майдел по повод гласуването в пленарна зала на пакета от четири законодателни директиви, известен като Потребителски пакет, съобщиха от  ПП ГЕРБ .  \r\n„Доверието на потребителите в ЕС е пряко обвързано с доверието им в единния пазар. Манипулации и заблуждаващи практики нямат място в Европа. Потребителският пакет решава именно този проблем.“, добави евродепутатът Ева Майдел, която е член на водещата преговорна комисия. В допълнение към забраната за двойните стандарти в качеството новите правила изискват повече прозрачност при онлайн магазините и платформите за продажби на билети, настаняване и почивки. Платформите ще трябва да предоставят информация как и защо резултатите при търсене на даден хотел, например, са в конкретния порядък. Освен това ще се въведе и повече прозрачност при отстъпките, които дадена платформа предоставя, „за да се избегнат злоупотребите в случаи, в които дадена компания посочва най-ниска цена, а всъщност тя съвсем не е такава“, поясни Майдел.", "date": "2019.04.17", "title": "Ева Майдел, ГЕРБ/ЕНП: На санкции от 4% от оборота ще подлежат компаниите, предлагащи двойни стандарти при продуктите"}
{"url": "http://www.focus-news.net/news/2019/04/17/2647808/api-utre-vremenno-dvizhenieto-v-tunel-topli-dol-na-am-hemus-shte-se-osashtestvyava-dvuposochno-v-trabata-za-sofiya-poradi-remontni-deynosti.html", "text": "На 18 април, от 09.00 до 19.00 часа движението в тунел „Топли дол“ на АМ „Хемус“ ще бъде ограничено в тръбата за Варна поради ремонт на осветителната система, почистване на стените, настилката и бализите. Това съобщиха от  Агенция „Пътна инфраструктура“ . Трафикът ще се осъществява двупосочно в тръбата за София. Необходимо е шофьорите да карат внимателно и да спазват стриктно поставената сигнализация.", "date": "2019.04.17", "title": "АПИ: Утре временно движението в тунел „Топли дол“ на АМ „Хемус“ ще се осъществява двупосочно в тръбата за София поради ремонтни дейности"}
{"url": "http://www.focus-news.net/news/2019/04/17/2647804/pernik-135-sektsionni-izbiratelni-komisii-i-edna-podvizhna-shte-badat-naznacheni-za-provezhdane-na-predstoyashtite-evropeyski-izbori.html", "text": "135 секционни избирателни комисии и една подвижна ще бъдат назначени на територията на община Перник, за провеждане на предстоящите избори за членове на Европейския парламент на 26 май. Това стана ясно на проведените при кмета Вяра Церовска консултации за определяне състава на СИК, съобщиха от пресцентъра на  Община Перник . \r\nКметът призова партиите да не окичват целия град с плакати. „Не е необходимо да има санкции и напомняния от общината, а просто да бъдем коректни. Нека да се спазват определените места за целта. Да се прави такава агитация, която да не отблъсква гражданите“, апелира Вяра Церовска. Тя коментира, че са  осигурени всички възможности за нормалното провеждане на изборния ден.  \r\nНа консултациите участие взеха представители на ПП „ГЕРБ”, Коалиция„БСП за България”, ПП „ДПС”, Коалиция Обединени патриоти – НСФБ,ВМРО,АТАКА, ПП „ВОЛЯ“, Коалиция „Реформаторски блок” /РБ/, Коалиция „България без цензура, ВМРО-БНД, Земеделски народен съюз, Движение „Гергьовден“ /ББЦ/.", "date": "2019.04.17", "title": "Перник: 135 секционни избирателни комисии и една подвижна ще бъдат назначени за провеждане на предстоящите европейски избори"}
{"url": "http://www.focus-news.net/news/2019/04/17/2647809/v-tsplr-odk-pernik-shte-bade-otkrita-izlozhba-ot-risunki-na-uchenitsi-ot-balgarski-nedelni-uchilishta-v-chuzhbina-pod-nadslov-obich-za-balgariya-na-18-april.html", "text": "На 18.04.2019 година от 14.30 часа в ЦПЛР-ОДК Перник ще бъде открита изложба от рисунки на ученици от български неделни училища в чужбина под надслов \"Обич за България\", съобщиха от пресцентъра на  общината . Провеждането на инициативата е израз на дългосрочни усилия на Министерството на науката и образованието и Асоциацията на българските училища в чужбина за създаване, подкрепа и популяризиране на дейността на българските неделни училища и за съхраняване на националното самосъзнание на младите българи зад граница. Министерството на образованието и науката осигурява функционирането на близо 400 български училища по света в 36 държави на 6-те континента. Осигурява се не само реална възможност за обучението по родния език, история и география на България, а и за дейности, свързани с фолклора, музиката, изкуството и националната култура. Представените в изложбата рисунки са на ученици от българските неделни училища в Италия, Франция, Белгия, Германия, Ирландия, Великобритания, Австрия, Гърция, Молдова. Изложбата \"Обич за България\" съдържа 60 картини и е пътуваща - в страната, до задгранични мисии, до организации на българите в чужбина и до православни общини, които имат училища по света. В ЦПЛР-ОДК Перник изложбата ще бъде до 26.04.2019 г.", "date": "2019.04.17", "title": "В ЦПЛР-ОДК Перник ще бъде открита изложба от рисунки на ученици от български неделни училища в чужбина под надслов \"Обич за България\" на 18 април"}
{"url": "http://www.focus-news.net/news/2019/04/17/2647811/kremal-vodi-se-aktivna-podgotovka-za-sreshta-mezhdu-putin-i-kim-chen-un.html", "text": "Среща между лидерите на Русия и Северна Корея може да се състои на всяко място, съобщи пред журналистите помощника на руския президент Юрий Ушаков, цитиран от  електронното издание на „Российская газета“ . \r\n„Мога да потвърдя, че се води активна подготовка за евентуална среща“, заяви още той. \r\nНа въпрос, дали е възможно подобна среща на върха да се проведе следващата седмица във Владивосток, представителят на Кремъл отговори: „Може да се състои на всяко място, води се активна подготовка“. \r\nМосква е предложила различни места за срещата между двамата лидери, напомни Ушаков. „Засега не мога да кажа нищо за сроковете“, отбеляза той. \r\nПревод и редакция:", "date": "2019.04.17", "title": "Кремъл: Води се активна подготовка за среща между Путин и Ким Чен-ун"}
{"url": "http://www.focus-news.net/news/2019/04/17/2647813/afp-bivshiyat-prezident-na-peru-se-zastrelya-v-glavata-predi-da-bade-arestuvan-za-koruptsiya.html", "text": "Бившият президент на Перу Алан Гарсия се застреля в главата преди полицията да го арестува по дело за корупция, предава  AFP . \r\nОт местна болница съобщиха, че на 69-годишният Гарсия е направена операция „за изваждане на куршим от главата му“. \r\nАдвокатът на бившия перуански държавен глава пък отбеляза: „Тази сутрин се случи ужасен инцидент: президентът реши да се застреля“. \r\nПревод и редакция:", "date": "2019.04.17", "title": "AFP: Бившият президент на Перу се застреля в главата преди да бъде арестуван за корупция"}
{"url": "http://www.focus-news.net/news/2019/04/17/2647812/osem-pedagozi-ot-spg-aleko-konstantinov-svishtov-byaha-na-obuchenie-v-berlin.html", "text": "Осем педагози от Свищовска професионална гимназия (СПГ) „Алеко Константинов“ – Свищов бяха на обучение в Берлин, Германия, съобщиха от пресцентъра на  Община Свищов . Това стана възможно чрез участието в проект  „Обучение чрез работа за успешна професионална реализация” по Програма „Еразъм+”, Ключова дейност 1: „Образователна мобилност за граждани“, Сектор Професионално образование и обучение“. В изпълнение на дейностите се проведе едноседмична визита на осем педагогически специалисти, в това число директор и заместник-директор, от СПГ „Алеко Константинов“ и посещение на професионални училища, прилагащи дуалната форма на обучение в град Берлин, Германия. \r\nУчителите се запознаха с функционирането на обучението чрез работа в различни професионални направления, като посетиха училища в Берлин, осъществяващи дуално обучение в сферата на строителството, дървообработването и мебелното производство, автомобилната технология и велосипедите, технология на стъклото, архитектурата и дизайна, ресторантьорството,  хотелиерството и туризма – пример за успешно сътрудничество между бизнеса и обучителните институции. Особен интерес предизвика посещението на „Efficiency House Plus“, иновативна къща, известна като „passive house“, разработена от специалисти в областта на строителството по проект, чиято цел е осигуряване на комфорт в дома чрез изграждане на жилища от материали, които могат да се рециклират, полагане на изолации и цялостно енергоснабдяване на дома. \r\nВъв всички институции учителите бяха посрещнати топло от ръководителите на обучителните организации. Бяха представени презентации, описващи дейността на училищата, организацията на учебния процес и връзката на училището със стопанските организации за провеждане на дуално обучение. Отговорено беше на многобройните въпроси за образователната система в Германия и организацията на дуалното обучение, а след това учителите разгледаха техническата база, учебните кабинети и работилници, общите помещения и външното пространство. Посетени бяха компании, в които учениците провеждат практическата част от обучението си в реална работна среда. Учителите се запознаха с ролята на наставниците от компаниите и начина за осъществяване на връзката между училището и стопанската организация. В проведените разговори с директори и работодатели те разбраха, че училището работи в тясна връзка с бизнеса и се старае да подготвя кадри, които да отговарят на съвременните изисквания на пазара на труда. \r\nОсвен професионални визити, учителите имаха възможност да се запознаят с многоликия Берлин и да посетят някои от най-емблематичните сгради, паметници и места, превърнали се в символи на Берлин. \r\nПри последното си посещение в офиса на партньора Berlink учителите проведоха дискусия като обсъдиха своите преживявания и споделиха впечатления от престоя си в Берлин, изразиха удовлетворение от проведените професионални визити и благодариха на домакините за топлото посрещане и цялостната организация на мобилността. След това бяха връчени и сертификатите за участие в дейностите по проекта от Силвия Дудек – координатор на групите в партньорската организация Berlink. \r\nПредстои заключителен семинар за отчитане на дейностите за учителската мобилност, който се планира да се проведе през май тази година.", "date": "2019.04.17", "title": "Осем педагози от СПГ „Алеко Константинов“ – Свищов бяха на обучение в Берлин"}
{"url": "http://www.focus-news.net/news/2019/04/17/2647810/burgas-izbrani-sa-stazhantite-za-pridobivane-na-profesionalna-kvalifikatsiya-v-degendorf.html", "text": "Кандидатите за  придобиване на професионална квалификация чрез стаж в Дегендорф, Германия, се явиха на интервю с немски работодатели в Бургас. Това съобщиха от пресцентъра на  Община Бургас . Учебната борса се организира за седма поредна година и е част от съвместен проект между Община Бургас и Дегендорф, област Бавария. Тя беше открита в Културен център „Морско Казино“ от началника на Регионалното управление на образованието инж. Виолета Илиева и директора на Дирекция „Образование и демографски въпроси“ в Община Бургас Веселина Таралова. Одобрените кандидати ще преминат безплатно езиков курс и ще заминат на стаж в баварския град.  Същинският обучителен модул ще стартира през септември, като всеки кандидат продължава обучението си и  работи като стажант срещу заплащането по специалността си. Предвидени са и допълнителни финансови облекчения като двукратна финансова помощ за пътуване до Бургас.", "date": "2019.04.17", "title": "Бургас: Избрани са стажантите за придобиване на професионална квалификация в Дегендорф"}
{"url": "http://www.focus-news.net/news/2019/04/17/2647814/aleksandar-manolev-podade-ostavka-kato-zamestnik-ministar-na-ikonomikata.html", "text": "Заместник - министърът на икономиката Александър Манолев подаде оставка пред министър-председателя Бойко Борисов. Това съобщиха от  правителствената информационна служба . Като мотив за решението си Манолев изтъква стартиралата проверка на Върховна касационна прокуратура по повод медийни публикации и желанието му това по никакъв начин да не засяга работата на правителството. Друг аргумент, посочен от Манолев е солидарността с колегите му, които са спазили моралния стандарт в управлението и са напуснали постовете си само заради съмнения. „Сигурен съм, че в документите няма нищо срещу мен, но не мога да подложа семейството си отново на това. Благодаря за доверието. Решението ми е лично“, допълва още Александър Манолев.  \r\nОставката му е приета от премиера Бойко Борисов.", "date": "2019.04.17", "title": "Александър Манолев подаде оставка като заместник- министър на икономиката"}
{"url": "http://www.focus-news.net/news/2019/04/17/2647815/burgas-v-izlozhbenata-zala-na-istoricheskiya-muzey-v-grada-shte-bade-podredena-ekspozitsiyata-aprilskoto-vastanie-ot-1876-g-uchastieto-na-revolyutsioneri-ot-burgaskiya-kray-v-nego.html", "text": "По повод 143 г. от избухването на Априлското въстание, на 19 април, петък, в Изложбената зала на Исторически музей – Бургас (ул. Лермонтов 31) ще бъде подредена експозицията „Априлското въстание от 1876 г. Участието на революционери от Бургаския край в него“. Това съобщиха от пресцентъра на  Община Бургас . Изложбата представя както общата историческа картина от пролетта на 1876 г., така и приноса на отделни личности от Бургаския край в революционните събития. Информацията е допълнена с веществен материал от фонда на музея. Априлското въстание с право се оценява като връхна точка на национално-освободителните борби на българския народ през епохата на Възраждането. Това е най-масовата проява на стремежа за свобода на българите през 19 век и значението му е огромно. Буйното начало в Копривщица, Панагюрище, а впоследствие и във всички останали селища, които се включват в бунта, е свързано с небивал ентусиазъм, искрена радост, желание да се постигне онова, което поколения българи мечтаят – целокупна, свободна, силна България. Въстанието от април 1876 г. е онова събитие, което променя отношението на Великите сили към случващото се на Балканите и подтиква правителствата на европейски държави да се намесят открито в търсенето на решение на все по-задълбочаващата се Източна криза. Бургаските историци приканват младите българи от началото на 21-то столетие да научат нещо повече за събитията на паметната дата 20 април 1876 г., за неподправената и героична изява на най-изконните желания на българския народ да бъде свободен. Изложбата „Априлското въстание от 1876 г. Участието на революционери от Бургаския край в него“ ще продължи до края на май 2019 г.", "date": "2019.04.17", "title": "Бургас: В Изложбената зала на Историческия музей в града ще бъде подредена експозицията „Априлското въстание от 1876 г. Участието на революционери от Бургаския край в него“"}
{"url": "http://www.focus-news.net/news/2019/04/17/2647795/hashim-tachi-nyama-da-podpisvame-dogovor-v-berlin.html", "text": "Косовският президент Хашим Тачи отрече, че на срещата в Берлин в края на април ще бъде подписван какъвто и да било договор или проектодоговор, предава  македонската агенция „Макфакс“ . \r\nДържавният глава написа във „Фейсбук“, че е в постоянна комуникация с международните партньори за развитието на ситуацията в Косово и Западните Балкани. \r\nТачи отбеляза, че на срещата няма да има никакви тайни договори. \r\nПревод и редакция:", "date": "2019.04.17", "title": "Хашим Тачи: Няма да подписваме договор в Берлин"}
{"url": "http://www.focus-news.net/news/2019/04/17/2647818/afp-opozitsionniyat-kandidat-ofitsialno-be-obyaven-za-pobeditel-v-istanbul.html", "text": "Турските електорални власти в сряда официално обявиха кандидата на опозицията Екрем Имамоглу за победител в проведените миналия месец избори в Истанбул, чиито резултати бяха оспорени от управляващата „Партия на справедливостта и развитието“, предава  AFP . \r\nПартията на Ердоган все пак спечели най-много гласове на местните избори, състояли се на 31 март, но загуби Анкара и Истанбул от „Републиканската народна партия“. \r\nПревод и редакция:", "date": "2019.04.17", "title": "AFP: Опозиционният кандидат официално бе обявен за победител в Истанбул"}
{"url": "http://www.focus-news.net/news/2019/04/17/2647816/novi-18-kg-kokain-izpluvaha-kray-kavarna-obzor.html", "text": "Нови количества кокаин се появиха по българското крайбрежие. Около 15.00 часа на 16 април при обход на морския бряг в района на местността Болата гранични полицаи от ГПУ-Каварна забелязват пакет със завързана за него спасителна жилетка. Пакетът е сходен на откритите на 9 април чували с кокаин.В чувала са открити 16 пакета с прахообразно вещество, което при полевия наркотест реагира на кокаин. Общото тегло на наркотика е 17.923 кг. За случая е уведомена Окръжната прокуратура в Добрич и е образувано досъдебно производство. Работата по случая продължава под ръководството на прокуратурата.  \r\nВ началото на месеца пратка от над 100 кг кокаин бяха изхвърлени от вълните на румънския бряг на Черно море край Констанца. На 9 април МВР съвместно с румънските разследващи органи установиха 170 кг кокаин край Тюленово. Тогава вътрешният министър Младен Маринов обясни, че по случая се работи още от 5 април. Вследствие на това бе засилено наблюдението в района на Шабла, в акваторията на Черно море. На 12 април край варненския курорт „Слънчев ден“ бе открит друг сак, с 25 пакета чист кокаин, средно по 1 кг всеки, с общо тегло 25.430 кг. Сакът и пакетите са подобни на намерените край Шабла и в Румъния. По случаите са образувани досъдебни производства, работата по разследванията продължават.  \r\nПреди редовно правителствено заседание в сряда министър-председателят Бойко Борисов отбеляза, че през последните дни са открити няколкостотин килограма кокаин, хероин и тонове марихуана, което показва, че службите са се разработили много.  \r\nДаяна ДЮЛГЕРОВА", "date": "2019.04.17", "title": "Нови 18 кг кокаин изплуваха край Каварна (ОБЗОР)"}
{"url": "http://www.focus-news.net/news/2019/04/17/2647819/otets-ventsi-hristov-hram-sv-troitsa-v-pleven-vzeti-sa-merki-za-osiguryavaneto-na-ohranata-i-pozharnata-bezopasnost-na-hramovete-okolo-praznitsite.html", "text": "Взети са мерки за осигуряването на охраната и пожарната безопасност на храмовете около празниците. Това каза за  Радио „Фокус“  отец Венци Христов, председател на църковното настоятелство на храм „Св. Троица“ в Плевен. Той допълни, че е проведена среща с полицейски служители, които са поели ангажимент за осигуряване на охрана за празниците. „Обход от органите на полицията ще има и за Цветница, за да бъде всичко нормално“, допълни той. Отец Венци Христов коментира, че опасенията са за евентуални кражби по време на празниците. „Когато се струпват много хора, някои от тях се изкушават“, коментира отец Венци Христов. Организирана е среща и с представители на Регионална дирекция „Пожарна безопасност и защита на населението“ за осигуряване на пожарната безопасност. Извършена е проверка на пожарогасителите, като тези с изтекъл срок са подменени. \r\nВиолета КРЪСТЕВА", "date": "2019.04.17", "title": "Отец Венци Христов, храм „Св. Троица“ в Плевен: Взети са мерки за осигуряването на охраната и пожарната безопасност на храмовете около празниците"}
{"url": "http://www.focus-news.net/news/2019/04/17/2647820/plovdiv-obshtinata-organizira-velikdenska-programa-na-ploshtad-stefan-stambolov-na-28-i-29-april.html", "text": "Община Пловдив организира Великденска програма на площад „Стефан Стамболов“, съобщиха на 28 и 29 април (неделя и понеделник) от пресцентъра на  Общината . От 10.30 часа до 12.00 часа на 28 април ще се проведе инициативата „Ася в страната на талантите“ под мотото „Великденски чудеса в страната на талантите”. За публиката ще има много награди от празничната томбола. От 12.00 до 13.30 часа ще се състои „Великденска детска работилничка – Камбанка“, която ще включва детски концерт с участието на изпълнители от музикална школа „Musica nova“ с ръководител Ани Василева,  игри и тематични състезания за децата „Най-здраво яйце“ и „Най-красиво яйце“. Ще има различни игри и томбола с награди, осигурени от „Зайо Байо Сани-Конс Тодорови сие”. \r\nВ 12.30 часа ще бъде раздаден традиционния Великденски козунак, осигурен от фирма. Той ще бъде нареден около фонтана с пеликаните и ще бъде съставен от 500 по-малки козунака. Общата му дължина ще е 60 метра. За приготвянето му ще бъдат използвани 250 кг. брашно, захар, стафиди, олио, яйчен меланш и др. В раздаването ще се включат доброволци от Национален алианс за работа с доброволци (НАРД). \r\nНа 29 април ще бъде изградена сцена на площад „Стефан Стамболов, където ще има концерт с участието на Ансамбъл „Дилянка“ от 12.00 до 13.00 часа и концерт на Духов оркестър – Пловдив от 16.00 до 17.00 часа.", "date": "2019.04.17", "title": "Пловдив: Общината организира Великденска програма на площад „Стефан Стамболов“ на 28 и 29 април"}
{"url": "http://www.focus-news.net/news/2019/04/17/2647821/skopie-info-severna-makedoniya-shte-se-spasim-li-ot-dazhda-za-velikden-i-1-mayi.html", "text": "Получаваме 4 дни за великденските празници, това са Велики петък и понеделник след Великден, след това отиваме един ден на работа и  Първи май отново е почивен, пише македонското електронно издание  „Скопие инфо“ . Съобщава се, че според прогнозата на Accuweather ще има малко слънце, малко дъжд, а температурите през празничните дни ще са между 19 и 25 градуса, предава Радио „Фокус“ в рубриката „Балкански туристически часовник“. На Великден – 22 градуаса и слънчево.", "date": "2019.04.17", "title": "“Скопие инфо” (Северна Македония): Ще се спасим ли от дъжда за Великден и 1 май?"}
{"url": "http://www.focus-news.net/news/2019/04/17/2647822/afp-es-i-kanada-othvarliha-sanktsiite-na-sasht-sreshtu-investitsiite-v-kuba.html", "text": "Европейският съюз и Канада излязоха със съвместно предупреждение към САЩ в сряда, след като Вашингтон обяви, че ще образува дела в Америка срещу чуждестранните инвеститори в Куба, предава  AFP . \r\n„ЕС и Канада смятат, че екстериториалното прилагане на едностранни мерки, свързани с Куба, противоречат на международното право“, се казва в изявление на върховния представител на Съюза за външната политка Федерика Могерини, комисаря за търговията Сесилия Малмстьом и външния министър на Канада Кристия Фрийланд. \r\nПревод и редакция:", "date": "2019.04.17", "title": "AFP: ЕС и Канада отхвърлиха санкциите на САЩ срещу инвестициите в Куба"}
{"url": "http://www.focus-news.net/news/2019/04/17/2647817/veliko-tarnovo-nov-turisticheski-tsentar-otvarya-vrati-v-grada-na-19-april.html", "text": "Нов туристически-информационен център отваря врати във Велико Търново на 19 април. Събитието е част от съпътстващата програма на Международното туристическо изложение „Културен туризъм“ 2019, което започва на 18 април. Това потвърдиха за  Радио „Фокус“ – Велико  Търново от Общинско предприятие „Царевград Търнов“. Новият офис ще се намира на пл. „Цар Асен I“, пред крепостта Царевец. Мястото не е избрано случайно. Целта да бъде позициониран там е да се обхване големият поток от посетители, които се качват на историческия хълм, и да им се предложат атрактивни пакети с услуги, които да ги задържат в Търново за повече от ден. \r\nОфициалното откриване на новия туристически-информационен център ще се проведе на 19 април (петък), от 15.00 часа. \r\nЛуиза ТРАНЧЕВА", "date": "2019.04.17", "title": "Велико Търново: Нов туристически център отваря врати в града на 19 април"}
{"url": "http://www.focus-news.net/news/2019/04/17/2647824/administrativen-sad-smolyan-otmeni-naredba-na-obshtinski-savet-zlatograd-za-izgrazhdane-i-opazvane-na-zelenata-sistema.html", "text": "Административен съд – Смолян с Решение № 154/17.04.2019 г. по адм. дело № 102/2019 г., отмени по протест на Окръжна прокуратура – Смолян, Наредба за изграждане и опазване на зелената система на територията на Община Златоград, приета с Решение № 412 по протокол № 37/23.06.2009 г. на Общински съвет Златоград. Това съобщиха от  Административен съд – Смолян . \r\nВ мотивите си съдът приема, че наредбата е приета при съществено  нарушаване реда за приемане на подзаконови нормативни актове, който е така регламентиран, че да гарантира обективността, безпристрастността и качеството на актовете, приемани от общинския съвет, и съставлява основание за незаконосъобразност. \r\nРешението подлежи на обжалване пред Върховния административен съд в 14-дневен срок от съобщаването му на страните.", "date": "2019.04.17", "title": "Административен съд – Смолян отмени наредба на Общински съвет – Златоград за изграждане и опазване на зелената система"}
{"url": "http://www.focus-news.net/news/2019/04/17/2647825/sport-pulev-izleze-sred-osnovnite-kandidati-za-dvuboy-s-dzhoshua.html", "text": "Мач между Кубрат Пулев и световния шампион в тежка категория Антъни Джошуа е задължителен заради статута и на двамата. Но битката не изглеждаше да се проведе скоро заради наситената програма на британеца, който има три задължителни защити на титлите си, както и желание да организира обединителен двубой за всички колани с Дионтей Уайлдър. Това отлагаше евентуалната битка с Кобрата за пролетта или дори средата на 2020 г. Сега обаче тези планове може да претърпят грандиозен обрат. Изведнъж Пулев излезе сред основните кандидати за двубой с Джошуа, след като съперникът му за 1 юни Джарел Милър изгърмя с допинг.  \r\nСпоред британските медии, той ще иска да проведе някоя от задължителните си защити и е вероятно тя да е с Пулев. Но тук идва и проблемът, защото желанието на Джошуа е да се бие на територията на САЩ. Той трябваше да се бие с Милър в \"Медисън Скуеър Гардън\" в Ню Йорк.  \r\nМач с Пулев отвъд Океана е под огромна въпросителна, защото той е с временно спрян лиценз на територията на щата Калифорния заради заведеното срещу него дело от репортерката Джени Суши и маститата адвокатка Глория Олред за сексуално посегателство. Изслушването му е на 14 май, а дотогава няма да има лиценз, което ще утежни максимално преговорите.", "date": "2019.04.17", "title": "Спорт: Пулев излезе сред основните кандидати за двубой с Джошуа"}
{"url": "http://www.focus-news.net/news/2019/04/17/2647826/blagoevgrad-trafikat-na-granichnite-punktove-kulata-i-ilinden-e-s-normalna-intenzivnost.html", "text": "Трафикът на граничните пунктове „Кулата“ и „Илинден“ е с нормална интензивност. Това съобщиха за  Радио „Фокус“ – Пирин  от Главна дирекция „Гранична полиция“. През българо-македонската граница преминаването също се извършва без забавяне. \r\nДенис НИКИФОРОВ", "date": "2019.04.17", "title": "Благоевград: Трафикът на граничните пунктове „Кулата“ и „Илинден“ е с нормална интензивност"}
{"url": "http://www.focus-news.net/news/2019/04/17/2647828/gd-granichna-politsiya-trafikat-na-gkpp-lesovo-e-intenziven-na-izhod-za-tovarni-avtomobili.html", "text": "Трафикът на ГКПП \"Лесово\" на българо-турската граница е интензивен на изход за товарни автомобили, по данни към 18.00 часа. Това съобщиха от  Главна дирекция \"Гранична полиция\" . \r\nНа всички останали български гранични контролно-пропускателни пунктове преминаването се осъществява нормално.", "date": "2019.04.17", "title": "ГД \"Гранична полиция\": Трафикът на ГКПП \"Лесово\" е интензивен на изход за товарни автомобили"}
{"url": "http://www.focus-news.net/news/2019/04/17/2647829/pregled-na-mezhdunarodnite-novini-do-18-chasa-agentsiya-fokus.html", "text": "Европейският съюз и Канада излязоха със съвместно предупреждение към САЩ в сряда, след като Вашингтон обяви, че ще образува дела в Америка срещу чуждестранните инвеститори в Куба, предава  AFP . \r\n„ЕС и Канада смятат, че екстериториалното прилагане на едностранни мерки, свързани с Куба, противоречат на международното право“, се казва в изявление на върховния представител на Съюза за външната политка Федерика Могерини, комисаря за търговията Сесилия Малмстьом и външния министър на Канада Кристия Фрийланд. \r\n*** Турските електорални власти в сряда официално обявиха кандидата на опозицията Екрем Имамоглу за победител в проведените миналия месец избори в Истанбул, чиито резултати бяха оспорени от управляващата „Партия на справедливостта и развитието“, предава  AFP . \r\nПартията на Ердоган все пак спечели най-много гласове на местните избори, състояли се на 31 март, но загуби Анкара и Истанбул от „Републиканската народна партия“. \r\n***  „Сърбия не може да защити държавните си интереси без помощ от страна на Русия“, заяви сръбският външен министър Ивица Дачич след преговорите с руския си колега Сергей Лавров в Москва, предава  белградската медия „Б92“ . \r\nОсвен това той потвърди, че преди организираната от германския канцлер Ангела Меркел и френския президент Еманюел Макрон среща за Западните Балкани в Берлин, на която ще участват президентите на Сърбия и Косово  Александър Вучич и Хашим Тачи, сръбският държавен глава ще се срещне с Владимир Путин в Пекин. \r\nДачич посочи, че Сърбия няма да предприеме никакви действия, когато става въпрос за трайно решение на косовския проблем, без да се консултира с Русия. \r\n„Те искат да спрем да лобираме за оттеглянето на признавания на независимостта на Косово - в замяна на връщането на масата за преговори“, отбеляза сръбският министър. \r\nРъководителят на сръбската дипломация не отговори конкретно на въпроса на агенция Бета за това как вижда перспективите за решение за Косово и какво очаква Сърбия от Русия в настоящите обстоятелства. \r\nГоворейки за външната политика на Белград, Лавров заяви, че уважава решението на Сърбия да бъде военно-неутрална държава, която, по негово мнение, допринася за мира и стабилността в Европа и че оценява сътрудничеството на Сърбия с Организацията на Договора за колективна сигурност (ОДКБ), военен съюз, оглавяван от Русия. \r\nЛавров каза още, че очаква продължителен натиск от американската администрация върху Белград да реши проблема с Косово, за да постигне „колкото е възможно повече“ преди следващите избори. \r\nДачич и Лавров подписаха в сряда междуправителствена програма за сътрудничество в областта на културата, образованието, науката, спорта и политиката за младежта за следващите две години. \r\n***  Обществената газова корпорация (DEPA) на Гърция продава природен газ на България на цена, която е 10% по-ниска от регулираната в България и с 16% по-ниска от цената, която предлага на основните си клиенти в Гърция, като по този начин субсидира индустрията в съседната страна, съобщава  електронното издание на вестник Kathimerini . \r\nЕжедневникът отбелязва, че българският пазар винаги е зависел от руския газ от „Газпром“ за 100% от нуждите си, и това е първият опит на София да се отвори за нови доставчици, за да се възползва максимално от ниските нива на втечнения природен газ (ВПГ) на спот пазара, чрез което да намали разходите за енергия за битовите потребители. \r\nKathimerini отбелязва, че в този контекст „Булгаргаз“ е обявил търг за 1,5 милиона мегаватчаса, докато оператора на българската газопреносна мрежа „Булгартрансгаз“ е обявил търг за 150 хиляди мегаватчаса, като ДЕПА е спечелила и двата и ще достав количествата към „Булгаргаз“ от събота до края на юни, а към „Булгартрансгаз“ от 1 май до края на юни. \r\nРедакцията на вестника е открила, че ДЕПА продава природен газ на България на цена 20,75 евро/MWh, като същевременно взима от своите клиенти в Гърция (т.е. производителите на електроенергия) 24,75 евро/MWh, а енергоемките индустрии се таксуват между 27 и 28 евро/MWh. ДЕПА е отказала да коментира данните на Kathimerini. \r\n***  Кандидатите за президент на Украйна Владимир Зеленски и Петро Порошенко ще проведат дебати на киевския стадион „Олимпийски“ на 19 април от 19 часа, съобщи в сряда пресслужбата на действащия държавен глава във „Фейсбук“, предава  ТАСС . \r\nОт там подчертават, че решението е взето „изключително заради гражданите на Украйна, които имат право да чуят и двамата кандидати преди гласуването, изключително от уважение към законите на Украйна и честните избори“ и призоваха привържениците на Порошенко да отидат на стадиона и да го подкрепят.  \r\nСъобщението също така съдържа искане да не се вземат „никакви факли, тръби, барабани и други подобни“. „Няма да се състезаваме, кой кого ще надвика. Донесете със себе си знамена и символи в държавните цветове на Украйна и Европейския съюз“, отбеляза пресслужбата. \r\nВремето на началото на дебата между кандидатите за президент в Украйна стана предмет на спекулации през изминалата седмица. Първоначално Зеленски предложи на Порошенко да се срещнат на Олимпийския стадион в Киев на 19 април в 19:00 часа. ЦИК на Украйна и Обществената телевизия заявиха, че кандидатите трябва да проведат дебат в студиото на 19 април в 20:00 часа, съгласно закона. След това Порошенко предложи на Зеленски дебат на 14 април на стадиона и на 19 в телевизионното студио. Зеленски обаче не промени решението си. \r\nВ резултат на това на 14 април Порошенко се появи на стадиона без опонента си. По-късно от  щаба на държавния глава заявиха, че Порошенко е готов да дойде на стадиона за разговори със Зеленски и 19 април, но между 16:00 и 18:00, за да успеят да отидат на дебата за \"Обществената телевизия\" до 20:00 часа. Позицията на противника остана същата и в крайна сметка Порошенко бе принуден да се съгласи с времето, определено от Зеленски - 19:00. \r\n***  Франция ще покани архитекти от целия свят да представят проектите си за възстановяването на катедралата Парижката Света Богородица, която пострада сериозно от пожар в понеделник, заяви френският премиер Едуар Филип в сряда, цитиран от  AFP . \r\nЦелта е „да се построи нова кула на Нотр Дам, която е адаптирана към техниките и предизвикателствата на нашата ера“, каза той на пресконференция в Париж. \r\n***  В сряда Европейският съюз представи широкообхватен списък от стоки, произведени в САЩ, от пчелен восък до автомобилни части, на които ще бъдат наложени мита в отговор на субсидидирането на Boeing, което заплашва да разпали отново трансатлантическата търговска война, предава  AFP . \r\n„Европейските компании трябва да могат се конкурират в справедливи и равни условия... Трябва да продължим да защитаваме равните условия за нашата индустрия“, заяви в изявление еврокомисарят по търговията Сесилия Малмстрьом. \r\nПретенциите на Брюксел за „Боинг“ са в отговор на подобно искане на Вашингтон за 11 миларда долара компенсации за субсидиране на „Еърбъс“. \r\n***", "date": "2019.04.17", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/04/17/2647831/pleven-paraklisat-mavzoley-sv-georgi-pobedonosets-v-grada-shte-bade-osveten-v-cherveno-v-podkrepa-na-bolnite-ot-hemofiliya.html", "text": "Параклисът- мавзолей „Св. Георги Победоносец” в града ще бъде осветен в червено в подкрепа на болните от хемофилия. Това каза за  Радио „Фокус“  Бойко Гаргов, представител на Българската асоциация на болните от хемофилия в Плевен. Днешният 17 април е определен за Световен ден за борба с хемофилията - рядко заболяване, при което кръвта не се съсирва нормално. Бойко Гаргов обясни, че идеята на осветяването на параклиса е да се разбере, че хемофилията не е нещо страшно. „Световната федерация по хемофилия обхваща целия свят. Една от идеите й е повдигането на темата за пациентите с хемофилия и техните. В деня за болните от хемофилия се оцветяват в червено знакови места по света. Плевен е първият български град, който също организира подобна инициатива“, допълни Бойко Гаргов. По думите му заболяването засяга много по-често мъжете, един на 6 000. „Асоциацията е създадена през 1995 година от двама бащи, които са решили, че в съдружие ще могат да работят по-добре. Идеята на асоциацията е да обхване болните и техните близки и да им помогне в общуването с институциите, да довежда до тях информация, достъпна от Европейската асоциация по хемофилия и Световната федерация\", добави още Гаргов.  Асоциацията в България е разделена на четири региона, в градове, където има болници, обслужващи пациенти с хемофилия, каза още той. Според Бойко Гаргов когато болните от хемофилия имат пълноценна терапия, те нямат причина да се чувстват по-различни. \r\nВиолета КРЪСТЕВА", "date": "2019.04.17", "title": "Плевен: Параклисът- мавзолей „Св. Георги Победоносец” в града ще бъде осветен в червено в подкрепа на болните от хемофилия"}
{"url": "http://www.focus-news.net/news/2019/04/17/2647802/b92-sarbiya-spored-ivitsa-dachich-belgrad-ne-mozhe-da-zashtiti-interesite-si-bez-rusiya.html", "text": "„Сърбия не може да защити държавните си интереси без помощ от страна на Русия“, заяви сръбският външен министър Ивица Дачич след преговорите с руския си колега Сергей Лавров в Москва, предава  белградската медия „Б92“ . \r\nОсвен това той потвърди, че преди организираната от германския канцлер Ангела Меркел и френския президент Еманюел Макрон среща за Западните Балкани в Берлин, на която ще участват президентите на Сърбия и Косово  Александър Вучич и Хашим Тачи, сръбският държавен глава ще се срещне с Владимир Путин в Пекин. \r\nДачич посочи, че Сърбия няма да предприеме никакви действия, когато става въпрос за трайно решение на косовския проблем, без да се консултира с Русия. \r\n„Те искат да спрем да лобираме за оттеглянето на признавания на независимостта на Косово - в замяна на връщането на масата за преговори“, отбеляза сръбският министър. \r\nРъководителят на сръбската дипломация не отговори конкретно на въпроса на агенция Бета за това как вижда перспективите за решение за Косово и какво очаква Сърбия от Русия в настоящите обстоятелства. \r\nГоворейки за външната политика на Белград, Лавров заяви, че уважава решението на Сърбия да бъде военно-неутрална държава, която, по негово мнение, допринася за мира и стабилността в Европа и че оценява сътрудничеството на Сърбия с Организацията на Договора за колективна сигурност (ОДКБ), военен съюз, оглавяван от Русия. \r\nЛавров каза още, че очаква продължителен натиск от американската администрация върху Белград да реши проблема с Косово, за да постигне „колкото е възможно повече“ преди следващите избори. \r\nДачич и Лавров подписаха в сряда междуправителствена програма за сътрудничество в областта на културата, образованието, науката, спорта и политиката за младежта за следващите две години. \r\nПревод и редакция:", "date": "2019.04.17", "title": "„Б92“ (Сърбия): Според Ивица Дачич, Белград не може да защити интересите си без Русия"}
{"url": "http://www.focus-news.net/news/2019/04/17/2647834/predstoyashti-mezhdunarodni-sabitiya-za-18-april-agentsiya-fokus.html", "text": "*** Среща между външните министри от страните във Вишеградската четворка и техния френския колега Жан-Ив льо Дриан \r\n*** Президентът на Южна Корея Мун Дже-ин пристига на посещение в Узбекистан \r\n*** Президентът на Естония Керсти Калюлайд в Русия \r\n*** Започва кампанията за европейските избори на ЮКИП \r\n*** Папа Франциск ще мие краката на затворници на маса в затвора Велетри по повод католическия Велики четвъртък \r\n*** Военен  парад по повод Деня на иранската армия \r\n***", "date": "2019.04.17", "title": "Предстоящи международни събития за 18 април ( Агенция „Фокус“ )"}
{"url": "http://www.focus-news.net/news/2019/04/17/2647833/stara-zagora-specheli-priz-za-blagosastoyanie-v-klasatsiyata-obraztsova-obshtina.html", "text": "Стара Загора получи приз „Благосъстояние“ от пилотното издание на класацията „Образцова община“ на вестник „24 часа“, съобщиха от пресцентъра на  общината . С новия си проект медията цели да открои и насърчи добрите практики в местното самоуправление, както и да покаже положителния опит на общините, който да служи за пример на останалите. От името на кмета на града Живко Тодоров, отличието прие секретарят на Общинска администрация Делян Иванов. Церемонията се проведе днес в „Морското казино“ в Бургас.  \r\nСтара Загора е показала добро ниво на доходи и заетост, както и предоставяне на възможности за професионално развитие и правене на бизнес.  \r\nЕкспертен съвет оцени общините от Югоизточния регион по пет групи критерии - Качество на живот, Инфраструктура, Благосъстояние, Умен град и Градски дух, като в тях има още над 20 индикатора, за да бъде постигната максимална обективност. Класацията ще даде оценки на общо 265-те български общини през есента.  \r\nИндексът „Образцова община” е вдъхновен от програмата на ООН за стабилно и устойчиво развитие на градовете - UN-Habitat, която прави индекса CPI - City Prosperity Initiative.", "date": "2019.04.17", "title": "Стара Загора спечели приз за „Благосъстояние” в класацията „Образцова община“"}
{"url": "http://www.focus-news.net/news/2019/04/17/2647823/adv-georgi-stalev-pp-abv-burgas-shtastliv-i-gord-sam-che-v-listata-ni-s-kandidati-za-evrodeputati-nameri-myasto-nashiyat-oblasten-predsedatel-anton-kodzhabashev.html", "text": "Вчера беше регистрирана листа на ПП АБВ с хората, които ще бъдат кандидати за евродепутати. Аз съм щастлив и горд от факта, че в тази листа намери място нашият областен председател Антон Коджабашев. Това каза председателят на общинската структура на АБВ в Бургас адвокат Георги Сталев по време на пресконференция, предаде репортер на  Радио „Фокус“-Бургас . „Считам, че това е един достоен човек, доказал себе си с постиженията си в спорта и с живота, който е водил до настоящия момент“, заяви още Сталев.  \r\nПо думите му водач на листата ще бъде проф. Боян Дуранкев, който е известен български икономист, специалист по глобалистика, стратегическо планиране и маркетинг. „Един изключително ерудиран човек, знаещ и можещ, който ще бъде полезен с опита и знанията, които има като евродепутат“, добави Сталев и уточни, че в момента проф. Дуранкев е преподавател в УНСС и член на Съвета на старейшините в университета. „Впечатление ми направи едно него изказване, че с темповете, с които нараства нашият брутен вътрешен продукт, след 15 години ние ще достигнем средния ръст на Европейския съюз (ЕС), който е бил през 2015-та г.“, каза адвокат Сталев и обясни, че във връзка с това негово твърдение е една и от идеите му, които той като бъдещ евродепутат смята да предложи - да има преференциални програми за по-изостанали държави като България, Румъния, Литва, Латвия, за да могат те за по-кратък срок, за около 10 години, да достигнат европейското равнище.  \r\n„В тази връзка нашите представители, на „Коалиция за България“, които ще бъдат избрани в бъдещия европарламент, ще работят по три основни цели“, допълни Сталев. Той уточни, че това са: отстояване на националните интереси на България, недопускане на двойни стандарти; затвърждаване на ролята на България като регионален лидер в борбата на Балканите и Черно море да бъдат територия на сигурност; отстояване на правата на всички български граждани, независимо дали живеят в България или в друга държава-членка на ЕС, по отношение на тяхната равнопоставеност, заплащане, условия на труд, социални права и други. \r\nДеница ДИМИТРОВА", "date": "2019.04.17", "title": "Адв. Георги Сталев, ПП АБВ-Бургас: Щастлив и горд съм, че в листата ни с кандидати за евродепутати намери място нашият областен председател Антон Коджабашев"}
{"url": "http://www.focus-news.net/news/2019/04/17/2647830/aleksandar-manolev-podade-ostavka-kato-zamestnik-ministar-na-ikonomikata-obzor.html", "text": "Заместник-министърът на икономиката Александър Манолев подаде оставка пред министър-председателя Бойко Борисов.  \r\nКато мотив за решението си Манолев изтъква стартиралата по-рано същия ден проверка на Върховна касационна прокуратура по повод медийни публикации и желанието му това по никакъв начин да не засяга работата на правителството. Прокуратурата извършва проверка на Манолев за злоупотреба със средства на Европейския съюз. Разследването е по повод публикация в електронен сайт, в която се твърди, че той е изградил частна вила с минерален басейн чрез усвояване на средства от европейски проект. В хода на разследването е иззето копие от Държавен фонд „Земеделие“ финансиран по Програма за развитие на селските райони, цитиран в публикациите – „Изграждане на жилищна сграда за гости в м.„Чинар куши“ гр. Сандански“. По време на действията прокурор от Върховна касационна прокуратура ще бъдат снети писмени обяснения от лица, имащи информация по случая и длъжностни лица работили по одобряването на заявлението за подпомагане.   \r\nДруг аргумент, посочен от Манолев като мотив за оставката му е солидарността с колегите му, които са спазили моралния стандарт в управлението и са напуснали постовете си само заради съмнения. „Сигурен съм, че в документите няма нищо срещу мен, но не мога да подложа семейството си отново на това. Благодаря за доверието. Решението ми е лично“, допълва още Александър Манолев. Оставката му е приета от премиера Бойко Борисов. \r\nПо-късно във \"Фейсбук\" Александър Манолев определи оставката си като закъсняло действие, което е трябвало да направи още преди година, когато името му е забъркано в измислени скандали, защото е пречил на някой да заема поста министър на транспорта. „Преди няколко месеца ми казаха, че обикалят с папки за мен медии и ми готвят нова атака. Подминах го – след всичко, което се опитаха да причинят на семейството ми си мислех, че няма с какво да ме изненадат. Но отново надскочиха себе си“, коментира той. „Който иска факти и документи – ще му ги предоставя. За останалите – да вярват на каквото и на когото искат. Ловът на вещици придоби плашещи размери. И вече не става дума за мен, а за семейството ми. В тази ситуация аз ще съм този, който ще направи крачка назад“, заяви Александър Манолев. \"Ще използвам терминологията на тези, които писаха за мен – колеги, пиша „есе“ до съда, защото изнесохте много зле скалъпени обвинения и предстои да се видим в заседателната зала“, обяви той. Агенция „Фокус“  припомня: В края на миналата година Александър Манолев отказа да поеме поста министър на транспорта, информационните технологии и съобщенията, въпреки че номинацията му дойде от премиера Бойко Борисов. Манолев сам се отказа от поста заради медийни публикации за негови бизнес връзки в миналото. Тогава той обяви, че срещу него се води „координирана атака от определена група, която със скалъпени твърдения се опитва да саботира работата му“ и обяви, че ще търси правата си по съдебен път. Манолев обаче остана на поста си зам.-министър. Оставката на Александър Манолев е осмата приета оставка в кабинета „Борисов 3“ до този момент. \r\nДаяна ДЮЛГЕРОВА", "date": "2019.04.17", "title": "Александър Манолев подаде оставка като заместник- министър на икономиката (ОБЗОР)"}
{"url": "http://www.focus-news.net/news/2019/04/17/2647827/dimitar-machuganov-natsionalna-asotsiatsiya-na-zarnoproizvoditelite-reshenieto-za-obshtata-selskostopanska-politika-tryabvashe-da-bade-vzeto-ot-sledvashtiya-evropeyski-parlament.html", "text": "Решението за общата селскостопанска политика трябваше да бъде взето от следващия европейски парламент. Това каза за  Радио „Фокус“ – Велико  Търново Димитър Мачуганов, член на Управителния съвет на Националната асоциация на зърнопроизводителите и зърнопроизводител от Ловеч. По думите му това би дало спокойствие на земеделските производители, че хората, които управляват Европа през следващия мандат, ще вземат решението за общата селскостопанска политика и съответно ще я изпълняват.  \r\n„Така парламентът, който си отива насади новата рамка, която няма да изпълнява. Трябваше да се изчака, за да се види къде ще се намират и нашите колеги от Англия и как ще се отрази липсата на техен бюджет. Така щяхме да имаме по-ясна  представа и да направим по-добра преценка как и какво да бъде заложено в общата селскостопанска политика за фермерите в Европа“, посочи Мачуганов. Той отбеляза, че е било напълно уместно Националната асоциация на зърнопроизводителите да участва е дебатите за общата селскостопанска политика и даде становище за нея. „Зад нас стоят хиляди хора и смятам, че е нормално да сме в големия дебат,за да си кажем нашите проблеми, нашите виждания“, посочи Мачуганов. \r\nСпоред него даването право на всяка държава членка да определя тавана на директните плащания би разводнило европейската политика в сектор „земеделие“. Той посочи, че в някои държавни политики земеделието е приоритет, както е в Унгария и Франция. В тези държави има силно развити браншови организации. По думите му в България обаче държавната земеделска политика никога няма да бъде на това ниво. „Аз лично съм против това всяка държава да определя тавана на директните плащания. Нека всички държави са равнопоставени. Представете  си утре да се смени правителството, без значение дали то ще е ляво, дясно или центристко. С всяка смяна на правителството ще се въвеждат нови промени за българския земеделец. Хубаво е да бъдем в равни условия. Не искам Европа да абдикира от ангажимента си да има обща европейска политика, в случая в сектор „земеделието“. Тази демократична форма до голяма степен ще разводни европейската политика и тя ще загуби силното си присъствие“, посочи Мачуганов. \r\nНадежда КРЪСТЕВА", "date": "2019.04.17", "title": "Димитър Мачуганов, Национална асоциация на зърнопроизводителите: Решението за общата селскостопанска политика трябваше да бъде взето от следващия европейски парламент"}
{"url": "http://www.focus-news.net/news/2019/04/17/2647838/aktsenti-v-sutreshniya-blok-dobro-utro-balgariya-po-radio-fokus-na-18-april.html", "text": "Новата тол система стартира тестово на 16 август. Планираните тарифи за превоз обаче провокираха недоволството на превозвачите, които заплашиха и с протести. Ще се намери ли компромисен вариант и ще има ли ощетени? Отговорите търсим с председателя на Транспортната комисия в НС и депутат от ПГ на ДПС Халил Летифов. Два важни избора наближават, а показните задържани, разследвания и борба с корупцията стават все по-активни. Доверието в правораздаването обаче все по-ниско. Стъпка в правилната посока и чистене на дълго трупания проблем с корупцията или употреба на властите за лични цели? Кой е правилният прочит на ситуацията у нас коментираме с бившия правосъден министър адвокат Антон Станков. След гласуването в ЕП срещу двойния стандарт при храните приключи ли битката за родните потребители? Отговорите търсим от председателя на КЗП Димитър Маргаритов. Ще ви разкажем и за „Мирът и войната в образи“- изложба, която се открива по инициатива на Световното движение за мир, а повече за нея ще научим от председателя на Младежи-АБВ Пламена Заячка. Албена Жилекова от Радио „Фокус“-Пазарджик ще провери колко ще ни струва тазгодишната Великденска трапеза.  \r\nТези и още теми - в  сутрешния блок „Добро утро, България“ на Радио „Фокус“  от 06.00 до 10.00 часа, с водещ Виктория Месробович - Кувенджиева.", "date": "2019.04.17", "title": "Акценти в сутрешния блок „Добро утро, България“ по Радио „Фокус“ на 18 април"}
{"url": "http://www.focus-news.net/news/2019/04/17/2647839/api-ot-18-april-zapochva-obrushvane-na-skatove-v-troyanskiya-prohod-dvizhenieto-shte-se-spira-za-intervali-ot-2-chasa.html", "text": "От 18 април започва обрушване на скатове в Троянския проход от южната му страна в област Пловдив. Това съобщиха от пресцентъра на  Агенция „Пътна инфраструктура“ . Движението ще се спира за интервали от 2 часа докато алпинистите премахнат скалната маса и платното се разчисти. Всички моторни превозни средства ще изчакват на място, а алтернативният маршрут е през прохода „Шипка“. Работата на алпинистите ще продължи до 25 април /четвъртък/, който е последният работен ден преди Великден. По време на почивните дни ограничение в движението няма да има и всички превозни средства ще пътуват през Троянския проход без спиране на трафика. Обрушването на скатовете ще продължи на 30 април /вторник/, а след това и в периода 2-3 май, 7-10 май, 13-17 май и 20-21 май. За да не се затруднява движението, няма да се извършва обрушване на скатовете и да се ограничава движението в почивните дни за Гергьовден /4-6 май/, както и в събота и неделя /11-12 май и 18-19 май/. Гражданите и транспортните фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.04.17", "title": "АПИ: От 18 април започва обрушване на скатове в Троянския проход,  движението ще се спира за интервали от 2 часа"}
{"url": "http://www.focus-news.net/news/2019/04/17/2647837/sliven-masovo-boyadisvane-na-yaytsa-se-provede-v-grada-na-veliki-chetvartak.html", "text": "Масово боядисване на яйца се проведе в Сливен на Велики четвъртък. Това съобщиха от пресцентъра на  Общината , която е организатор на събитието. \r\nПо повод на предстоящите великденски празници Общината кани всички жители и гости на града да боядисват заедно яйца от 12.00 ч. на 25 април на пл. „Цар Освободител“. Експерти от Регионалния исторически музей „Д-р Симеон Табаков“, Националния музей на текстилната индустрия и преподаватели от Националната художествена гимназия „Димитър Добрович“ ще показват различни техники за боядисване на яйца и изработване на украси – изписване с восък, плъстене на вълна, боядисване с текстил и други. \r\nОбщината осигурява всички яйца и бои, а хората могат да си вземат изработеното безплатно.", "date": "2019.04.17", "title": "Сливен: Масово боядисване на яйца се проведе в града на Велики четвъртък"}
{"url": "http://www.focus-news.net/news/2019/04/17/2647840/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Времето е облачно, без валежи, а температурите са положителни. Пътните настилки са предимно сухи, частично мокри участъци има по усойните места в планината. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3,5 тона. През деня не са получавани сигнали за инциденти по пътищата в областта. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nДвижението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности, като на места се преминава след изчакване. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.04.17", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/04/17/2647832/veliko-tarnovo-nad-30-izlozhiteli-ot-stranata-i-chuzhbina-koito-shte-se-vklyuchat-v-16-to-izdanie-na-mezhdunarodnoto-izlozhenie-kulturen-turizam.html", "text": "Велико Търново става столица на културния туризъм. В града идват над 30 изложители от страната и чужбина, които ще се включат в 16-то издание на Международното изложение „Културен туризъм“. Това каза в предаването  „Царевград Търнов – славата и величието на България“  на  Радио „Фокус“  Владислава Андреева от Общинската туристическа агенция „Царевград Търнов“. Изложителите ще представят уникални исторически забележителности, атрактивни събития и  познавателните пътувания. Посетителите на изложението ще могат да избират сред оферти за пролетни празници,  летни почивки, СПА отдих и туристически забележителности, представени от над 30 общини от страната, сред които Русе, Свищов, Бургас, Троян, Горна Оряховица, Несебър, Смолян, Елена, Плевен, Девин, Вършец, Велинград и други. Историческите музеи от Разград, Клисура и Карлово ще привличат посетители с интересни тематични изложби и безценни реликви. В борсата ще се включат и посолствата на Азербайджан, Виетнам, Индонезия, Палестина, Южноафриканската Република, Китайският културен център и за първи път – екипът на туристическия информационен център от сръбския Димитровград. \r\nОрганизаторите са подготвили занаятчийски работилници, както и такива за боядисване на великденски яйца. \r\nЕдинственият специализиран форум за културен туризъм на Балканите се организира, по инициатива на Община Велико Търново, от Общинската туристическа агенция „Царевград Търнов“ със съдействието на Министерството на туризма  на Република България. Под патронажа на министъра на туризма Николина Ангелкова на 18 април ще се проведе и българо-руска кръгла маса за ролята на регионите за развитието на туризма и перспективите на културния туризъм. \r\nОфициалното откриване на XVI Международно туристическо изложение „Културен туризъм“-Велико Търново ще се състои от 11.00 часа на 18 април 2019 г. на откритата сцена пред Двореца на културата и спорта „Васил Левски“. \r\nЛуиза ТРАНЧЕВА", "date": "2019.04.17", "title": "Велико Търново: Над 30 изложители от страната и чужбина, които ще се включат в 16-то издание на Международното изложение „Културен туризъм“"}
{"url": "http://www.focus-news.net/news/2019/04/17/2647836/vitseprezidentat-iliyana-yotova-sazdatelite-na-tarnovskata-konstitutsiya-pokazaha-kak-zaedno-v-sblasaka-na-idei-mozhe-da-se-rodi-dobro-za-naroda-i-darzhavata.html", "text": "По-важен от тържественото отбелязване е прочитът на Търновската конституция, на делото на нейните създатели. Те показаха как заедно, в сблъсъка на идеи може да се роди добро за народа и държавата. Това заяви вицепрезидентът Илияна Йотова на тържественото събрание в Съюза на юристите в България по повод Деня на Конституцията и професионалния празник на юриста, който се отбелязва на 16 април, съобщиха от прессекретариата на държавния глава. Вицепрезидентът призова към препрочитане на член 131 от Търновската конституция, в който е заложена депутатската клетва – „да имамъ едничко предъ очи общото благо на народа“. „Да не забравяме, че във фокуса на всяко управление трябва да бъдат правата и свободите на гражданите“, заяви Илияна Йотова. По думите на вицепрезидента от декларациите за служба на народа и съблюдаване на законността ще има смисъл само ако са изпълнени с истинско съдържание и последвани от реални действия. „За да „можем да кажем, че направихме закони от народа и за народа“, цитира Илияна Йотова думите на председателя на Учредителното събрание и първи български екзарх Антим I. Вицепрезидентът пожела на представителите на юридическата общност твърдост и упоритост, за да не допускат отстъпление от законността и съвестта си, за да отговорят на обществените очаквания за ред и справедливост за всички, да върнат вярата на българското общество във върховенството на закона.", "date": "2019.04.17", "title": "Вицепрезидентът Илияна Йотова: Създателите на Търновската конституция показаха как заедно, в сблъсъка на идеи може да се роди добро за народа и държавата"}
{"url": "http://www.focus-news.net/news/2019/04/17/2647842/kyustendil-dvizhenieto-v-uchastak-ot-50-metra-ot-tretoklasen-pat-107-v-rayona-mezhdu-selo-pastra-i-rilskiya-manastir-se-osashtestvyava-v-edna-lenta-poradi-avariyno-vazstanovitelni-deynosti.html", "text": "Движението в участък от 50 метра от третокласен път 107 в района между село Пастра и Рилския манастир, от км 27+700 до 27+750, се осъществява в една лента поради извършване на аварийно-възстановителни дейности. Това съобщиха за  Радио „Фокус“ – Пирин  от Областно пътно управление – Кюстендил. Движението по път III-623 Бобов дол – село Жедна от км 15+200 до км 15+270 се осъществява в една лента поради свличане на земна маса. Мястото е сигнализирано с пътни знаци. Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3.5 тона поради пропадане на част от пътя при км 10+650, км 11+720, км 12+830 и км 13+360. Районите са сигнализирани с пътни знаци. \r\nДенис НИКИФОРОВ", "date": "2019.04.17", "title": "Кюстендил: Движението в участък от 50 метра от третокласен път 107 в района между село Пастра и Рилския манастир се осъществява в една лента поради аварийно-възстановителни дейности"}
{"url": "http://www.focus-news.net/news/2019/04/17/2647843/smolyan-velikdenski-kontsert-na-talantite-ot-nufi-shiroka-laka-shte-se-provede-na-24-april.html", "text": "Великденски концерт, в който ще участват талантите от Националното училище по фолклорни изкуства „Широка Лъка”, ще се проведе на 24  април (сряда) от 18.00 часа в зала 1 на Родопския драматичен театър „Николай Хайтов”. Това съобщиха от пресцентъра на  общината . Концертът е посветен на най-светлия християнски празник Възкресение Христово. НУФИ “Широка лъка” вече 48 години изпълнява своята мисия – в дебрите на Родопа планина да съхрани самобитното творчество, което блести не само в паметниците на старата родопска архитектура, а звучи в ручилата на гайдите, в поетичните песни, които винаги са били опора и вдъхновение на народа през вековете. В него се обучават талантливи млади хора от цялата страна в специалностите „Български народни танци”, „Народно пеене” и „Народни фолклорни инструменти”  под вещото ръководство на високо квалифицирани преподаватели, завършили Държавната музикална академия - София и Академията за музикално танцово и изобразително изкуство – Пловдив. Чрез художествените състави,  училището популяризира фолклорното богатство на България. Многобройни са концертите в страната и чужбина. Представителни групи на училището са гостували в Либия, Швейцария, Гърция, Белгия, Франция, Молдова, Германия, Ирландия. Певците и инструменталистите са лауреати на редица конкурси, като: „Атанаска Тодорова”, „С песните на Радка Кушлева”, „Гюрга Пинджурова”, „Калинка Вълчева”, „Янко Петров”, „Йовчо Караиванов”, „Руско Стефанов”, „Стоян Радев” и др. Входът за концерта е свободен.", "date": "2019.04.17", "title": "Смолян: Великденски концерт на талантите от НУФИ „Широка лъка” ще се проведе на 24 април"}
{"url": "http://www.focus-news.net/news/2019/04/17/2647841/predstoyashti-sabitiya-v-stranata-za-18-april-agentsiya-fokus.html", "text": "*** \r\nОт 15.30 часа президентът Румен Радев ще се срещне със заместник-председателя на Националния комитет на Политическия и консултативен съвет на китайския народ Джан Цинли на „Дондуков“ 2.  \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 09.30 часа в зала „Киев“ на Парк Хотел Москва – София Синдикат „Образование“ към КТ „Подкрепа“ ще проведе своята юбилейна X Национална отчетно-изборна конференция. Гости на високия форум ще бъдат вицепремиерът на България – Томислав Дончев, министърът на образованието и науката – Красимир Вълчев, зам.-министърът на МОН – Деница Сачева, министърът на културата – Боил Банов, министърът на младежта и спорта – Красен Кралев, столичният кмет – Йорданка Фандъкова, президентът на КТ „Подкрепа“ – инж. Димитър Манолов, почетният президент на КТ „Подкрепа“ – д-р Константин Тренчев и др. \r\n*** \r\nОт 11.00 часа в Двореца на културата и спорта „Васил Левски” министърът на туризма Николина Ангелкова ще открие XVI Международно изложение „Културен туризъм“.  \r\n*** \r\nОт 17.00 часа министърът на регионалното развитие и благоустройството инж. Петя Аврамова ще проведе открит граждански диалог с жителите на област Враца на тема „Регионално развитие” в Градската концертна зала на Община Враца. \r\n*** \r\nОт 18.00 часа министърът на отбраната Красимир Каракачанов ще участва в церемонията по тържествено освещаване и връчване на знамето на VII ученически гвардейски отряд от СУ „Вичо Грънчаров“ на  площад „Георги Измирлиев“. \r\n*** \r\nОт 09.00 часа 9-и състав на Специализирания наказателен съд ще заседава по делото срещу Илия С., Александър В. и др., на които са повдигнати обвинения за организиране и ръководене на престъпна група. \r\n*** \r\nОт 09.00 часа 3-ти състав на Специализирания наказателен съд ще заседава по делото срещу Севдалин Е. и Кирил К., на които са повдигнати обвинения за изнудване. \r\n*** \r\nОт 09.30 часа 27-и състав на Софийски градски съд ще заседава по делото срещу Соня Колтуклиева, на която е повдигнато обвинение за укриване и неплащане на данъчни задължения. \r\n*** \r\nОт 09.30 часа 4-ти състав на Специализирания наказателен съд ще заседава по делото срещу Богдана Д., Минчо К. и Тотка С., на които са повдигнати обвинения за безстопанственост в особено големи размери. \r\n*** \r\nОт 09.30 часа 6-и състав на Специализирания наказателен съд ще заседава по делото срещу Емил М., Мартин Д. и Калоян Б., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 34-ти и състав на Софийски градски съд ще проведе разпоредително заседание срещу Николай Христов, бивш шеф на „Научни изследвания“,  на която е повдигнато обвинение за убийство. \r\n*** \r\nОт 10.00 часа в Дома на Европа ще се проведе обществена дискусия на тема „Изборите за Европейски парламент – голямото изпитание пред бъдещето на Европа“, организирана от Атлантическия съвет на България, съвместно с Представителството на Европейската комисия. \r\n*** \r\nОт 10.00 часа в Националния пресклуб на БТА ще се проведе пресконференция на Българската асоциация за закрила на пациентите на тема „Повишаване на ефективността на здравната система за пациента“. Пресконференцията е по повод 13-тия Европейски ден на пациента. В пресконференцията ще участват Жени Начева - зам.-министър на здравеопазването; д-р Иван Маджаров - председател на БЛС; д-р Йорданка Пенкова - подуправител на НЗОК. \r\n*** \r\nОт 10.00 часа 5-и състав на Специализирания наказателен съд ще заседава по делото срещу Петър М., Адам П. и др., на които са повдигнати обвинения за безстопанственост в особено големи размери. \r\n*** \r\nОт 10.00 часа ще започне редовното заседание на Столичния общински съвет. \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад и проект на решение относно Заявление за одобряване на бизнес план за развитие на дейността на „ВиК Паничище” ЕООД, гр. Сапарева баня и утвърждаване и одобряване цените на ВиК услугите. \r\n*** \r\nОт 10.00 часа в конферентната зала на Германо-Българската индустриално-търговска камара ще бъдат представени изследванията за Германо-Българските търговски отношения (2001-2018) и Германските инвестиции в България (1999-2017). \r\n*** \r\nОт 11.00 часа в Гранитна зала на Министерски съвет Националният съвет за тристранно сътрудничество ще проведе тържествено заседание, на което ще отбележи 100-годишния юбилей на Международната организация на труда.  \r\n*** \r\nОт 11.00 часа 18-и състав на Специализирания наказателен съд ще заседава по делото срещу Андреан А., Благо А. и др., на които са повдигнати обвинения за организиране и ръководене на организирана престъпна група. \r\n*** \r\nВ 11.00 часа в Клуба на авиацията на Терминал 1 ще бъде чествана 70-годишнината на българската селскостопанска авиация. \r\n*** \r\nОт 11.00 часа 17-и състав на Специализирания наказателен съд ще заседава по делото срещу Атанас С., Тодор С. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа във фоайето на БАН ще бъде открита изложбата „Мирът и войната в образи“ по инициатива на Световното движение за мир. \r\n*** \r\nОт 11.00 часа в Националния пресцентър на БТА ще се проведе встъпително информационно събитие на ДА „Електронно управление“ по Проект „Национален портал за пространствени данни (INSPIRE)“, който се реализира с финансовата подкрепа на ОП „Добро управление“ 2014-2020 г. \r\n*** \r\nОт 11.00 часа в Зала София на Гранд Хотел Софияще бъде представен 18. брой на Юридически барометър. \r\n*** \r\nОт 12.00 часа в Националния пресклуб на БТА политическа партия „Движение 21“ ще представи листата с кандидати за български представители в Европейския парламент и манифест за изборите. \r\n*** \r\nВ 12.00 часа в Залата на 18 СУ „Уилям Гладстон“ (ул. „Пиротска“ 68) ще се проведе втората среща – дискусия по проекта „София и Европа за младите – 3D – демокрация, диалог и дебат“ с Ева Майдел, член на Европейския парламент.  \r\n*** \r\nОт 12.30 часа в Хотел Хилтън ще се проведе Седмата годишна конференция по управление на риска, организирана от Кофас България. \r\n*** \r\nОт 13.00 часа Централната избирателна комисия и Съветът за електронни медии ще подпишат споразумение за принципите и параметрите на специализирания мониторинг, който СЕМ ще осъществи върху дейността на доставчиците на медийни услуги по време на предизборната кампания за европейските избори. Подписването ще се състои в пресклуба на Народното събрание, пл. „Княз Александър І“ №1, вход Официален, откъм Националната художествена галерия.  \r\n*** \r\nОт 13.00 часа 13-и състав на Специализирания наказателен съд ще заседава по делото срещу Любомир Я., на когото е повдигнато обвинение за изнудване. \r\n*** \r\nОт 13.30 часа в заседателната зала в сградата на Висшия съдебен съвет ще се проведе седмичното заседание на Прокурорската колегия на ВСС. \r\n*** \r\nОт 13.30 часа 17-и състав на Специализирания наказателен съд ще заседава по делото срещу Ангел П., Анатоли А. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 17-и състав на Специализирания наказателен съд ще заседава по делото срещу Михаил Й., Георги Р. и др., на които са повдигнати обвинения за организиране и ръководене на организирана престъпна група. \r\n*** \r\nОт 14.30 часа в зала 125 на Лабораторния комплекс на София Тех Парк (бул. „Цариградско шосе“ №111 Ж, партер) екипите от 11-те звена в Лабораторния комплекс на София Тех Парк ще представят постигнатите резултати от научни проекти, реализирани в периода 2018-2019 г.  \r\n*** \r\nОт 16.00 часа Норвежко-българската бизнес група в сътрудничество с Шведско-българската бизнес камара и Сдружение Национална Бизнес Мрежа организира семинар на тема „Културни различия между скандинавските държави и България в сферата на бизнес комуникацията и устойчиво развитие на бизнеса“ в офиса на норвежката компания Кобилдър Интернешънъл (бул. Цар Борис ІІІ №1). \r\n*** \r\nОт 17.30 часа в зала 1 на Античния културно-комуникационен комплекс (под стъкления покрив на Ларгото) ще се проведе лекция на ас. д-р Константин Голев на тема „България и куманите през Второто българско царство“. Събитието е част от поредицата открити лекции и дискусии по вълнуващи исторически теми от различни епохи, посветени на 150-годишнината на Българската академия на науките. \r\n*** \r\nОт 17.30 часа в Paradise Center ще се проведе пресконференция във връзка с откриването на ексклузивна изложба на бижута на принцеса Мириам де Унгрия. \r\n*** \r\nОт 18.00 часа ПП ГЕРБ организира граждански диалог на тема образование в зала 3 на НДК. Участие в срещата ще вземат Йорданка Фандъкова –  кмет на София и заместник-председател на ГЕРБ, Красимир Вълчев – министър на образованието и науката, Милена Дамянова – председател на Комисията по образованието и науката в 44-то Народно събрание, Малина Едрева –председател на Комисията по образование, култура, наука и културно многообразие в СОС, българският еврокомисар по цифрова икономика и цифрово общество Мария Габриел и евродепутатът Ева Майдел. \r\n*** \r\nОт 18.00 часа в Унгарския културен институт ще бъде представена книгата на Мартон Ласло „Трите капки кръв на Рая“. \r\n*** \r\nОт 18.30 часа във Френския институт ще се проведе втория дебат от поредицата лекции/дебати  „Изкуственият интелект: към нов човешки ред?“ на тема „Знаем ли кой е човекът? Поставят ли под заплаха езика новите технологии?“. \r\n*** \r\nОт 19.00 часа в Руския културно-информационен център ще бъде открита самостоятелна изложба на художничката Лиляна Петрова – Лулу. \r\n*** \r\nОт 19.30 часа в ДНК-пространство за съвременен танц и пърформанс Марион Дърова ще представи най-новия си спектакъл „Машина за омраза“ | Hating machine. \r\n*** \r\nОт 10.00 часа в зала № 3 Районен съд ще гледа делото срещу Димитър Т., обвинен за това, че на 30 април 2015 г. в рудник “Горен Говедарник” не взел необходимите мерки за сигурност, от което е последвало причиняване на смърт на едно лице - на Д.Р. , като деецът не е искал и не е допускал това.  \r\n*** \r\nОт 10.00 часа в 305 зала в Община Асеновград ще се проведе пресконференция по проект „Подобряване на социалната инфраструктура за деца с увреждания в Община Асеновград”.  \r\n*** \r\nОт 10.30 часа в зала № 1 Районният съд ще гледа делото срещу Петър  Н., обвинен в отправяне на обиди и псувни по адрес на П. Дж. на обществено място. Освен това, той е обвинен и в причиняване на лека телесна повреда на същото лице. \r\n*** \r\nОт 17.00 часа в залите на Регионалния исторически музей ще бъде открита изложбата „Неврокопската Св. Митрополия – пастири и паство”. Експозицията е посветена на 125-годишнината от учредяването на Неврокопската Света митрополия и 175-годишнината от изграждането на църквата „Въведение Богородично” в Благоевград.  \r\n*** \r\nОт 18.00 часа в аулата на ЮЗУ „Неофит Рилски“ ще се проведе лекцията „ДНК на бъдещето – 30 ли е новото 20?“. \r\n*** \r\nОт 11.00 часа в Кариерния център към ДРСЗ-БУРГАС ще се състои съвместната пресконференция на ДРСЗ – Бургас, ДБТ-Бургас, РДСП - Бургас и ДОИТ – Бургас.  \r\n*** \r\nОт 11.30 часа ръководството на футболен клуб „Черноморец 1919“ ще представи програмата, свързана с отбелязването на стогодишнината от основаването на клуба на пресконференция в Заседателната зала на Община Бургас. \r\n*** \r\nОт 17.00 часа в галерия „Георги Баев“ ще бъдат представени концерт и изложба на школите към Народно читалище (НЧ) „Фар 1946“. Експозицията е озаглавена „Цветни усмивки“. \r\n*** \r\nОт 10.00 часа в Юнашкия салон Велоклуб УСТРЕМ ще проведе пресконференция във връзка с започващия велопоход от Варна до Прага и дейностите по проект “Пътища на нашето бъдеще” (ROOF – Routes Of Our Future). \r\n*** \r\nОт 10.30 часа в централното фоайе на Варненски свободен университет „Черноризец Храбър” се организира изложение „Ден на кариерата 2019”.  \r\n*** \r\nОт 14.00 до 16.00 часа в офиса на ПП ГЕРБ (ул. „Георги Бенковски” №1) общинският съветник Пейчо Бюлбюлев ще приема граждани. \r\n*** \r\nОт 18.18 часа Арт галерия Le Papillon представя за първи път самостоятелна изложба във Варна на талантливия бургаски художник-маринист Фоти Фотев. \r\n*** \r\nОт 18.30 часа в Арт Галерия „Ларго“ ще бъде открита самостоятелната изложба – живопис „Стълба към небето” на художника Светлин Ненов.  \r\n*** \r\nОт 19.00 часа в зала 1 на Фестивалния и конгресен център Русенската опера ще гостува със спектакъла „Кабаре“. \r\n*** \r\nОт 18.00 часа в салона на читалище „Развитие 1874\" ще се състои  пъстър \"Фолклорен букет\" от песни и танци. \r\n*** \r\nОт 10.30 часа в ДКС „Васил Левски“ откриват изложението „Фоайе на книгата с автограф“.  \r\n*** \r\nОт 14.00 часа в Ритуална зала на Общината ще се проведе Пета научна конференция с международно участие „Културно-историческо наследство: опазване, представяне, дигитализация“ – официално откриване. \r\n*** \r\nОт 14.00 часа в Музей „Възраждане и Учредително събрание“ Министерство на туризма организира Българо-руска кръгла маса на тема „Ролята на туризма за развитието на регионите. Културният туризъм – традиции и бъдеще“.  \r\n*** \r\nОт 16.20 часа в Ритуална зала на Община Велико Търново ще се проведе Пета научна конференция с международно участие „Културно-историческо наследство: опазване, представяне, дигитализация“, секция „Опазване, дигитализация и представяне на живото наследство“.  \r\n*** \r\nОт 11.30 часа кметът на Община Видин Огнян Ценков ще бъде гост на официалната церемония \"Първа копка\" на обект \"Бензиностанция, ТИР паркинг, локално платно и пътни връзки\". \r\n*** \r\nОт 14.00 часа в Заседателната зала на Община Враца ще се проведат консултации за сформиране на съставите на СИК за предстоящите евроизбори. \r\n*** \r\nОт 17.00 часа в Етнографския музей във Враца ще се проведе беседа за актуалните заболявания за сезона, организирана от РИМ - Враца и здравен център „Узунови“. \r\n*** \r\nОт 17.00 часа в ХГ „Недялко Каранешев“ ще бъде открита изложбата „Ученическо творчество“, посветена на 160 години от създаването на СУ „Георги Измирлиев“. \r\n*** \r\nОт 13.00 часа в сградата на Община град Добрич ще се проведат консултации за сформиране на съставите на СИК за предстоящите евроизбори. \r\n*** \r\nОт 17.30 часа в Регионална библиотека „Дора Габе“ ще бъде представена Дипломна изложба на ученици от 12.  клас на СУ „Св. Климент Охридски”. \r\n*** \r\nОт 18.00 часа в Регионална библиотека „Дора Габе“ ще се проведе литературна среща с Младен Стоянов (Драско Закеф), автор на новелата „Ново начало“ и на романите „Опърничавите“ и „Мечтател“. \r\n*** \r\nОт 18.00 часа на помощното игрище на стадион „Калиакра” ще се проведе техническа конференция, на която ще се изтегли жребият и ще се определи часът на срещите от предстоящия Великденски турнир по футбол. \r\n*** \r\nОт 17.30 часа Младежкото обединение в БСП-Казанлък организира протестно автошествие под мотото „Да си върнем Равда”. Шествието, което е срещу продажбата на бившия детски лагер в Равда за 88 евро/кв.м, ще тръгне от паркинга пред бл. 30 в ж.к. „Изток”. \r\n*** \r\nОт 18.00 часа часа в Художествена галерия „Владимир Димитров – Майстора” ще бъде представена книгата на Божана Апостолова – „Завръщането на визона”. \r\n*** \r\nОт 11.00 часа еврокомисарят Мария Габриел ще бъде официален гост на старта на изградената система за безплатен интернет на ключови места в града. По време на посещението си еврокомисарят ще връчи символичен чек на кмета на Община Панагюрище Никола Белишки.  \r\n*** \r\nОт 14.30 часа в ЦПЛР-ОДК Перник ще бъде открита изложба от рисунки на ученици от български неделни училища в чужбина под надслов \"Обич за България\".  \r\n*** \r\nОт 18.00 часа в театралния салон на ЦПЛР-ОДК ще се проведе благотворителен  Великденски концерт на ДЮФА „Граовче”. \r\n*** \r\nОт 16.00 часа в заседателната зала на общинския съвет ще бъде проведена стартираща пресконференция за представяне на мерките по проект „Изпълнение на дейности по Информация и комуникация, във връзка с изпълнение на Административен договор за предоставяне на БФП № BG16RFOP001-2.002-0026-C01. \r\n*** \r\nВ 17.00 часа общинският съвет ще проведе извънредно заседание, на което ще бъде разгледана единствена точка – предложение за дарение на 5 000 евро за парижката катедрала „Нотр Дам дьо Пари”, наричана още „Парижката Света Богородица“. \r\n*** \r\nОт 11.00 часа в Регионалния пресклуб на БТА ще се проведе пресконференция на отец Паоло Кортези в качеството му на председател на Културен Център „Евгений Босилков – Белене“ и енорист на Католическата Общност. Темите са свързани с провеждането на научна конференция по повод 70 години от създаването на концлагера ТВО БЕЛЕНЕ и участието на Беленската Католическа Общност на посещението на Папа Франциск в България. \r\n*** \r\nОт 12.00 часа в Панорама Мол ще се проведе Великденско шоу-спектакъл на ученици от Общоградското общежитие в Плевен с участието на Иван Звездев. \r\n*** \r\nОт 18.30 часа в зала ,,Катя Попова\" ще се състои благотворителен концерт ,,Мечтите се сбъдват\".  \r\n*** \r\nОт 10.00 часа в СУ „Свети Седмочисленици” в Район „Тракия“ ще бъде открит ученическият фестивал на театралното изкуство „Театър-Игра-Живот“. \r\n*** \r\nОт 11.00 часа в Палата 6 на Международния панаир ще бъде открито международното състезание и изложението на тренировъчни фирми „ТФ фест“. \r\n*** \r\nОт 11.00 часа в РЕМ ще се състои официалната пресконференция преди откриването на изложбата „Времето на алафрангата“.  \r\n*** \r\nОт 11.00 часа в пресклуба на БТА ще се състои пресконференция на Стефан Тафров – водещият кандидат на „Да, България“ и втори в листата на „Демократична България“ за предстоящите избори за Европейски парламент. \r\n*** \r\nОт 17.00 часа в заседателната зала на УМБАЛ „Пловдив“ ще се проведе безплатна среща-демонстрация на тема „Първи грижи за новороденото“, организирана от екипът на Център за обществена подкрепа „За деца и родители“ в гр. Пловдив към фондация „За Нашите Деца“ и УМБАЛ „Пловдив“. \r\n*** \r\nОт 19.00 часа о в Балабанова къща ще бъде открита II международна изложба на мозайки „Балкански мостове”, с куратор Крум Шаранков.  \r\n*** \r\nОт 21.00 часа в Bee Bop Café джаз певицата Мирослава Кацарова ще постави началото на новия си концертен проект Electronic Dreams. \r\n*** \r\nОт 16.00 часа в заседателната зала на Общински съвет-Поморие ще се започне пресконференция за представяне на мерките по проект за енергийна ефективност в административна сграда за обществено обслужване.  \r\n*** \r\nОт 14.00 часа в Екомузей с аквариум ще се проведе второто занятие по проект „Културна екосистема. Човек и природа – музейни образователни модули“. \r\n*** \r\nОт 17.00 часа в Регионален исторически музей „Стою Шишков“ – Смолян ще бъде открита изложба „Средните Родопи – пътища във времето“ по повод Международния ден за опазване на паметниците на културата. \r\n*** \r\nОт 17.30 часа в Славейковото училище ще бъде открита изложбата ,,Възрожденският дух на града – квартал Вароша в Търговище”. \r\n*** \r\nОт 11.00 часа в РБ „Хр. Смирненски“ ще се проведе среща-разговор на дебютантите с журито на  националния конкурс „Южна пролет” 2019 г.                     \r\n*** \r\nОт 15.00 часа в Младежкия център ще се проведе дебютантска гостоприемница „Южна Пролет“ 2019 - среща на младите творци със средношколци. \r\n*** \r\nОт 16.30 часа в РБ „Хр. Смирненски“  ще се състои среща с творчеството на Ненад Йолдески -  носител на Наградата за литература на Европейския съюз за 2016 г.  \r\n*** \r\nОт 18.00 часа в Камерната зала на ДКТ „Иван Димов“ ще започне Творческа вечер на писателя Христо Карастоянов. \r\n*** \r\nОт 19.00 часа в ДКТ „Иван Димов“ актрисата Татяна Лолова ще чете стихове от Мария Лалева. \r\n*** \r\nОт 09.00 часа в Младежкия дом ще започне шестото издание на детския фолклорен конкурс „Да съхраним традициите“.  \r\n*** \r\nОт 10.30 часа в зала 203 н „Култура, културно-историческо наследство, туризъм, интеграционна политика и вероизповедания”. \r\n*** \r\nОт 11.00 часа деца от 4-ти клас от ОУ „Ил.Р.Блъсков“ ще посетят Окръжен съд-Шумен за „Час на класния ръководител в съда“. \r\n*** \r\nОт 14.00 часа на панорамната тераса в историко-археологическия резерват „Шуменска крепост“ ще бъде официално открита новата музейна експозиция „Шуменска крепост – земя на древни култури“.  \r\n*** \r\nОт 16.00 часа в зала 203 на общината ще заседава Постоянната комисия „Екология и селско стопанство”. \r\n*** \r\nОт 16.00 часа на площада пред Община Ямбол ще гостува Националната информационна кампания „Бъди войник“. На събитието ще присъстват заместник-командирът на Военновъздушните сили бригаден генерал Петьо Мирчев и началникът на щаба на Сухопътните войски бригаден генерал Николай Караиванов. \r\n*** \r\nОт 18.30 часа в голямата зала на Община Ямбол ще започне концерт на Представителния ансамбъл на Въоръжените сили и Представителния духов оркестър на Сухопътните войски.", "date": "2019.04.17", "title": "Предстоящи събития в страната за 18 април (Агенция „Фокус“)"}
{"url": "http://www.focus-news.net/news/2019/04/17/2647844/natovareno-e-dvizhenieto-po-patya-pazardzhik-plovdiv.html", "text": "Натоварено е движението по пътя Пазарджик-Пловдив, предаде репортер на  Радио „Фокус“ – Пазарджик . Пътните настилки са сухи. Патрул на „Пътна полиция“ е разположен на изхода на Пазарджик в посока Пловдив. Въведени са ограничения на скоростта по трасето при разклоните за селата Мало Конаре, Говедаре и Цалапица. \r\nАлбена ЖИЛЕКОВА", "date": "2019.04.17", "title": "Натоварено е движението по пътя Пазарджик-Пловдив"}
{"url": "http://www.focus-news.net/news/2019/04/17/2647845/washington-times-prevrashta-li-se-amerika-v-strana-na-kretenii.html", "text": "„Когато хората са добре информирани, може да им се повери собствено управление“. Това написа Томас Джеферсън през 1789 година, пише вестник  Washington Times  в материал, представен без редакторска намеса. \r\nНо ако Джеферсън можеше да прочете резултатите от последното изследване на Woodrow Wilson National Fellowship Foundation, той можеше сериозно да се усъмни в способността на съвременната Америка за самоуправление. То показва, че повечето американци биха провалили дори на най-основен тест за гражданство. \r\nДнес 60% от завършилите колеж не могат да посочат нито една стъпка, необходима за ратифициране на конституционната поправка; половината не знаят колко дълги са мандатите за представители или сенатори. Двама от петима не знаят, че Конгресът има властта да обяви война. \r\nПървата поправка забранява „установяване на религия“ и гарантира „свободното упражняване на религия“, но мнозинството от американците вярват, че Конституцията създава християнска нация. Един на всеки 10 смята, че Конгресът всъщност може да „отхвърли атеизма, защото САЩ са една държава под Бог“. \r\nСтава все по-лошо. Десет процента от анкетираните завършили колеж смятат, че Съдия Джуди (реалити-шоу – бел.прев.) в момента работи във Върховния съд. \r\nВсъщност, поп-културата е по-известна от основите на американската гражданска и историческа история - дори когато тези „поп“ референции са на десетки години. Повече американци могат да назоват „Тримата глупаци“ (Three stooges) от трите клона на правителството и три пъти повече могат да идентифицират града с пощенския код 90210 (тийнейджърски сериал, Бевърли Хилс), отколкото града, където е написана нашата конституция. \r\nДори най-елементарните познания за този основополагащ документ убягват на твърде много американци. Едва половината (53%) например знаят, че първите 10 изменения се наричат Закон за правата. Една трета не могат да посочат нито едно право, защитено от Първата поправка. А това, което много хора знаят, е погрешно. Например, повече от 1 на всеки 10 американци казват, че Законът за правата защитава правото да притежавате домашен любимец. \r\nСамо 35% знаят, че първите три думи на Конституцията са: „Ние, хората“ (We, the People). За сравнение, две трети смятат, че основателите на Америка, а не Карл Маркс, са написали фразата „От всекиго според способностите, на всекиму според потребностите“и всъщност ги поставя в Конституцията. \r\nТова, което наистина е плашещо, е как това зашеметяващо непознаване на Конституцията предизвиква презрение. Ако гласуваме днес, само половината от анкетираните заявиха, че ще гласуват за приемане на Конституцията. Още по-малко вярват, че Конгресът трябва да следва Конституцията. Толкова за върховенството на закона. \r\nЩом се заговорихме за законите, недоразуменията по отношение на съдебната власт са особено остри. Годишните изследвания на Центъра за обществена политика на Аненберг (The Annenberg Public Policy Center) например показват, че всеки четвърти американски гражданин смята, че решение на Върховния съд от 5-4 се изпраща на Конгреса. Всеки четвърти също смята, че „може би е по-добре да се премахне напълно съда“. \r\nДжордж Вашингтон каза, че образованието на младите хора в науката на управлението е жизненоважно, защото те са „бъдещите пазители на свободите на страната“. Но Националният център за държавни съдилища установи, че само един на всеки пет възрастни в САЩ може правилно да посочи имената на всичките три клона, а 2 от 5 не могат да посочат нито един. \r\nСамюел Адамс пише, че свободата на нацията ще бъде сигурна, докато „добродетелта и знанието се разпространяват сред хората“. Прекалено много американци смятат, че Съдия Джуди е съдия във Върховния съд, Карл Маркс е баща-основател (на САЩ), а леля ти Луси има специално определено конституционно право да държи тези 26 котки. Смешно е, докато не осъзнаеш, че гражданската неграмотност се простира до такава степен, че мнозина очевидно са напълно съгласни да се пренебрегне Конституцията или тя да бъде изцяло изхвърлена. \r\nДжеферсън казва, че една нация не може да очаква да бъде „и невежа, и свободна“. В името на нашата нация и собствената ни лична свобода е важно да се върнем към преподаването на основите на американската гражданска наука. Ние проваляме бащите основатели.  Томас Л. Джипинг е заместник-директор на Центъра за правни и съдебни изследвания на Фондация Херитидж. Пейтън Смит работи в програмата за млади лидери на мозъчния тръст. \r\nПревод и редакция:", "date": "2019.04.17", "title": "Washington Times: Превръща ли се Америка в страна на кретени?"}
{"url": "http://www.focus-news.net/news/2019/04/17/2647846/gabrovo-propadnal-uchastak-zatrudnyava-dvizhenieto-v-uchastak-ot-patya-mezhdu-oblastniya-grad-i-vrah-shipka.html", "text": "Пропаднал участък затруднява движението в участък от пътя между Габрово и връх Шипка. Нека шофьорите карат с повишено внимание при км 164+150. На мястото е поставена необходимата сигнализация, а укрепването ще продължи до края на май, съобщиха за  Радио „Фокус“ – Велико Търново  от Областно пътно управление – Габрово. Променлива е облачността над по-голямата част от региона към този вас. Валежи не са регистрирани, а настилките са сухи. Нови въведени ограничения няма. За изминалото денонощие не са регистрирани и тежки инциденти. Пропаднал участък затруднява движението между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 май.  Ремонтни дейности се извършват по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 граница с област Ловеч – Кормянско - Малки Вършец, при км 46+800 - по общинския път до път III–403 в село Малки Вършец. Отворен за движение е проходът Шипка, но остава в сила забраната за тежкотоварни автомобили над 12 тона. \r\nЛуиза ТРАНЧЕВА", "date": "2019.04.17", "title": "Габрово: Пропаднал участък затруднява движението в участък от пътя между областния град и връх Шипка"}
{"url": "http://www.focus-news.net/news/2019/04/17/2647835/egipetski-grad-proyavyava-interes-za-partnyorstvo-s-veliko-tarnovo.html", "text": "Посланикът на Египет в България гостува във Велико Търново, съобщиха от пресцентъра на  Община Велико Търново . Негово превъзходителство Моайед Фатхалма Ел Дали е в града във връзка със започващото през утрешния ден Международно изложение „Културен туризъм 2019“. \r\nДипломатът бе посрещнат от заместник-кмета на историческата и духовна столица на България Снежана Данева-Иванова. Тя го запозна със съвременно развитие на града, с високата оценка на Световната банка и ръста на инвестиции и производства, които съвсем скоро ще доведат до разкриването на нови 500 работни места. \r\nБогатото историческо и архитектурно наследство, целогодишният туристически и културен сезон с над 500 събития и големи международни фестивали сезон правят Велико Търново привлекателен за най-широк спектър от посетители, акцентира Снежана Данева-Иванова. \r\nПосланик Моайед Фатхалма Ел Дали посочи, че интерес към установяване на партньорски отношения с Велико Търново имат от Луксор. Двата града могат да обменят опит в сферата на туристически атракции и по-специално – на аудиовизуалните спектакли, бе общото мнение на Снежана Данева-Иванова и дипломата. \r\nПо-рано през деня в Общината гостува и почетният консул на Казахстан Иван Иванов. Снежана Данева-Иванова предложи групи и състави от азиатската държава да гостуват във Велико Търново в рамките на Международния фолклорен фестивал, който е сред летните акценти в културния календар на Велико Търново и се радва на огромен интерес сред публиката в цяла България.", "date": "2019.04.17", "title": "Египетски град проявява интерес за партньорство с Велико Търново"}
{"url": "http://www.focus-news.net/news/2019/04/17/2647806/burgas-obshtina-pomorie-daryava-5-000-evro-za-katedralata-notr-dam-dyo-pari.html", "text": "Общински съвет – Поморие ще проведе извънредно заседание от 17.00 ч. на 18 април 2019 г., на което ще бъде разгледана единствена точка – предложение за дарение на 5 000 евро за парижката катедрала „Нотр Дам дьо Пари”, наричана още „Парижката Света Богородица“. Това съобщиха от пресцентъра на  Общината . Предложението е на кмета Иван Алексиев и е по повод трагичния инцидент, опожарил част от световноизвестния готически храм. \r\n„Парижката Света Богородица“ е построена е през 1345 г. в центъра на Париж, като една от първите катедрали в готически стил на остров Сите на река Сена. Скулптурната украса на фасадата се смята за една от най-красивите в света. Това е и мястото, където Наполеон I е коронясан като император. \r\nОгнената стихия от 15 април 2019 г. унищожи голяма част от покрива на централния корпус на сградата и доведе до рухване на заострения, висок близо 100 м. връх на катедралата. \r\n„Като част от европейското семейство, споделящо общ дом и ценности, считам че е дълг на всеки един от нас да бъде съпричастен към грижата за опазване на културно – историческите и религиозни ценности, каквато е и вечният символ на Париж – „Нотр Дам дьо Пари”. Нека с този акт на дарение изкажем своята съпричастност към значимия паметник на френската и европейска култура”, пише в докладната си кметът Иван Алексиев.", "date": "2019.04.17", "title": "Бургас: Община Поморие дарява 5 000 евро за катедралата „Нотр Дам дьо Пари”"}
{"url": "http://www.focus-news.net/news/2019/04/17/2647847/afp-bivshiyat-prezident-na-peru-zagina-v-bolnitsata-sled-opit-za-samoubiystvo.html", "text": "Бившият президент на Перу Алан Гарсия загина в болницата в сряда след като се простреля в главата преди полицията да го арестува по обвинения в корупция, предава  AFP . \r\n„Алан Гарсия загина, да живее АПРА“, заяви Омар Кесада, генерален секретар на партията на Гарсия „Американски народен революционен алианс“ \r\nПревод и редакция:", "date": "2019.04.17", "title": "AFP: Бившият президент на Перу загина в болницата след опит за самоубийство"}
{"url": "http://www.focus-news.net/news/2019/04/17/2647848/rumen-hristov-sds-obedinyavame-usiliyata-si-zashtoto-smyatame-che-enp-otnovo-tryabva-da-poluchi-shans-da-upravlyava-evropa.html", "text": "Много от проектите у нас се изпълняват благодарение на средствата, които пристигат от Европейския съюз, а те пристигат благодарение главно на управляващата в Европейския парламент партия ЕНП. Затова обединяваме силите си, защото смятаме, че ЕНП трябва да получи отново шанс да управлява Европа. Това е добре за Европа, това е добре за България. Това коментира преди среща с актива на Съюза на демократичните сили (СДС) в Североизточния регион председателят на СДС Румен Христов, предаде репортер на  Радио „Фокус“ – Варна . По думите му посещението за среща с представители от Търговище, Шумен, Добрич и Варна е част от кампанията на СДС, който участва на изборите за членове на Европейския парламент от България с приятелите си от ГЕРБ. Преди срещата Румен Христов използва случая да съобщи, че споделяйки програмата на Европейската народна партия (ЕНП), кметът на Добрич Йордан Йорданов, който е избран на поста от листата на „Реформаторския блок“, вече ще е член на СДС. Председателят на Съюза на демократичните сили коментира, че кметът на Добрич се присъединява към тях именно, защото смята, че ЕНП е партията, която е допринесла много за развитието на регионите, включително и на Добрич.  \r\n„Смятаме, че той е един достоен кмет, справи се отлично с мандата, който приключва наесен. Ще бъде подкрепен категорично на местните избори от нас“, каза още Румен Христов. От своя страна Йордан Йорданов добави, че винаги е бил дясно мислещ човек и винаги и бил член на ЕНП, имайки предвид своите убеждения и разбирания. „В момента Европа е на кръст и за нас е изключително важно да покажем на всички хора, че е възможно едно дясно, цялостно обединение. България и нашите региони имат нужда от това и аз смятам, че това е правилната стъпка в правилната посока. Разбира се, не изключваме други партии, също дясно ориентирани, също в един момент да се присъединят към това общо обединение. За мен е важно, поздравявам г-н Христов и СДС за пътя, който са поели да обединят десните в България и в крайна сметка, ЕНП да бъде най-голямата група в Европейския парламент, за да отстоява най-важните решения, а те трябва да се отстояват в най-кратки срокове“, коментира кметът на Добрич Йордан Йорданов.  \r\nПреди срещата с партийния актив във Варна Румен Христов коментира и вчерашните провокативни действия в Добрич спрямо кандидата на партията за евроизборите Александър Йорданов. „Съюзът на демократичните сили смята, че това е недопустимо. Че това е един вандалски акт от хора, които пречат на един от основателите на СДС, човекът, който се е борил толкова много за свободата на словото, да има собствено мнение. Не на кого да е – те оспорват правото на Александър Йорданов да има собствено мнение. Та нали затова водихме тази битка - да имаме свобода на изказ и демокрация“, заяви още Румен Христов. \r\nДиана СТОЕВА", "date": "2019.04.17", "title": "Румен Христов, СДС: Обединяваме усилията си, защото смятаме, че ЕНП отново трябва да получи шанс да управлява Европа"}
{"url": "http://www.focus-news.net/news/2019/04/17/2647849/veliko-tarnovo-remont-se-izvarshva-po-patya-mezhdu-selata-mindya-i-prisovo-dvizhenieto-se-prenasochva-v-ednata-lenta.html", "text": "В едната лента с последователно пропускане в двете посоки се осъществява движението по  път III-5302 Миндя – Присово. Причината е извършване на основен ремонт на отсечката. Дейностите ще продължат до края на май, а към момента трафикът се регулира със светофарна уредба, предаде репортер на  Радио „Фокус“ – Велико Търново . Условията за пътуване в региона са нормални. Времето е предимно облачно, но без валежи. Пътищата в областта са сухи. За изминалото денонощие няма регистрирани тежки инциденти, нови въведени забрани – също. Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършват ремонтни дейности, които трябва да приключат до края на май. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват по пътя между Твърдица и Елена. В участъка от от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за организация на движението отново е краят на май. Ограничено е движението по пътя между селата Царски извор и Драганово. От км 0+000 до км 5+500 има  свлачище, което укрепване ще продължи до 31 май. Забранено е преминаването на автомобили над 3.5 тона по пътя Чешма – Кесарево, където се разширява платното. Обходният маршрут е през  Сливовица – Горско Ново село – Джулюница. Отворен за движение е Прохода на Републиката, но там остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.04.17", "title": "Велико Търново: Ремонт се извършва по пътя между селата Миндя и Присово, движението се пренасочва в едната лента"}
{"url": "http://www.focus-news.net/news/2019/04/17/2647851/sliven-dvizhenieto-po-patishtata-v-oblastta-e-natovareno-no-ne-se-obrazuvat-zadrastvaniya.html", "text": "Пътищата в Сливенска област са сухи и нормално проходими. Движението е интензивно, но не се образуват задръствания, съобщиха от  Областното пътно управление . \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение при км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътя в участъка в област Бургас. Срокът за двете ограничения е до 30 юни.", "date": "2019.04.17", "title": "Сливен: Движението по пътищата в областта е натоварено, но не се образуват задръствания"}
{"url": "http://www.focus-news.net/news/2019/04/17/2647855/blagoevgrad-povishena-e-opasnostta-ot-padashti-kamani-v-kresnenskoto-defile-i-v-rayona-na-prohoda-predel.html", "text": "Повишена е опасността от падащи камъни в Кресненското дефиле и в района на прохода Предел. Това съобщиха за  Радио „Фокус“ – Пирин  от Областно пътно управление – Благоевград. До този момент няма регистрирани тежки пътни инциденти в региона. Не са получавани и сигнали за паднали камъни, които да са затруднявали трафика по републиканската пътна мрежа. Ограничено е движението за тежкотоварни автомобили над 12 тона на третокласен път 108 в района на село Рибник поради аварийни ремонтни дейности. Обходният маршрут е през третокласен път 198 – село Дрангово-село Ръждак-Петрич. Срокът за приключване на аварийния ремонт е до 31 юли. От Областно пътно управление-Благоевград отправят апел към водачите на моторни превозни средства да шофират със съобразена скорост, да карат внимателно и да спазват правилата за движение. \r\nКолони от автомобили се образуват на моменти на кръговите кръстовища по бул. „Васил Левски“ и „Св. св. Кирил и Методий“ в областния град. Пътните настилки са сухи. Нормално натоварен е трафикът в централна градска част, като той е по-интензивен близо до учебните заведения и детските градини. До този момент няма възникнали тежки пътни инциденти. Градският транспорт се движи по разписание. \r\nДенис НИКИФОРОВ", "date": "2019.04.17", "title": "Благоевград: Повишена е опасността от падащи камъни в Кресненското дефиле и в района на прохода Предел"}
{"url": "http://www.focus-news.net/news/2019/04/17/2647854/vitsepremierat-tomislav-donchev-imam-samo-edin-apartament-v-gabrovo.html", "text": "Не съм по недвижимите имоти, имам един апартамент в Габрово. Това заяви вицепремиерът Томислав Дончев в предаването „Лице в лице” по  БТВ . Той добави, че „Апартаментгейт” има потенциал да ерозира доверието на обществото. „Имам един апартамент в Габрово, мобилен съм и не съм много по недвижимите имоти, обичам да съм там, където има нужда от мен. Темата с апартаментите не е само битов скандал, той има много голям политически магнитуд”, каза Дончев. Той отрече твърденията, че той е инспирирал имотния скандал, след който редица политици подадоха оставки. Той добави, че не е в конфликт с вече бившия председател на ПГ на ГЕРБ Цветан Цветанов. „Не искам на никой службата, при нас вътрешно разделение няма, защото лидерската тема не стои, ясно е кой е лидерът. Цветанов даде доста детайлно обяснение, доста сложна като характер сделка, нямам други въпроси към него, пък и да имам ще му се обадя и ще го питам”, заяви Дончев. \r\nВицепремиерът коментира и последната оставка в кабинета – зам. министърът на икономиката Александър Манолев се оттегли от поста си заради твърдение, че  има вила в района на Сандански, изградена с пари от европроект. „Разговорът не  е да си мерим апартаментите – на кой е по-голям или по-евтин. Аз не харесвам подхода, че ние трябва да се изкараме по-малко лоши от другите, аз искам да сме по-добри, различни”, добави вицепремиерът. \r\nДончев посочи, че сам си е причинил виковете „Оставка” в Габрово по време на протестите. „Никога не ходиш някъде, където могат да те освиркат, а само където ще ти ръкопляскат. Само че, когато има такава ситуация, като някой пита за теб или те призовава – аз съм мъжко момче и трябваше да отида. Страхливо и малодушно е да се крия. Не се получи разговор, надявам се разговор да има, там има нужда от добър диалог с институциите, защото проблемът е комплексен”. Вицепремиерът заяви, че чувствителността на обществото в Габрово е по-висока, защото там почти няма малцинства. „Хората не са расисти, проблемът не е по-тъмния пигмент на кожата. Това е гняв срещу усещането за по-особени права, притежавани от някои. Там чувствителността е обострена – срещу това някой да живее на гърба на другите. Този гняв е справедлив и хората искат конкретни мерки – да няма нагло и демонстрационно поведение”, каза още той. По думите на Томислав Дончев проблемът няма да се реши с една законодателна промяна. Той заяви, че социалните плащания трябва да бъдат обвързани с посещението на училища. Събирането на глоби от социално слаби хора също трябва да бъде възможно, като предложи вариант с полагане на обществено полезен труд.", "date": "2019.04.17", "title": "Вицепремиерът Томислав Дончев: Имам само един апартамент в Габрово"}
{"url": "http://www.focus-news.net/news/2019/04/17/2647852/iliyan-lazarov-sds-nyamame-zabelezhki-po-otnoshenie-na-vanshnata-politika-na-segashnoto-pravitelstvo.html", "text": "Ние виждаме логична историческа свързаност между това, което правеше СДС и това, което прави сегашното правителство. Нямаме забележки по отношение на външната политика. Това, което се случи по време на Българското европредседателство – да стартира процес на интеграция на Западните Балкани и впоследствие да се постигнат договореностите със Северна Македония, е резултат именно от тази политика. Това коментира преди среща с актива на Съюза на демократичните сили в Североизточния регион, кандидатът за евродепутат в общата листа на ГЕРБ и СДС Илия Лазаров, предаде репортер на  Радио „Фокус“ – Варна . Той припомни, че е под номер 17 в листата, и призна, че е ангажиран с кампанията, за да покаже, че Съюзът на демократичните сили активно участва в кампанията на коалицията ГЕРБ – СДС. Според Илия Лазаров СДС е длъжна да подкрепи политика, която ще доведе до повече стабилност на Балканите, по-добро развитие на страната и привличане на повече инвестиции. „За мен е много важно в следващия Европейски парламент проевропейските сили да бъдат мнозинство, както и представителите от България, които ще отидат да защитават българските интереси“, каза още Илия Лазаров. Той добави, че именно по време на управлението на СДС е даден старт на интеграцията в НАТО и ЕС, а в момента външната политика на правителството на Бойко Борисов отговаря изцяло на възгледите на СДС. \r\nДиана СТОЕВА", "date": "2019.04.17", "title": "Илиян Лазаров, СДС: Нямаме забележки по отношение на външната политика на сегашното правителство"}
{"url": "http://www.focus-news.net/news/2019/04/17/2647850/aleksandar-yordanov-sds-balgarinat-znae-che-hubavoto-e-v-evropa-i-nato.html", "text": "Българинът знае, че хубавото е в Европа и НАТО, ако беше обратното, щяхме да видим как се изнася половин Варна към Русия. А става точно обратното – руснаците идват тук, защото дори те схванаха, че в Европа и НАТО е по-хубаво от собствената им държава. Това коментира преди среща с актива на Съюза на демократичните сили в Североизточния регион, кандидатът за евродепутат в общата листа на ГЕРБ и СДС Александър Йорданов, предаде репортер на  Радио „Фокус“ – Варна . Според него една стабилна дясноцентристка посока на развитие на Европа, е абсолютна гаранция, че ще доведе и до по-добър стандарт на живот у нас. „Там виждам и своето място – да защитя евроатлантическата идея в Европейския съюз, за да има хубави дни за България и в Европа“, каза на брифинга преди срещата с актива Александър Йорданов. Той припомни, че Евросъюзът е създаден не като статукво, а с идеята да се развива и променя във времето. „Въпросът е нашата страна да бъде част от добрата промяна, която ще прави живота ни още по-спокоен, стабилен и по-добър. За тези 30 години много неща се направиха, но още доходите на българския народ не са европейски. Ние не успяхме да повдигнем стандарта на живот“, коментира той. Александър Йорданов сподели, че наблюдава с тревога какви други партии и кандидати от тях се стягат за ЕС. „Забележете, че една голяма част от тях са антиевропейци. Те не обичат Европейския съюз, някои дори смятат, че трябва да се воюва. Не мога да си представя как Джамбазки тръгва на война с Испания, Италия, Франция. Но има и такива, които смятат, че България сама ще тръгне на война срещу всички. Ролята на България е да направи общности. Да събира около себе си и други държави, други политици, да убеждава, да развива, да дава идеи и да защитава нашата стратегия за развитието на Европейския съюз, а не за разпадането му“, допълни Йорданов. Кандидатът от общата листа за евроизборите на ГЕРБ и СДС направи и коментар, че от Българската социалистическа партия отиват на избори с едни антиевропейски идеи и мислене. „Това е изключително тревожно. Това са хора, които ще целят разпадането на Европа и се радват на излизането на Великобритания, смятайки, че това е първа крачка към някакъв голям разпад. А не е така, ако Великобритания излезе от ЕС трябва да съжаляваме за това. Аз не съм видял българин да отиде да живее и да работи в Русия, но във Великобритания умират да ходят. Отиват, защото е натовски свят“, посочи още той. Александър Йорданов засегна и темата за сигурността на Европа, която според него започва от тук и България трябва да участва активно. Според него страната ни трябва да влезе в шенгенското пространство, за да се постигне по-голяма свобода за българите. Другото поле на развитие по думите му е влизането в еврозоната. Той добави, че важно за страната е да не допуска да остане в периферията на Европа, защото българинът винаги е бил европеец. „Да бъдем един от двигателите на Югоизточна Европа, който да изтегли останалите държави в от региона в Европейския съюз“, каза още той, като допълни, че България трябва да е държава-лидер в региона. \r\nДиана СТОЕВА", "date": "2019.04.17", "title": "Александър Йорданов, СДС:  Българинът знае, че хубавото е в Европа и НАТО"}
{"url": "http://www.focus-news.net/news/2019/04/17/2647859/tsentar-severna-makedoniya-losho-vreme-v-makedoniya.html", "text": "От обяд облачност ще се увеличава и особено на югозапад ще бъде има проливни дъждове, силен вятър, гръмотевични бури и условия за градушка, предават местни медии, сред които „Център“, „Курир“, „Скопие 24“, „Сител“ и др. Минималната температура ще бъде от -2 до 8, а максималната е от 14 до 21 градуса, предава Радио „Фокус“ в рубриката „Балкански туристически часовник“. \r\nМестни медии съобщават, че за утре синоптиците предупреждават, че времето в Скопие ще бъде нестабилно, в следобедните часове се чакат дъжд, силен вятър, гръмотевични бури и условия за градушка. Докато в петък и през уикенда, според прогнозата, ще преобладава слънчево и топло време. \r\nСутрешните температури на някои места ще спаднат до минус един.", "date": "2019.04.17", "title": "“Център“ (Северна Македония): Лошо време в Македония"}
{"url": "http://www.focus-news.net/news/2019/04/17/2647858/plovdiv-zapochvat-remontni-deynosti-v-detska-gradina-zornitsa-v-asenovgrad.html", "text": "Започват ремонтни дейности в детска градина „Зорница” в Асеновград, съобщиха от пресцентъра на  Общината . Беше дадено начало на строително-ремонтните дейности в детската градина по проект „Образователна инфраструктура“ – обновяване и внедряване на мерки за енергийна ефективност на сградите на детски градини, модернизация на училища и рехабилитация на дворните им пространства“ по Оперативна програма „Региони в растеж”. \r\nКметът на Асеновград д-р Емил Караиванов направи първата копка на обекта и пожела успешна и безаварийна работа на фирмата изпълнител. Предстои в рамките на няколко месеца да се постави топлоизолация на външните стени на сградата, топло и хидроизолация на покрива, подмяна на дървената дограма с PVC и стъклопакет. Ще се извършат дейности по отоплителна и водопроводна инсталация, ще се извършват строително-ремонтни дейности за подобряване достъпа за хора в неравностойно положение. Ще се направи обновяване на дворното пространство, което ще включва подмяна на съществуваща настилка на алеите и около уредите за игра, обособяване на ново озеленено пространство, всички стари уреди за игра ще се демонтират и ще се поставят нови – лицензирани, предвидени са уреди за игра и за деца в неравностойно положение, всички стари навеси ще бъдат премахнати, за да се изградят нови, ще се поставят нови дървени пейки, нови кошчета за смет, ново парково осветление, ще бъде премахната сградата на старата млечна кухня и на нейно място ще се обособи нов кът за отдих. „Сумата за всички тези дейности възлиза на повече от 1 млн.лв. и очакваме наесен децата да започнат учебната година в една изцяло реновирана сграда,  в едни по-добри условия, по- приветлива и красива среда за занимания и игра, която да обогатява техния цветен и весел детски свят. Не на последно място с осъществяването на проекта ще се подобрят и условията за работа на персонала в детското заведение”, каза още д-р Караиванов.", "date": "2019.04.17", "title": "Пловдив: Започват ремонтни дейности в детска градина „Зорница” в Асеновград"}
{"url": "http://www.focus-news.net/news/2019/04/17/2647853/tihomir-bezlov-tsentar-za-izsledvane-na-demokratsiyata-kanalat-za-narkotrafik-po-severnoto-chernomorie-sas-sigurnost-e-bil-testvan-i-e-rabotil-predi-tozi-sluchay.html", "text": "Каналът за наркотрафик по Северното Черноморие със сигурност е бил тестван и е работил преди този случай. Това каза за обзорното предаване „Това е България“ на  Радио „Фокус“  старши анализаторът от програма \"Сигурност\" в Центъра за изследване на демокрацията Тихомир Безлов. Той обясни, че Черно море е не особено разпознаваема дестинация за наркотрафикантите и очакванията са били, че контролът ще е по-нисък. Дали наркотикът е бил насочен към румънски получател е възможно, но не е потвърдено, каза още той. „По-скоро не кокаинът, а хероинът е наша тема. През балканския маршрут, който минава през България, през годините българите заемат своето специфично място в логистиката още около 90-те години. Начинът много прилича на румънския за трафик на кокаин. Това е защото много наши съграждани знаят турски език и лесно комуникират с турските семейства, които го осигуряват и турските дистрибутори в Западна Европа. Българските криминални мрежи осигуряват връзката между двете части в хероиновото търсене“, обясни той. Според Тихомир Безлов България не представлява интерес на наркотрафикантите. Нашият пазар  на кокаин е малък, обясни той, като добави, че предположението е, че изхвърлените по северното ни Черноморие пакети кокаин са части от румънски канал за големи пазари като Франция, Италия и Испания.  \r\nЦоня СЪБЧЕВА", "date": "2019.04.17", "title": "Тихомир Безлов, Център за изследване на демокрацията: Каналът за наркотрафик по Северното Черноморие със сигурност е бил тестван и е работил преди този случай"}
{"url": "http://www.focus-news.net/news/2019/04/17/2647856/burgas-vazstanoveno-e-dvizhenieto-po-pat-ii-99-burgas-sozopol-v-rayona-na-chernomorets.html", "text": "Възстановено е движението по път II-99 Бургас – Созопол в района на Черноморец. Това съобщиха от пресцентъра на  Агенция \"Пътна инфраструктура\" .", "date": "2019.04.17", "title": "Бургас: Възстановено е движението по път II-99 Бургас – Созопол в района на Черноморец"}
{"url": "http://www.focus-news.net/news/2019/04/17/2647860/haskovo-kmetat-na-obshtinata-dobri-belivanov-otkri-47-te-literaturni-dni-yuzhna-prolet.html", "text": "Кметът на община Хасково Добри Беливанов откри 47-те Литературни дни „Южна пролет“ и едноименния конкурс за дебютна литература, съобщиха от пресцентъра на община  Хасково . В словото си той заяви „41 автори на дебютни книги участват в конкурса  тази година. Тук е момента да благодаря на журито с председател професор Симеон Симеонов, на членовете Камелия Кондова, Георги Ангелов, Антон Баев и Недялко Бакалов. Знам, че тяхната работа съвсем не е лесна, защото по традиция нивото на участниците в „Южна пролет“ е изключително високо. По информация на журито и тази година в конкурса участват много силни първи книги. Надявам се и тази „Южна пролет“ да е един добър старт в кариерата на творците, така както е била за редица съвременни български автори. И тази година община Хасково ще връчи наградата на името на  нашия именит съгражданин „Александър Паскалев“. Лауреатът на тази награда както и носителите на Пегасите ще станат известни в петък на церемонията по награждаването. 13 издателства участват на базара на книгата. Адмирации към тях за това, че подават ръка на младите автори и подкрепят българската литература. Книжовността е запазила българския народ през векове на робство затова и в дните на безверие, на апатичност трябва да се обръщаме към книгите, за да черпим от тях  сила, вяра и вдъхновение за утрешния ден. На всички участници в Литературните дни и конкурса за дебютна литература, жители и гости на Хасково пожелавам много ползотворни и приятни срещи, нови приятелства и сътрудничества и прекрасни преживявания в нашия прекрасен Хасково.“ В  церемонията по откриването участваха Мажоретен състав към Младежки център, общинския Духов оркестър и хор „Родна песен“. Лауреата от Литературния конкурс „Южна пролет“ през 2009 година Невена Борисова запали огъня на Литературните дни “Южна пролет“. Веднага след това започна творческа вечер на поета Ивайло Балабанов и представянето на двуезичната книга “Площад Надежда“ на поета и преводача Валерий Латинин. Стиховете и автора представиха Мина Карагьозова и актьора Стефан Цирков. \r\nИзпълнения на Квартет „Джуниър“ допълниха творческата атмосфера в залата на ДКТ“Иван Димов“.", "date": "2019.04.17", "title": "Хасково: Кметът на общината Добри Беливанов откри 47-те Литературни дни „Южна пролет“"}
{"url": "http://www.focus-news.net/news/2019/04/17/2647862/nimh-prez-sledvashtoto-denonoshtie-na-mnogo-mesta-shte-ima-valezhi-ot-dazhd-po-znachitelni-v-predbalkana-i-rilo-rodopskata-oblast.html", "text": "През следващото денонощие облачността ще е значителна. На много места ще има валежи от дъжд, по-значителни в Предбалкана и Рило-Родопската област. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология  (НИМХ). С временни прекъсвания ще продължи да вали и през нощта срещу петък. Ще духа слаб до умерен вятър от север-североизток. Минималните температури ще са между 2° и 7°. Максималните ще са между 12° и 17°, в Североизточна България 9°-11°. По Черноморието ще е облачно и дъждовно. Ще духа умерен вятър от север-североизток. Максималните температури ще са между 10° и 13°. Температурата на морската вода е 11-13°. Вълнението на морето ще е 2-3 бала. Над планините ще е облачно, с валежи от дъжд, а над 1700 м - сняг. Ще духа умерен, по високите и открити части силен вятър от север-североизток. Максималната температура на височина 1200 метра ще е около 5°, на 2000 метра – около минус 2°. Атмосферното налягане ще се повишава и ще е по-високо от средното за месеца. През следващите дни ще остане сравнително хладно за периода и предимно облачно. В петък отново ще има превалявания, на повече места в следобедните часове и в източната половина от страната. Вятърът ще бъде от север-северозапад, в Източна България - умерен. В събота все още ще има превалявания, но на по-малко места и предимно слаби. Вятърът ще се обърне от изток-североизток и температурите ще се понижат. През нощта срещу неделя в западната половина от страната вятърът ще отслабне, на места и ще стихне; има повишена вероятност за слани. През деня ще е почти без валежи, ще има и временни разкъсвания и намаления на облачността.", "date": "2019.04.17", "title": "НИМХ: През следващото денонощие на много места ще има валежи от дъжд, по-значителни в Предбалкана и Рило-Родопската област"}
{"url": "http://www.focus-news.net/news/2019/04/17/2647864/blagoevgrad-prof-tsocho-boyadzhiev-predstavi-samostoyatelna-fotoizlozhba-v-yuzu-neofit-rilski.html", "text": "Именитият български философ проф. д.ф.н. Цочо Бояджиев представи в Югозападния университет „Неофит Рилски самостоятелна изложба, която включва 17 черно-бели фотографии. Това съобщиха от пресцентъра на  Югозападния университет „Неофит Рилски“ . Изложбата бе открита от заместник-ректора на университета проф. д-р Георги Апостолов, който поднесе приветствие от името на ректорското ръководство и благодари на проф. Цочо Бояджиев за възможността творбите му да бъдат представени в Югозападния университет „Неофит Рилски“. „За мен е чест да представя нещата, с които се занимавам. Избрал съм неща, които са по-абстрактни, които изискват определени усилия, за да се възприемат. Добрата фотография и доброто творчество е това, което оставя пространство за интерпретация на зрителите и на читателите“, каза при откриването на изложбата проф. Цочо Бояджиев. „Знаете, че много често животът на учения е от вкъщи в библиотеката и обратно. Живял съм години наред по този начин и благодарение на фотографията се отвориха очите ми за красотите на този свят, за смисловите дълбочини на предметите, които ни заобикалят“, каза още проф. Бояджиев. След представянето на творбите си проф. Цочо Бояджиев изнесе публична лекция на тема „Истината във фотографията“. Програмата продължи с дискусия „Изкуството на философския превод“, в която участваха проф. Лазар Копринаров и доц. д-р Камен Лозев. Посещението на проф. Цочо Бояджиев в Югозападния университет „Неофит Рилски“ беше организирано от Центъра за изследване и разпространение на политическите и философски идеи към катедра „Философски и политически науки“.", "date": "2019.04.17", "title": "Благоевград: Проф. Цочо Бояджиев представи самостоятелна фотоизложба в ЮЗУ „Неофит Рилски“"}
{"url": "http://www.focus-news.net/news/2019/04/17/2647867/pazardzhik-tsentarat-za-psihichno-zdrave-chovekolyubie-poluchi-ton-i-polovina-pomoshti-ot-balgarski-cherven-krast.html", "text": "Центърът за психично здраве „Човеколюбие” в Пазарджик получи тон и половина помощи от Български червен кръст, съобщи за  Радио „Фокус“ – Пазарджик  Анна Тилова, експерт в неправителствената организация. Помощите са от Европейския съюз, Фонд за подпомагане на най-нуждаещи се лица. Потребители на социалната услуга от Пазарджик, Септември, с. Черногорово и др. получиха 16 вида продукти от първа необходимост – олио, захар, ориз, консерви и т.н. С дарението от БЧК ще подпомогнат ежедневието си и ще обогатят трапезата си за великденските празници.", "date": "2019.04.17", "title": "Пазарджик: Центърът за психично здраве „Човеколюбие” получи тон и половина помощи от Български червен кръст"}
{"url": "http://www.focus-news.net/news/2019/04/17/2647868/washington-examiner-kakvo-razkriva-za-vechnite-voyni-vetoto-na-tramp-za-yemen.html", "text": "В речта си за Състоянието на съюза американският президент заяви, че е против „вечните войни“. „Великите държави не водят безкрайни войни“. Той също така отбеляза, че ще промени политиката на САЩ в Близкия Изток, като призова за изтегляне и от Афганистан, и от Сирия – дори и въпреки възраженията на тогавашния министър на отбраната Джим Матис, който впоследствие си подаде оставката заради разногласията, пише  вестник Washington Examiner  в материал, представен без редакторска намеса. \r\nНо Тръмп не беше против вечните войни във вторник. Когато му бе представен двупартиен закон, за да слагане на край на намесата на САЩ в Йемен, той, позовавайки се на Закона за военните сили, наложи на вето, като заяви, че вечните войни са в рамките на неговата конституционна власт. \r\nКакто той каза в писмо до Сената: „Тази резолюция е ненужен и опасен опит да отслаби моите конституционни правомощия, застрашавайки живота на американските граждани и смелите военнослужещи, както днес, така и в бъдеще“. \r\nРазбира се, не е ясно откога Тръмп смята, че произхожда от конституционните му правомощия да участва в конфликти в чужбина. В края на член I, раздел 8 от Конституцията става ясно, че само Конгресът може да обяви война. Вместо това президентът има правомощието да позволи военните да се ангажират само след гласуването на такава декларация. \r\nПривържениците на американското участие в Йемен обаче твърдят, че САЩ не са „технически” ангажирани в конфликта, защото само осигуряват логистична военна подкрепа и, разбира се, носи милиарди долари от продажбите на оръжие на коалицията, ръководена от Саудитска Арабия. \r\nНо такива сенчести дейности са пряко свързани с конфликта, дори ако няма наземни войски, и имат реални последици. Четиригодишната гражданска война, водена с подкрепата на САЩ, предизвика хуманитарна криза, остави хиляди цивилни мъртви - някои от ръцете на въздушните удари, за които САЩ оказваха помощ - и не успя да направи смислени стъпки към мира. \r\nКакто изглежда, това е точно намесата, която бащите-основатели са искали да оставят в ръцете на Конгреса. Александър Хамилтън обяснява във „Федералист Номер 69“ през 1788 година: \r\n„Президентът трябва да бъде главнокомандващ на армията и флота на САЩ. В това отношение неговият авторитет ще бъде номинално същият с този на краля на Великобритания, но по същество много по-нисък от него. Това ще бъде нищо повече от върховното командване и ръководство на военните и военноморските сили, като първи генерал и адмирал на Конфедерацията; докато този на британския крал се простира до ОБЯВЯВАНЕТО на война и към НАБИРАНЕТО и УПРАВЛЕНИЕТО на флотите и армиите, всички от които, според разглежданата Конституция, ще се отнасят до законодателната власт. \r\nКонституцията изрично делегира на Конгреса правомощието да решава кои конфликти ангажира САЩ. Според проекта на основателите, изпълнителната власт може да действа само след като депутатите вземат решение. Президентите нямат единственото право на преценка да участват във военни операции. \r\nАко Тръмп е сериозен за преразглеждане на американската ангажираност в чужбина и за предотвратяване на безкрайните конфликти, за които е предупреждавал, този интерес не може да бъде ограничен само до областите, в които той, чрез безразличие, недоразумение или нарочно, намира за полезно. Също това, така не може да бъде лично негово решение. \r\nЕдинственото нещо, за което Тръмп е прав, е, че краят на вечните войни ще бъде ограничение на неговата власт. Но това е граница, записана в Конституцията и от която законодателите не се възползват. \r\nПревод и редакция:", "date": "2019.04.17", "title": "Washington Examiner: Какво разкрива за вечните войни ветото на Тръмп за Йемен"}
{"url": "http://www.focus-news.net/news/2019/04/17/2647866/komentari-sled-ideyata-na-pravosadniya-ministar-danail-kirilov-za-trimata-golemi-v-sadebnata-vlast-obzor.html", "text": "Идеята на министъра на правосъдието Данаил Кирилов за възможност за предсрочно прекратяване на мандата на главния прокурор, председателя на ВКС и на ВАС предизвика коментари в кулоарите на парламента. Изказаха се и главният прокурор Сотир Цацаров и председателят на ВКС Лозан Панов.  \r\nВ свое телевизионно участие  министърът на правосъдието Данаил Кирилов  посочи, че промяната за „тримата големи“ ще бъде една от първите му задачи с оглед наближаване на прегледа по изпълнение на критериите по механизма за сътрудничество и оценка. „Създаването на правен ред във връзка с отстраняването, отзоваването и предсрочното прекратяване на така наречените „трима големи“ беше коментирано и в предходните доклади“, припомни Кирилов. „Искам да направя уговорката, че това няма нищо общо с личността и индивидуалността на тримата“, заяви правосъдният министър. Той обясни, че ЕК е критикувала България, че няма ясни правила, критерии и процедура кога и при какви несъответствия би могъл се прекрати мандатът им, който е 7-годишен.  Главният прокурор Сотир Цацаров  заяви, че предложението на министъра за промени в правосъдната система не е за предсрочно прекратяване на мандати, а за въвеждане на механизъм, при който „тримата големи“, сред които в момента е и той, да могат да бъдат разследвани. Срещу тях да се провежда дисциплинарно или наказателно производство в случай на обвинения за тежки престъпления или нарушения на служебните задължения. Цацаров коментира, че предложението среща разбиране и силна подкрепа от ЕК.  Председателят на ВКС Лозан Панов  посочи, че пришиването на председателите на ВКС и  на ВАС към главния прокурор е изкуствено. Той поясни, че в Закона за съдебната власт има ясно предвидени основания, които включват, както случаите когато мандатът свършва, поради изтичане на определен срок, така и другите хипотези. Лозан Панов заяви, че е против промените, които касаят предсрочното прекратяване на мандата на „тримата големи“ в съдебната власт, защото законът и сега предвижда кога това може да се случи.  \r\nВ парламента народният представител от ПГ на ГЕРБ и член на Правна комисия Анна Александрова посочи, че парламентарната й група принципно подкрепя предложенията на правосъдния министър Данаил Кирилов за „тримата големи“ в съдебната система. „Доколкото сме запознати ще бъде свикан съвет на съдебната реформа, на която ще бъдат обсъдени всички гледни точки. За нас е важно да има публично обсъждане и голям дебат по тази тема, да се чуе мнението на хората от съдебната власт, на хората от неправителствения сектор, както и на колегите ни от парламента“, заяви Александрова и допълни, че след това ПГ на ГЕРБ ще гласува.  Заместник-председателят на Правна комисия и член на ръководството на НФСБ Христиан Митев  посочи, че предложението да могат да се разследват „тримата големи“ в съдебната система е навременно действие на новия министър на правосъдието „По принцип подкрепям една такава идея“, каза той и също припомни, че тя е част от препоръките за сътрудничество и оценка на ЕК.  Другият  заместник-председател на Правна комисия и депутат от ДПС Хамид Хамид  посочи, че принципно подкрепя идеята на Данаил Кирилов за „тримата големи“ в съдебната система. Според него обаче трябва решението да се вземе с всички гаранции, че няма да има политически разправии и въпросът няма да се политизира. „ПГ на ДПС не е обсъждала този въпрос. Когато видим готови предложения, ще се съберем и сериозно ще ги обсъдим. Това не е нова идея. Тази идея сме я коментирали и с Данаил Кирилов и с членовете на Правна комисия, както и с представители на европейските институции“, посочи той. „Засега е само идея. Няма конкретни текстове. Бихме желали да видим конкретни текстове и да започнем дебат по тях. Ние сме „за“ да има дебат по този въпрос. Трябва да изберем най-подходящия за България и най-добрия в Европа модел по този въпрос. Съгласни сме със същността на идеята, че не трябва да има несменяеми и недосегаеми хора както в политиката, така и в съдебната власт. \", заяви Хамид Хамид.  Агенция „Фокус“  припомня: Съгласно Конституцията председателят на Върховния касационен съд, председателят на Върховния административен съд и главният прокурор се назначават и освобождават от президента по предложение на пленума на Висшия съдебен съвет за срок от 7 години без право на повторно избиране. Главният прокурор Сотир Цацаров встъпи в длъжност през януари 2013 г., което означава, че мандатът му продължава до 2020 г. Председателят на ВКС Лозан Панов встъпи в длъжност през февруари 2015 г. и считано от тогава той трябва да заема поста си до 2022 г. Последен своята длъжност от „тримата големи“ заема през ноември 2017 г. председателят на ВАС Георги Чолаков. Мандатът му трябва да продължи  до 2024 г. \r\nДеница КИТАНОВА", "date": "2019.04.17", "title": "Коментари след идеята на правосъдния министър Данаил Кирилов за „тримата големи“ в съдебната власт (ОБЗОР)"}
{"url": "http://www.focus-news.net/news/2019/04/17/2647885/dimitar-machuganov-naz-evropeyskite-izbori-sa-izklyuchitelno-vazhni-za-balgarskiya-fermer.html", "text": "Европейските избори са изключително важни за българския фермер. Това каза за  Радио „Фокус“ – Велико Търново  Димитър Мачуганов, член на Управителния съвет на НАЗ и зърнопроизводител от Ловеч. Той подчерта, че от изключително значение е какво правителство ще се избере сега, дали ще е с преобладаващо ляво или дясно присъствие, тъй като именно то ще определя секторната политика в Европа. „Изборите не трябва да се пренебрегват. Всеки казва, че Eвропейският парламент е далече, но както е необходим нашият парламент, така е необходим и европейският. България като членка на Европейския съюз изпълнява до голяма степен политиките на Европа. Както знаете, ако не се изпълняват директиви и разпоредби, има санкциониране. Така че българският избирател не трябва да пренебрегва европейските избори, и българския фермер“, допълни Мачуганов. \r\nНадежда КРЪСТЕВА", "date": "2019.04.17", "title": "Димитър Мачуганов, НАЗ: Европейските избори са изключително важни за българския фермер"}
{"url": "http://www.focus-news.net/news/2019/04/17/2647857/okrazhniyat-sad-v-gabrovo-ostavi-v-aresta-trimata-mazhe-zadarzhani-za-poboya-nad-prodavach.html", "text": "Окръжният съд в Габрово остави в ареста тримата, задържани за побоя в супермаркет, предаде  Нова телевизия . Нападението предизвика буря от недоволство и размирици в Габрово. Днес задържаните отново обявиха, че съжаляват за това, което се е случило. Богатото им съдебно минало и рискът да се укрият бяха аргументите, с които магистратите ги оставиха зад решетките. Тримата ще изчакат старта на делото в ареста във Велико Търново. Бяха преместени там заради напрежението в Габрово.", "date": "2019.04.17", "title": "Окръжният съд в Габрово остави в ареста тримата мъже, задържани за побоя над продавач"}
{"url": "http://www.focus-news.net/news/2019/04/17/2647863/tass-darzhavniyat-departament-obvini-rusiya-iran-i-kuba-vav-voenna-interventsiya-vav-venetsuela.html", "text": "Вашингтон смята, че Русия, Иран и Куба осъществяват военна интервенция във Венецуела. Това съобщи пред  ТАСС  високопоставен служител на Държавния департамент в хода на телефонен брифинг в сряда. \r\n„Прави се военна интервенция, не от САЩ или президента Хуан Гуайдо (лидерът на опозицията), а от страна на режима (на президента Николас) Мадуро, Куба, Русия и Иран“, отбеляза представителят на дипломатическото ведомство. \r\nТя също определи присъствието във Венецуела на военнослужещи от тези страни като „неприемливо“ и „нетърпимо“ за Вашингтон, като добави, че САЩ ще предприемат ответни мерки. \r\nПревод и редакция:", "date": "2019.04.17", "title": "ТАСС: Държавният департамент обвини Русия, Иран и Куба във военна интервенция във Венецуела"}
{"url": "http://www.focus-news.net/news/2019/04/17/2647865/tihomir-bezlov-tsentar-za-izsledvane-na-demokratsiyata-interesat-kam-sintetichnata-droga-ne-mozhe-da-se-meri-s-tozi-kam-marihuanata-koyato-ima-svoite-potrebiteli-v-balgariya.html", "text": "Интересът към синтетичната дрога не може да се мери с този към марихуаната, която има своите потребители в България. Това каза за обзорното предаване „Това е България“ на  Радио „Фокус“  старши анализатора от програма \"Сигурност\" в Центъра за изследване на демокрацията Тихомир Безлов.„Българското потребление се запазва по-ниско от това в Централна Европа. Преди това около десетилетие интересът се разрастваше, но през последните 3-4 години като че ли пазарът достигна тавана. Пазарът на марихуана е най-голям в сравнение с другите криминални вещества. По света има много спорове за тревата. Много страни преминаха към легализирането й, включително консервативни като САЩ, Холандия, Чехия и Швейцария. Дискусията е сериозна. Има страни, които вървят в обратната посока и минават към по-консервативен режим“, каза той. Тихомир Безлов каза още, че не малък процент от хората биха подкрепили легализирането й у нас. \r\nЦоня СЪБЧЕВА", "date": "2019.04.17", "title": "Тихомир Безлов, Център за изследване на демокрацията: Интересът към синтетичната дрога не може да се мери с този към марихуаната, която има своите потребители в България"}
{"url": "http://www.focus-news.net/news/2019/04/17/2647889/varna-nad-200-sa-svobodnite-mesta-za-servityori-barmani-i-gotvachi-obyaveni-v-byurata-po-truda-v-oblastta.html", "text": "Над 200 са свободните места за сервитьори, бармани и готвачи, обявени в бюрата по труда в областта. Това съобщиха за  Радио „Фокус“ – Варна  от Дирекция „Бюро по труда“ – Варна. Най-голямо търсене се отчита при сервитьорите, където местата са 122 на брой. Кандидатите трябва да имат завършено средно образование. При някои от позициите се изисква владеене на руски, английски или немски език. Търсят се също и 37 бармани. Отново изискванията към кандидатите са да имат средно образование и да владеят поне един чужд език. 59 са свободните позиции за готвачи, 37 за помощник-готвачи, 4 за сладкари и 2 майстори-сладкари. При тези длъжности изискванията са професионална квалификация, образование в сферата на хранителни технологии, средно образование или професионален колеж. Търсят се също над 20 миячи, помощници в кухня за бързо хранене, както и 5 спасители за басейн, с немски или английски език. \r\nБояна АТАНАСОВА", "date": "2019.04.17", "title": "Варна: Над 200 са свободните места за сервитьори, бармани и готвачи, обявени в бюрата по труда в областта"}
{"url": "http://www.focus-news.net/news/2019/04/17/2647888/studenti-severna-makedoniya-harvatite-zhestoko-udryat-po-dzhoba-na-turistite-kilogram-grozde-vazliza-na-10-evro-a-hamburgerite-22-evro.html", "text": "Един хърватски град на Адриатика тази година е по-скъп от Майорка, предава македонското електронно издание „Студенти“. Изданието пише, че Хърватия споделя съдбата си с повечето средиземноморски страни, които се борят с намаляващото търсене в сравнение с миналата година и поради това цените са намалели дори до 20%, а  поскъпването им от 12,7 на сто в Задар привлече вниманието.  \r\nМедията цитира проучване, проведено от британския таблоид “Sun”, според което 7-дневна ваканция в Задар е по-скъп от например в Пафос в Кипър, Мармарис в Турция, Майорка и Коста дел Сол в Испания, както и в българския курорт Слънчев бряг. \r\nХърватският \"Вечерни лист\" казва, че в Хърватия може да се почива за по-малко от 3500 евро, тоест по-малко от това, което според \"Сан\" е необходимо за 7-дневна почивка в тази страна, предава Радио „Фокус“ в рубриката „Балкански туристически часовник“.  \r\nВестникът заявява, че адриатическите цени са специална история и почти няма никой, който да е бил на почивка в Хърватия, а у дома да не се е върнал с чувството, че нещо някъде е платило твърде скъпо. \r\nЦитирайки \"Вечерни лист\" се съобщава, че капучиното излиза на туристите 6 евро, килограм грозде 10 евро, хамбургер 22 евро, сандвич за 13,5 евро са само част от летните цени на Адриатическо море.  \r\nЗавишените цени, оценява \"Сън\", са част от адриатическия фолклор, но за директора на Хърватската туристическа организация Велко Остоич, истината за цените все пак има повече лица.  \r\n\"Всяко сравнение с конкуренцията е добро, за да ни покаже контекста на пазара, на който всички заедно работим. И ако не трябва да се борим с цените, а с качеството, което позволява малко по-високи цени, ние не трябва да позволяваме възприемането за Хърватия да бъде че сме прескъпи. Трябва да сме наясно, че имаме най-висок БВП в Средиземноморието и че при тези условия имаме много ограничено пространство за маневриране при определяне на цените”, казва Остоич.", "date": "2019.04.17", "title": "„Студенти“ (Северна Македония): Хърватите жестоко удрят по джоба на туристите: килограм грозде възлиза на 10 евро, а хамбургерите – 22 евро"}
{"url": "http://www.focus-news.net/news/2019/04/17/2647890/gabrovo-novi-11-sluchaya-na-varitsela-sa-registrirali-zdravni-inspektori-ot-oblastta-prez-minalata-sedmitsa.html", "text": "Нови 11 случая на варицела са регистрирани в Габровска област през миналата седмица. Това съобщиха за  Радио „Фокус“ – Велико Търново  от Регионалната здравна инспекция в Габрово. Пациентите са както следва – трима в община Севлиево и девет от община Дряново. Към момента специалистите уверяват, че няма опасност от избухване на епидемия. За периода 8 – 14 април в района са отчетени още седем случая на ентероколити, един на бактериален менингит, един на ротавирусен гастроенерит, три на скарлатина и три на туберкулоза. Средната заболеваемост от остри респираторни заболявания в района е била 77.24% на 10 000 човека, което е над четири пъти по-ниско от стойностите, при които се обявява епидемия. \r\nЛуиза ТРАНЧЕВА", "date": "2019.04.17", "title": "Габрово: Нови 11 случая на варицела са регистрирали здравни инспектори от областта през миналата седмица"}
{"url": "http://www.focus-news.net/news/2019/04/17/2647886/izraelskiyat-poslanik-v-oon-izrael-nyama-da-aneksira-novi-teritorii-predi-predstavyaneto-na-amerikanskiya-miren-plan.html", "text": "Израелският премиер Бенямин Нетаняху няма да предприеме последващи действия във връзка с предизборния си ангажимент за присъединяване на селищата от Западния бряг преди представянето на американския мирен план, заяви посланикът на Израел в ООН Дани Данон в сряда, цитиран от  AFP . \r\nНетаняху обеща анексиране на израелските селища на Западния браг през последните дни на кампанията преди изборите на 9 април, като намерението му предизвика тревога, че би сложило край на перспективите за палестинска държавност. \r\n\"Не мисля, че ще предприемем някакви действия, преди планът да бъде публикуван\", заяви посланик Дани Данон пред репортери във връзка с обещанието на Нетаняху. \r\n\"Ще изчакаме. Ще видим плана. Ще се ангажираме с него и ще видим къде ще ни доведе\", каза той. \r\nНетаняху не уточни кои части от Западния бряг ще бъдат анексирани, но израелският суверенитет над голяма територия ще сложи край на надеждите на палестинците да създадат своя държава в Западния бряг, Източен Ерусалим и Ивицата Газа, коментира AFP. \r\nОчаква се администрацията на президента Доналд Тръмп да представи своите предложения за израелско-палестинския мир вероятно през следващите седмици, но Данон отбеляза, че палестинските лидери вече са обявили плана за \"мъртъв още при появата му\".  Юлиян Марков", "date": "2019.04.17", "title": "Израелският посланик в ООН: Израел няма да анексира нови територии преди представянето на американския мирен план"}
{"url": "http://www.focus-news.net/news/2019/04/17/2647887/prof-aleksandar-marinov-politolog-idva-momentat-na-istinata-za-sadebnata-sistema-u-nas.html", "text": "Идва моментът на истината за съдебната система у нас. Това каза за обзора на деня на  Радио „Фокус“  „Това е България“ политологът проф. Александър Маринов за сагата „Апартаментгейт“. По думите му случващото се може да бъде банализирано по няколко начина: да се омаловажава и обобщава или да се преекспонира. Според него скандалът е провокиран не само от вътрешнополитически усилия, а и от външна сила. Според него главният прокурор не би допуснал в края на мандата си да бъде застрашена репутацията му и следващите му перспективи. Свидетели сме на титанични усилия за доказване, че съдебната система у нас работи, въпреки своите видни пропуски, каза още той. „Крайно време е да има нормализация. Едно такова сътресение е много полезно, защото ще покаже на всеки, който иска да се занимава с политика, че ако иска да го прави, трябва да го прави по нормалния и относително честен начин. Политиката трябва да бъде нещо, в което не се отива за да се обеднее, да се заживее в колиба или землянка, но не е и бизнес, който може безнаказано да въртиш и да се обогатяваш безнаказано. Краят на правене на този вид политика дойде. Времето изтече“, каза той. Според проф. Александър Маринов предизборната кампания ще бъде мръсна и хаотична, защото положението в България става нетърпимо. Наказанието ще бъде дадено чрез гласуването, каза още той и добави, че сега е моментът политиците да се замислят и да разберат, че не могат да излязат сухи от водата. \r\nЦоня СЪБЧЕВА", "date": "2019.04.17", "title": "Проф. Александър Маринов, политолог: Идва моментът на истината за съдебната система у нас"}
{"url": "http://www.focus-news.net/news/2019/04/17/2647895/sport-botev-plovdiv-pobedi-tsska-s-32-v-mach-za-kupata.html", "text": "Ботев Пд спечели с 3:2 срещу ЦСКА първия полуфинал от турнира за Купата на България, игран в Коматево. В мача освен пет гола, имаше две дузпи и червен картон. Домакините поведоха с две попадения  до 26-ата минута. Разписаха се Тодор Неделев от дузпа и Антонио Вутов. \"Червените\" намалиха също от дузпа, изпълнен точно от Али Соу. След почивката гостите останаха с човек по-малко, но изненадващо изравниха, когато Рубен Пинто вкара от фаул. Резервата Феребори Доре донесе успеха на Ботев шест минути преди края на мача. Реваншът е във вторник на стадион \"Българска армия\" в София.", "date": "2019.04.17", "title": "Спорт: Ботев Пловдив победи ЦСКА с 3:2 в мач за Купата"}
{"url": "http://www.focus-news.net/news/2019/04/17/2647894/kmetat-dimitar-nikolov-severniyat-obhod-na-burgas-e-izklyuchitelno-vazhen-za-ikonomikata-bezopasnostta-i-ekspresnoto-pridvizhvane-v-posoka-slanchev-bryag-i-varna.html", "text": "Северният обход на Бургас е изключително важен. не само за икономиката, но и за безопасността и експресното придвижване в посока Слънчев бряг и Варна. Това каза кметът на Община Бургас Димитър Николов по време дискусията „Европа в нашия дом“ на тема регионално развитие, предаде репортер на  Радио „Фокус“-Бургас . „С приключване на отсечката Бургас- Слънчев бряг, вече станахме предпочитана дестинация и за Варна, и за Добрич“, посочи Николов и уточни, че една част от пътуващите за тези градове преминават през Бургас. „Ул. „Транспортна“ колкото и да я поддържаме е толкова натоварена, че се очертава отсечката с най-много пътнотранспортни произшествия“, коментира кметът. „Лятото е изключително концентрирано движението там, за съжаление, има и доста смъртни случаи на тази отсечка“, посочи той. \r\nДеница ДИМИТРОВА", "date": "2019.04.17", "title": "Кметът Димитър Николов: Северният обход на Бургас е изключително важен за икономиката, безопасността и експресното придвижване в посока Слънчев бряг и Варна"}
{"url": "http://www.focus-news.net/news/2019/04/17/2647861/moskovskiy-komsomolets-kakvo-shte-donese-na-ukrayna-pobedata-na-zelenski.html", "text": "Ако през останалите няколко дни до втория тур на изборите за президент на Украйна не се случи нещо умопомрачително, победата на Владимир Зеленски на 21 април може да се счита за предрешена. Но още на следващия ден кризата в Украйна ще премине на ново ниво, пише вестник  „Московский комсомолец“  в материал, представен без редакторска намеса. \r\nПреди всичко, парламентът и правителството на страната ще се окажат в конфликт с президента. Лидерите на партиите, влизащи във Върховната рада, отказа да подкрепят Зеленски веднага след първия тур. При това Украйна е полупрезидентска република, в която кабинетът на министрите практически се формира изцяло от парламента. Предвид това, че управляващата партия в държавата в момента е „Блок Петро Порошенко“, на Зеленски ще му се наложи или да се съобразява с главния си противник, или да разпусне парламента. \r\nСледващите избори за Върховната Рада ще се проведат едва на 27 октомври 2019 година. За предсрочни избори парламентът трябва да бъде разпуснат не по-късно от 27 май, т.е. почти веднага след встъпването в длъжност. Така, Украйна, при всички случаи, ще бъде в управленски хаос. Или ще има диархия в страната в продължение на почти половин година, или президентът ще разпусне парламента, като по този начин вкара законодателната власт в кома, от която ще трябва да я изкара именно той. \r\nВ комуникацията между Зеленски и обикновените украинци също ще настъпят трудности. През последните 5 години на власт в страната са украинските националисти, които практически не се съобразяваха с мнението на рускоезичните си сънародници. \r\nЗеленски отива в президентството като човек, обединяващ нацията, вместо да я разделя. Но едно е да се каже и съвсем друго да се направи. Може би натискът върху руско-говорящото население ще бъде облекчен, но тогава украинските националисти също трябва да получат нещо, за да не се чувстват измамени. \r\nВъпреки наличието на голям брой нерегистрирани оръжия в Украйна, конфликтът на интереси на различни части от обществото е малко вероятно да доведе до гражданска война. Освен другото, за това няма лидери. Например, водачите на ултра-десни бойци се радват на подкрепа от около 1% от украинците, както се вижда от президентските избори. В същото време най-многобройната и ефективна ултра-дясна организация „Национален корпус” се подчинява на министъра на вътрешните работи на Украйна Арсен Аваков, който се надява да влезе в политическата система на Зеленски, вместо да му се противопоставя. \r\nЗаедно с това повечето проблеми на Зеленски ще са в икономическата сфера. Кандидатът „Зе!“ е класически десен популист, който обещава на своите избиратели, че всичко ще е наред, ако само му повярват. При това той е привърженик на интеграцията в НАТО и Европейския съюз, готов е да поддържа отношенията с Международния валутен фонд (МВФ) и т.н. Тук няма разлика с това, което обещава на своите избиратели Порошенко и неговото правителство. Може би, Зеленски ще намери някакви нови подходи за излизане от икономическата криза в Украйна, но засега нищо не се знае за това. \r\nЩо се отнася до Донбас, обхванатият от война регион не може да се надява на нищо особено. Първо, планът на Зеленски за разрешаване на конфликта се свежда до отказ от преговори с Донецк и Луганск и директни разговори с Москва. Това поставя под удар Минските споразумения. Освен това, жителите на ДНР и ЛНР не искат да се връщат в състава на Украйна и не е ясно, как Зеленски ще ги убеди без диалог. Иска ни се да вярваме, че новият президент ще свали икономическата блокада и ще поиска да установи дългосрочно примирие, но по този въпрос той може срещне съпротива от страна на украинските националисти. \r\nНа Зеленски се възлагат много големи надежди, които се обясняват най-вече с умората от напускащите власти. Но ако той не проведе дълбоки реформи, които очакваха включително и от Порошенко, украинското общество ще бъде изпита още по-голямо разочарование от онова, което преживя след Майдана. Самият Зеленски, в своя сериал „Слуга народа“, описва разпадането на Украйна. Нарастващата апатия в украинското общество, в края на краищата, действително може да доведе до нещо подобно. \r\nПревод и редакция:", "date": "2019.04.17", "title": "„Московский комсомолец“: Какво ще донесе на Украйна победата на Зеленски"}
{"url": "http://www.focus-news.net/news/2019/04/17/2647896/veliko-tarnovo-velikdenski-blagotvoritelen-bazar-nabira-sredstva-za-dnevniya-tsentar-za-detsa-s-uvrezhdaniya-v-svishtov.html", "text": "Великденски благотворителен базар набира средства за Дневния център за деца с увреждания в Свищов. Той бе открит в началото на седмицата в Първо българско народно читалище „Еленка и Кирил Д. Аврамови – 1856”. Институцията е инициатор на идеята, разказаха за  Радио „Фокус“ – Велико Търново  от читалището. Събраните средства ще са за подпомагане ремонта на подхода за инвалидни колички към Центъра. Базарът е отворен до 25 април включително и всички желаещи могат да си закупят от прекрасните празнични изделия, изработени благотворително от служители на читалището и децата, които го посещават. В кампанията се включиха и малчугани от ДГ „Васил Левски“, III „б“ клас на СУ „Николай Катранов“, Янислава Александрова, Елена Стоицова и екипа на ДЦДУ – Свищов. \r\nЛуиза ТРАНЧЕВА", "date": "2019.04.17", "title": "Велико Търново: Великденски благотворителен базар набира средства за Дневния център за деца с увреждания в Свищов"}
{"url": "http://www.focus-news.net/news/2019/04/17/2647892/kmetat-na-dobrich-yordan-yordanov-stana-chlen-na-sds.html", "text": "Аз съм дясно мислещ човек, заяви Йорданов във Варна, където обяви новината, съобщиха от пресцентъра на  СДС . Той взе участие в срещата на кандидатите на СДС за евродепутати - Александър Йорданов и Илия Лазаров, с членове и симпатизанти от Варна, Добрич, Шумен и Търговище. По думите му обединението в обща листа на СДС и ГЕРБ е правилна стъпка, която засилва ролята и шансовете на управляващата до момента Европейската народна партия, да направлява по-нататъшното развитие на една обединена и силна Европа. Според него процесът на партньорство на българските партии от семейството на ЕНП трябва да бъде подкрепен и това го е накарало да стане част от най-старата демократична партия в България – СДС. Председателят на синята партия Румен Христов припомни, че Йордан Йорданов е избран като кмет на Реформаторския блок и желанието му да стане част от СДС е логично, защото Блока беше съставен предимно от партии-членове на ЕНП. От тях само СДС чу и разбра призива на Жозеф  Дол за единство и всеки отговорен десен политик би подкрепил тази линия. Румен Христов даде висока оценка на работата на Йордан Йорданов и заяви, че той вече има един успешен мандат, който промени столицата на Добруджа и й предаде европейски облик и дух.", "date": "2019.04.17", "title": "Кметът на Добрич Йордан Йорданов стана член на СДС"}
{"url": "http://www.focus-news.net/news/2019/04/17/2647893/stevo-pendarovski-nyama-da-pozvolim-vrashtaneto-na-minaloto-i-vremeto-na-gruevizma.html", "text": "Консенсусният кандидат за президент, Стево Пендаровски, днес посети Пробищип и Карбинци, където поиска от гражданите на тези общини „огромна подкрепа“ на 21 април и 5 май, ограждайки номер 3, \"за по-добро бъдеще, за да не се позволи завръщането в миналото и времето на груевизма, \" цитира думите му македонското електронно издание  “МКД“ \r\nДругият вариант, подчерта Пендаровски, няма визия, те искат само всичко, което е направено за държавата да го премахнат, те искат да се върнат на власт и само да живеят добре за сметка на други граждани. \r\n\"Ако някой иска да гласува за Гордана Силяновска, това означава трети мандат за Иванов. Името е различно, но политиките са едни и същи. На 21 април и 5 май няма да позволим това, но ще продължим да вървим напред към интеграция с ЕС и НАТО, където принадлежим ”, каза Пендаровски. \r\nПътеката, по която минава това правителство, по думите на Пендаровски, води до развитие, нови инвестиции, по-добър стандарт, по-високи заплати и нови работни места и всичко това е стимул за младите хора да останат у дома. \r\nПендаровски призова за единство и сплотеност, защото отворените перспективи за ЕС и НАТО носят само добро за държавата, за гражданите, особено за младите хора. „Пътят е трасиран и няма връщане назад“, каза Пендаровски.  Юлиян Марков", "date": "2019.04.17", "title": "Стево Пендаровски: Няма да позволим връщането на миналото и времето на груевизма"}
{"url": "http://www.focus-news.net/news/2019/04/17/2647898/afp-sasht-nalozhiha-sanktsii-varhu-venutselskata-tsentralna-banka-i-varhu-patuvaniyata-i-prevodite-za-kuba.html", "text": "САЩ наложиха санкции върху Венуцелската централна банка и върху пътуванията и преводите за Куба, предава  AFP .  \r\nСъединените щати обявиха в сряда санкции срещу централната банка на Венецуела, като част от усилията да ограничат паричните потоци към президента Николас Мадуро. \r\nВ реч в Маями, посветена на Куба, съветникът по националната сигурност Джон Болтън също обяви мерки срещу трето ляво правителство в Латинска Америка, Никарагуа, със санкции срещу сина на президента Даниел Ортега. \r\nСъединените щати заявиха, че ще забранят всички сделки на американците и ще блокират всички американски активи на Централната банка на Венецуела, както и нейния директор Илиана Хосефа Руза Теран, заявявайки, че те са ключови канали за финансиране на правителството на Мадуро. \r\n\"Министерството на финансите визира Централната банка на Венецуела, за да предотврати използването й като инструмент на незаконния режим Мадуро, който продължава да ограбва венецуелските активи и да експлоатира правителствените институции, за да обогатява корумпираните лица от обкръжението си\", заяви министърът на финансите Стивън Мнучин.  \r\nАдминистрацията на президента Доналд Тръмп заяви в сряда, че ограничава пътуванията и паричните преводи на САЩ до Куба, като слага край на размразяването при бившия президент Барак Обама. \r\n\"Тези нови мерки ще помогнат да се отклонят американските долари от кубинския режим\", заяви съветникът по националната сигурност Джон Болтън в Маями. \r\nБолтън, обръщайки се към ветераните на провалената подкрепена от ЦРУ инвазия в Куба от 1961 г., заяви, че Съединените щати ще ограничат пътуванията до острова освен за  членове на семействата. \r\nТой каза, че Съединените щати също ще наложат ограничения на парите, които семействата могат да изпращат на острова, който страда от сериозна липса на средства. \r\nМерките идват часове, след като държавният секретар Майкъл Помпео обяви, че Съединените щати ще разрешат съдебни дела в съдилищата си за имущество, конфискувано след комунистическата революция на Фидел Кастро в Куба от 1959 година. \r\nЗаконът съществува отдавна, но систематично беше отлаган на всеки шест месеца на фона на разгорещени спорове с Европейския съюз.  Юлиян Марков", "date": "2019.04.17", "title": "AFP: САЩ наложиха санкции върху Венуцелската централна банка и върху пътуванията и преводите за Куба"}
{"url": "http://www.focus-news.net/news/2019/04/17/2647869/prof-boyan-durankev-abv-izbiratelite-na-bsp-sa-inteligentni-nyama-da-sbarkat-imeto-koalitsiya-za-balgariya.html", "text": "Няма опасност избирателите на БСП да се объркат при гласуването на европейските избори. Това заяви в предаването „Още от деня“ по  БНТ  проф. Боян Дуранкев, водач на листата на АБВ. Вчера Върховният административен съд отказа да разгледа жалбата на БСП за името „Коалиция за България“, под което се е регистрирала за вота АБВ и още шест партии. Дуранкев посочи, че по-важно от името са идеите, тъй като проблемите в България, ЕС и света се усложняват. „АБВ ще води две основни битки в Европейския парламент - отпускане на повече средства от европейския бюджет, за да се ускори развитието на България и въвеждане на данък емиграция, чрез който да се намалява националната вноска на страната към европейската хазна. Според идеята на партията средствата от данъка ще се изплащат като тринадесета заплата на останалите в страната работещи“, заяви той. Дуранкев каза още, че в България нарастването на неравенството между хората се увеличава най-бързо в света, което изисква промени в управлението. „Изчисленията на партията показват, че минималната заплата у нас би трябвало да е поне 460 евро при сегашната производителност на труда и дяловете на печалба и за възнаграждения, които се прилагат в останалите европейски държави“, коментира проф. Дуранкев. „Ако България се развива с 4% и с толкова се увеличават минималната и средната заплата, през 2050 г. ще достигнем нивото на ЕС от миналата година. Ето защо, според формацията страни като България и Румъния трябва да получават повече от ЕС, за да ускорят развитието си“, обясни той. „Ако влезе в Европейския парламент, „Коалиция за България“ ще се включи в групата на Европейската левица, а не на ПЕС“, съобщи Дуранкев.", "date": "2019.04.17", "title": "Проф. Боян Дуранкев, АБВ: Избирателите на БСП са интелигентни, няма да сбъркат името \"Коалиция за България\""}
{"url": "http://www.focus-news.net/news/2019/04/17/2647901/afp-svaleniyat-sudanski-prezident-omar-bashir-e-otveden-v-zatvora.html", "text": "Военните, които взеха властта в Судан прехвърлиха в затвора сваления президент Омар Башир, съобщи източник от семейството, след като множество протестиращи се събраха в Хартум с автобуси и автомобили, за да се присъединят към протеста пред армейския комплекс. \r\nСлед извършения военен преврат миналата седмица, Башир бе преместен късно вторник в затвора Кобер в столицата, каза източник, без да разкрива името си от съображения за сигурност. \r\nСвидетели в близост до затвора в северната част на Хартум казват, че е имало струпване на войници и паравоенни формирования около затвора. \r\nМестонахождението на 75-годишния бивш президент бе неизвестно след военния преврат в четвъртък миналата седмица, когато военните заявиха, че той е държан \"на сигурно място\". \r\n\"Амнести интернешънъл\" призова Башир да бъде \"незабавно предаден на Международния наказателен съд\" в Хага, където той е обвинен в геноцид, военни престъпления и престъпления срещу човечеството, свързани с конфликта в Дарфур. Той отрича обвиненията, припомня агенцията.  Юлиян Марков", "date": "2019.04.17", "title": "АFP:  Сваленият судански президент Омар Башир е отведен в затвора"}
{"url": "http://www.focus-news.net/news/2019/04/17/2647900/tass-pri-avtobusna-katastrofa-na-ostrov-madeyra-sa-zaginali-nay-malko-28-dushi.html", "text": "Най-малко 28 души са загинали при катастрофата на туристически автобус в сряда на португалския остров Мадейра, предава Reuters, цитирани от  TACC . \r\nСпоред наличната информация, по планинския път водачът на автобуса е загубил контрол и се е ударил в сграда близо до пътя. \r\nНяколко противопожарни екипа и повече от 10 линейки са пристигнали на местопроизшествието. Не е получена информация за точния брой на загиналите при инцидента. \r\nСпоред Euronews сред мъртвите има девет германски граждани. \r\nОбщо, според местните власти, в автобуса е имало около 50 души. Произшествието е станало около 18:30 местно време (20:30 българско време). Ранените са приведени в най-близката болница. \r\nКакто бе отбелязано от вестник Bild, местните власти не изключват увеличение на броя на жертвите.  Юлиян Марков", "date": "2019.04.17", "title": "ТАСС: При автобусна катастрофа на остров Мадейра са загинали най-малко 28 души"}
{"url": "http://www.focus-news.net/news/2019/04/17/2647899/kathimerini-gratskite-deputati-podkrepiha-nastoyavaneto-za-germanski-reparatsii-ot-vtorata-svetovna-voyna.html", "text": "Гръцките депутати в сряда одобриха предложение на парламентарната комисия за Гърция да търси официално обезщетения от Германия за военни престъпления, въпреки че Берлин отхвърли исканията, твърдейки, че няма основание за репарации, пише гръцкото електронно издание  Kathimerini . \r\nПредложението призовава правителството да предприеме \"всички подходящи дипломатически и правни действия, за да поиска и напълно да удовлетвори всички претенции на гръцката държава\". \r\nТо бе одобрен от мнозинството от присъстващите депутати, въпреки че много народни представители отсъстваха. Неонацистката „Златна зора“ го отхвърли. \r\nДокладчикът на комунистическата партия Танасис Пафилис заяви, че партията има собствено предложение, което призовава гръцкото правителство „незабавно, пряко и без отлагане“ да представи на Германия и на всяка компетентна международна организация искане за компенсации и обезщетения. \r\nПреди гласуването премиерът Алексис Ципрас заяви, че Гърция ще изпрати вербална нота до Берлин, в която ще повтори своите \"неотменими права\" за обезщетение. \r\nТой каза, че исканията ще включват репарации за материално унищожение и разрушаване на производствените способности на страната, обезщетение за роднините на жертвите, изплащане окупационен заем и връщане на откраднати археологически съкровища. \r\n\"Търсенето на германски военни репарации е исторически и морален дълг за нас,\" каза Ципрас, добавяйки, че това ще помогне за \"изграждането на по-добро бъдеще\" в двустранните отношения. Той също така отхвърли аргумента, че Гърция използва претенциите, за да договори намаляване на натрупания дълг. \r\nЛидерът на консервативната нова демокрация Кириакос Мицотакис заяви, че подкрепата на предложението е \"минималното ниво на консенсус, което демократичните политически партии могат да постигнат по този значителен исторически нерешен въпрос\". \r\nОкупационният заем е най-силната основа за искането на Гърция, каза той, добавяйки, че страната трябва да „изгради своето съдебно дело със сила, отговорно и реалистично отношение.“ Искането, каза той, „със сигурност е юридически открито и политически осъществимо“. \r\nПо-рано през деня говорителят на германското правителство Щефан Зайберт потвърди позицията на Берлин по въпроса. \r\n\"Въпросът за германските репарации е окончателно уреден, както от правна, така и от политическа гледна точка\", каза той, добавяйки, че германците са \"наясно с историческата си отговорност\".  Юлиян Марков", "date": "2019.04.17", "title": "Kathimerini: Гръцките депутати подкрепиха настояването за германски репарации от Втората световна война"}
{"url": "http://www.focus-news.net/news/2019/04/17/2647891/afp-mozhe-li-notr-dam-da-bade-vazstanovena-za-pet-godini.html", "text": "Може ли Нотр Дам да бъде възстановена за пет години, коментира  AFP , след обещанието на френския президент, направено в специално обръщение към нацията.  \r\nЕманюел Макрон обеща да бъде извършен мащабен ремонт на Нотр Дам в рамките на пет години, след като историческата катедрала бе обхваната от голям пожар, който разруши нейната кула и покрив. \r\nНо ще може ли Франция да събере необходимите работници и материали, за да посрещне предизвикателството? Докато някои експерти казват, че е възможно, други са по-скептични, особено ако строителите искат да се придържат възможно най-близо до оригиналните черти на 850-годишния готически шедьовър. \r\nПодът на катедралата е пълен с овъглени отломки, които ще изискват седмици, ако не и месеци, за да бъдат почистени. \r\nАрхитектите казват, че преди да може да започне каквато и да е работа, те трябва да установят колко солидна е каменната структура, тъй като може да е била отслабена от екстремната топлина и водата, използвана за гасене на пожара. \r\nМинистърът на културата Франк Рийстер заяви във вторник, че двата фронтона са изложени на риск от падане, включително върху редица жилищни сгради точно на север от църквата. \r\nВеднъж след като се подсигури структурната стабилност, работниците могат да започнат да изграждат огромен „чадър“, за да попречат на  дъжда да се излива в дупките на покрива, включително и тази предизвикана от срутването на кулата. \r\nСлед това може да се извърши обновяване на покрива - при положение, че длъжностните лица са взели решение за естетически избор и материали. \r\n\"Пет години не са много. Преди всичко, това означава три или четири години действителна работа, защото първо има фаза на укрепване от няколко месеца, а след това шест до седем месеца за диагностика, ако разполагат с достатъчно хора\", каза Фредерик Летоф , съпредседател на френската асоциация  на фирмите, занимаващи се с възстановяване на паметници. \r\nПреди изявлението на Макрон, Летоф оценяваше, че работата ще отнеме от 10 до 15 години. \r\nОсвен това се отбелязва, че  отделни етапи от реконструкцията изискват технологично време, като стягането на бетона, например. \r\nСпоред първоначалните оценки за реконструкцията ще са необходими между 600 милиона и един милиард евро. \r\nСпоред представители на строителния бранш в сектора се наблюдава остър недостиг на „млади и ентусиазирани работници“, но въпреки това предполагат, че е възможно с максимална мобилизация да бъдат намерени около 100 строители, 150 дърводелци и 200 специалисти по изграждане и ремонт на покриви.  Юлиян Марков", "date": "2019.04.17", "title": "AFP: Може ли Нотр Дам да бъде възстановена за пет години"}
{"url": "http://www.focus-news.net/news/2019/04/17/2647897/gordana-silyanovska-davkova-postoyanno-obmislyame-kak-da-izlezem-zaedno-ot-tova-politichesko-blato.html", "text": "„Постоянно обмисляме как да излезем заедно от това политическо блато,“ заяви кандидатът за президент, подкрепен от ВМРО-ДПМНЕ в македонския град Берово, цитирана от македонския телевизионен  “Канал 5“ . \r\nСиляновска Давкова посочи, че 21 април и 5 май са дните, в които гражданите ще делегитимират властта на СДСМ и Заев, защото не обръщат внимание на закона и правосъдието. \r\n\"На 21 април и 5 май трябва да ги делегитимираме чрез избори, което означава, че те няма да получат още една важна функция - президентския пост, защото те са се хванали здраво, за да останат на власт, борят се на живот и смърт, защо знаят, че правото и справедливостта ще ги застигнат, но те забравиха, че не са взели предвид закона и справедливостта, обзети от политически реваншизъм и раздавали селективно правосъдие. Няма да бъдем като тях, ще бъдем различни, законът и справедливостта ще важат за всички, но първо ще ги изпробваме върху тях, казва Силяновска-Давкова. \r\nСиляновска-Давкова подчерта, че при сегашното управление гражданите на Република Македония са изправени пред лоша икономика, т.е., както каза тя, докато корупцията и престъпността преобладават, разходите за живот се увеличават, но не и  заплатите и пенсиите на гражданите. \r\n\"Проблемите ви са нашите проблеми, ние постоянно мислим как да се измъкнем заедно от това политическо блато. Но мисля, че времето е пред нас и че в най-красивия месец май ще започнем с нови стъпки, по-бързи, европейски в решаването на гражданските проблеми от всякакъв вид. \r\nТя припомни на гражданите, че ако бъде избрана за президент на Република Македония, тя винаги ще използва правото на вето, ако има законно подозрение, че закон не е в съответствие с Конституцията, а за нея като професор по конституционно право най-важно е да се спазва най-високият правен акт на държавата.  \r\nСиляновска добави, че често ще се обръща към парламента, за да може всеки да чуе проблемите на гражданите, за да намери решение на реалните им проблеми и хората да почувстват, че тя като президент се грижи за всички.  Юлиян Марков", "date": "2019.04.17", "title": "Гордана Силяновска-Давкова: Постоянно обмисляме как да излезем заедно от това политическо блато"}
