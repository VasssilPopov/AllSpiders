{"url": "http://www.focus-news.net/news/2019/01/13/2611682/sport-rezultati-ot-sreshtite-v-20-krag-na-frenskata-liga-1.html", "text": "В неделя се играха четири мача от 20-тия кръг на Лига 1 във френския футболен шампионат. Ето резултатите от тях: \r\nНант-Рен 0:1 \r\nДижон-Монпелие 1:1 \r\nТулуза- Страсбург 1:2. \r\nМарсилия-Монако 1:1.", "date": "2019.01.13", "title": "Спорт: Резултати от  срещите в 20 кръг на френската Лига 1"}
{"url": "http://www.focus-news.net/news/2019/01/13/2611654/genoveva-zasheva-spetsialno-uchilishte-za-detsa-s-narusheno-zrenie-varna-adaptirame-uchebnitsi-testove-i-maturi-na-braylovata-azbuka-na-spetsialen-printer.html", "text": "В Специалното училище за деца с нарушено зрение във Варна адаптираме учебници, тестове и матури на брайловата азбука на специален принтер. Това каза в интервю за  Радио „Фокус“ – Варна  Геновева Зашева, която адаптира учебните материали в Специално училище за деца с нарушено зрение „Проф. д-р Иван Шишманов“ - Варна. Тя разказа, че принтерът е един от малкото такива в България и функционира във варненското училище от 2008 г. „Ние адаптиране и разпечатваме учебници на брайлов шрифт. Освен учебниците, разпечатваме всички учебни материали, като например тестове. Тук се адаптират и разпечатват матури и изображения“, съобщи Геновева Зашева. По думите й процесът по адаптиране на един учебник на брайловата азбука е сравнително дълъг, в зависимост от страниците му и броя изображения, които съдържа.  \r\n„Процесът по адаптиране на един учебник е сравнително дълъг тъй като в началото се сканира плоскопечатния учебник т. е. - един стандартен учебник. От там се извлича само текста или. Съответно - само изображенията, които биха могли да влязат в последствие в употреба при следващо адаптиране“, обясни Геновева Зашева. Учебникът се преглежда от специалиста по дадения предмет, който адаптира конкретните задачи или описания, които трябва да бъдат съобразени с нуждите на децата с нарушено зрение, каза още тя. „След това се връща при мен учебник адаптирам, транслира се на програми за Брайл и се разпечатва на брайловия принтер. Изображенията се правят отделно, на микрокапсулна хартия се разпечатват. После минават през една машина, която им придава релеф“, допълни Геновева Зашева и посочи също, че последната стъпка по оформянето на текста е свързана с неговото комплектуване и подвързване.  \r\n„Имахме въпрос с изображение на матурата, който трябваше да представим на Брайл за нашите ученици“, отбеляза още тя. По време на работата си Геновева Зашева се с сблъсквала с множество нови задачи като една от тях е представянето на изображения под формата на текст.  „Адаптацията може да бъде в случаите, когато има някаква задача, свързана с условие „разгледайте снимката“. Това се коригира като текст в учебника, който ще бъде отпечатан на Брайл и ще звучи като: „На изображението е представено еди какво си“, каза Геновева Зашева. По думите й в една от матурите присъствала задача, която била пряко свързана с изображение, което децата с нарушено зрение не могат да видят. „Случвало ми се е на матура да има снимка на църквата „Св. Четиридесет мъченици“, като трябваше по някакъв начин да опишем цялата снимка, за да могат учениците да отговорят на съответния въпрос“, каза още Геновева Зашева. \r\nБояна АТАНАСОВА", "date": "2019.01.13", "title": "Геновева Зашева, Специално училище за деца с нарушено зрение - Варна: Адаптираме учебници, тестове и матури на брайловата азбука на специален принтер"}
{"url": "http://www.focus-news.net/news/2019/01/13/2611653/dha-rusiya-za-bezpilotnite-boyni-samoleti-ot-turtsiya-za-ukrayna-dostavkite-na-orazhie-da-ne-vloshavat-dopalnitelno-krizata-v-stranata.html", "text": "Русия направи оценка за доставките на безпилотни летателни апарати от Турция за Украйна, предаде  информационната агенция ДХА , като се позовава на своя кореспондент в Москва – Сияменд Качмаз. По-рано президентът на Украйна Петро Порошенко оповести, че Киев е подписал с Анкара съответна спогодба за подобни доставки на безпилотни бойни самолети.  \r\nВ интервю за вестник „Известия” говорителят на МВнР на Русия Мария Захарова използва по темата следните изрази: \r\n„Двустранното военно техническо сътрудничество е привилегия на независими държави. Проблемът тук обаче е, че в момента Украйна изживява вътрешна въоръжена криза; с други думи -  там има вътрешна война. Тази вътрешна криза има и международни измерения. Понеже повечето държави и международни институции извършват посредническа мисия за обезпечаване на мирния процес. Тези страни искат проблемът да бъде разрешен само по мирен път. Поради тази причина и от тази гледна точка, доставките на оръжие за режима в Киев не трябва да даде повод за задълбочаване на кризата в Украйна.” \r\nПревод и редакция:", "date": "2019.01.13", "title": "ДХА: Русия за безпилотните бойни самолети от Турция за Украйна: Доставките на оръжие да не влошават допълнително кризата в страната"}
{"url": "http://www.focus-news.net/news/2019/01/13/2611655/d-r-vladimir-yotov-horata-podtsenyavat-gripa-no-v-deystvitelnost-toy-e-seriozno-zabolyavane-ponyakoga-s-mnogo-tezhki-posledstviya.html", "text": "Хората подценяват грипа, но в действителност той е сериозно заболяване, понякога - с много тежки последствия, каза за  Радио „Фокус“ – Пазарджик  д-р Владимир Йотов, лекар от Пазарджик. По думите му подценяването на грипа може да доведе до различни усложнения, включително и сърдечни. „Съвременната медицина лекува успешно грипните заболявания, а за превенция се използват ваксини. Най-тежко грипът протича при малките деца и възрастните хора над 60 години, които имат отслабен имунитет. Билколечението също е полезно при грипни заболявания“, коментира д-р Йотов. Според него могат да се използват чай от шипка, подбел, мащерка и жълт кантарион. „За да не се заразим от грип, освен че трябва да избягваме контакт с болни хора, също трябва да избягваме и дългия престой на открито“, уточни специалистът. \r\nВаня НИКОЛОВА", "date": "2019.01.13", "title": "Д-р Владимир Йотов: Хората подценяват грипа, но в действителност той е сериозно заболяване, понякога - с много тежки последствия"}
{"url": "http://www.focus-news.net/news/2019/01/13/2611652/predstoyashti-mezhdunarodni-sabitiya-za-14-yanuari-agentsiya-fokus.html", "text": "*** Председателите на гръцкия парламент ще обявят кога ще се състои вота на доверие към правителството на Алексис Ципрас \r\n*** Двама бивши командири от АОК (Армията за освобождение на Косово) ще бъдат обвинени във военни престъпления \r\n*** Президентът на Зимбабве Емерсон Мнангагва пристига на посещение в Русия \r\n*** Министърът на външните работи на Русия Сергей Лавров ще се срещне с японския си колега Таро Коно на фона на напрежението около Курилските острови \r\n*** Първа сесия на арменския парламент след решителната победа на Никол Пашинян на изборите през декември \r\n*** Осма годишнина от революцията в Тунис, с която започна „арабската пролет“ \r\n***", "date": "2019.01.13", "title": "Предстоящи международни събития за 14 януари ( Агенция „Фокус“ )"}
{"url": "http://www.focus-news.net/news/2019/01/13/2611656/georgi-ilinov-sdruzhenie-na-avtoinstruktorite-pazardzhik-montiraneto-na-poveche-kameri-za-videonablyudenie-v-naselenite-mesta-shte-dovede-do-namalyavane-i-na-proizshestviyata-na-patya.html", "text": "Монтирането на повече камери за видеонаблюдение в населените места, ще доведе до намаляване и на произшествията на пътя. Това каза за  Радио „Фокус” – Пазарджик  Георги Илинов от Сдружението на автоинструкторите в Пазарджик. „Проблемът не е в законите и глобите, а в това, че разпоредбите не се спазват. Ако има видеокамери и шофьорите знаят, че те ги следят навсякъде, може би нещата ще се променят, защото само за няколко дни ми се случи два пъти да карат срещу мен в насрещното платно. Ако има камера, която да заснеме нарушението и записът да бъде предоставен на контролните органи, нарушителят ще бъде санкциониран. Без камера това остава ненаказано и може да се случи отново”, коментира Илинов. Той допълни, че ако общините нямат възможност за монтират такива камери, трябва да бъде разрешено на водачите да ги поставят в собствените си автомобили и записите от тях да бъдат признавани като доказателство. \r\nВаня НИКОЛОВА", "date": "2019.01.13", "title": "Георги Илинов, Сдружение на автоинструкторите - Пазарджик: Монтирането на повече камери за видеонаблюдение в населените места, ще доведе до намаляване и на произшествията на пътя"}
{"url": "http://www.focus-news.net/news/2019/01/13/2611651/veliko-tarnovo-351-lv-dari-dyado-koleda-na-voleybolen-sastezatel-ot-gorna-oryahovitsa-sas-zdravosloven-problem.html", "text": "351 лв. дари Дядо Коледа на волейболен състезател със здравословен проблем от Горна Оряховица. Парите са събрани от Георги Симеонов, който за пета поредна година влезе в костюма на белобрадия старец, за да подпомогне благотворителна кауза. Пред  Радио „Фокус“ – Велико Търново  Георги Симеонов каза, че през декември е обиколил над 25 семейства от Велико Търново, Горна и Долна Оряховица, както и Лясковец, които са подкрепили идеята му – да помага като Дядо Коледа и в същото време да внесе радост в домовете им. \r\nСумата бе дарена на 18-годишния Ивелин Дачев, който е състезател в хандбалния отбор на Горна Оряховица. „Избрах него, защото той и съотборниците му много ме уважават и винаги са ме подкрепяли“, посочи Георги Симеонов. Парите, нужни за лечението на Ивелин, който е със скъсани коленни връзки, вече е събрана. Травмата му е от спорна среща и със събраните до момента общо 2 500 лв. той ще се оправи. Освен Георги Симеонов, към каузата са се присъединили и различни институции от Горна Оряховица. \r\nГеорги Симеонов е на 34 години и има вродена детска церебрална парализа, както и  призната 55 % инвалидност. Това е една от причините, поради които той помага на хора в затруднено положение. \r\nЛуиза ТРАНЧЕВА", "date": "2019.01.13", "title": "Велико Търново: 351 лв. дари Дядо Коледа на волейболен състезател  от Горна Оряховица със здравословен проблем"}
{"url": "http://www.focus-news.net/news/2019/01/13/2611660/mariyana-hadzhigencheva-planetarium-s-narodna-astronomicheska-observatoriya-smolyan-33-500-dushi-sa-posetili-v-planetariuma-prez-2018-g.html", "text": "Смолянският планетариум изпрати една успешна 2018 г. Това каза в интервю за  Радио „Фокус“ – Смолян  директорът на Планетариум с народна астрономическа обсерватория - Смолян Марияна Хаджигенчева. „Доволни се от нещата, които сме направили, както по отношение на дейностите по популяризиране на астрономията и дейностите в сферата на културата, които са неизменна част от нашата работа, така и по отношение на работа ни с децата и учениците в града в изпълнение на годишния план на общината за подкрепа на личностното развитие. Имаме много интересни неща които се случиха през годината. Отново зарадвахме нашите посетители с нова програма, този път тя беше посветена на развитието на космонавтиката „История на космонавтиката“. В рамките на 45 минути с много примери и увлекателно е проследен хода на развитието на космонавтиката с най-важните моменти това развитие от далечната 1957 до днес“, поясни Хаджигенчева.  \r\nЗа изминалата година общо 33 500 са посетителите на планетариума през 2018 г., като това е в рамките на годишната посещаемост за последните години и приблизително половината от посетителите са учащи, уточни директорът на институцията. Тя отбеляза, че по отношение на работата с учениците и децата, годишно разработват проекти и участват в национални и международни конкурси. „Учениците се включиха с два проекта в конкурс, организиран от ЦЕРН за разработен видеоурок и проект на тема „Протон или скалпел“. Като награда за своето изключително спешно представяне, учениците получиха възможност да вземат участие в първия за България майсторски клас на ЦЕРН по физика на елементарните частици, който се проведе в края на март във физическия факултет на Софийския университет и нашите младежи бяха изключително доволни и впечатлени с нещата които се занимаваха там“, посочи Хаджигенчева. \r\nТя добави, че по отношение на популяризирането на работата с широката аудитория през 2018 г също са имали интересни инициативи. „Гостува ни учения доц. д-р на физичните науки Маргаритов – ръководител на българската секция в ЦЕРН с много интересна презентация „Кратка история на вселената – поглед от ЦЕРН“. Разбира се продължава и нашето изключително добро сътрудничество с колегите от катедра „Астрономия“ към СУ. Те бяха тук със свои презентации и това се случи по време на Международната седмица на космоса през месец октомври, която проведохме в планетариума. Тогава направихме и премиерата на нашата нова популярна програма“, каза още Хаджигенчива. \r\nНели ГЕРГЬОВСКА", "date": "2019.01.13", "title": "Марияна Хаджигенчева, Планетариум с народна астрономическа обсерватория - Смолян: 33 500 души са посетили в планетариума през 2018 г."}
{"url": "http://www.focus-news.net/news/2019/01/13/2611658/momche-e-s-opasnost-za-zhivota-sled-udar-ot-voltova-daga-obzor.html", "text": "Момче пострада тежко, след като бе ударено от волтова дъга край село Калитиново. Инцидентът е станал в събота около 17.00 часа при опит за селфи върху вагон на гарата. Свидетели на случилото се станали други деца, които са били с момчето. Те са подали сигнал на тел. 112. Момчето е настанено в Университетската болница „Св. Георги“ в Пловдив с опасност за живота и 56% изгаряния.  То е в шоково състояние и на апаратна вентилация. От болницата уточниха, че първите 72 часа след подобни изгаряния са най-критични. \r\nДеница КИТАНОВА", "date": "2019.01.13", "title": "Момче е с опасност за живота след удар от волтова дъга (ОБЗОР)"}
{"url": "http://www.focus-news.net/news/2019/01/13/2611661/kyustendil-1040-detsa-sa-preminali-za-edna-godina-prez-mesechnite-muzeyni-detski-rabotilnitsi-v-regionalniya-istoricheski-muzey.html", "text": "1040 деца са преминали за една година през месечните музейни детски работилници в Регионалния исторически музей в Кюстендил. Това каза пред  Радио „Фокус” – Кюстендил  Валентин Дебочички, директор на Регионален исторически музей – Кюстендил.  \r\n„Изключително успешни бяха проведени за четвърта поредна година дванадесет ежемесечни музейни работилници за деца. Бих искал освен благодарността си към колегите, да посоча, че децата – участници в дванадесетте детски музейни работилници, са почти с 400 повече, отколкото през предходната 2017 година, когато те са били 664 деца, а през 2018 година има като участници в работилниците 1040 деца, което считам за изключително радващо и устойчиво развитие на тази образователна програма”, каза Валентин Дебочички.  \r\nПо думите му  децата от предучилищна възраст – до 6 години, са били 464. „Което е прекрасно за техния допир и съприкосновение с музея, с миналото и с историята да стане на тази ранна възраст”, каза Валентин Дебочички. \r\nВенцеслав ИЛЧЕВ", "date": "2019.01.13", "title": "Кюстендил: 1040 деца са преминали за една година през месечните музейни детски работилници в Регионалния исторически музей"}
{"url": "http://www.focus-news.net/news/2019/01/13/2611663/sport-rezultati-ot-22-krag-na-angliyskata-vissha-liga.html", "text": "Днес се играха два мача от 22-рия кръг на английската Висша лига.  \r\nЕто резултатите:  \r\nЕвертън-Борнемут 2:0.  \r\nТотнъм-Манчестър Юнайтед 0:1.  \r\nГоловете вкараха:  \r\nза Евертън - Зума (61-ва мин.) и Калвърт Люин – в продължението. \r\nза Манчестър - Рашфорд (44-та мин.)", "date": "2019.01.13", "title": "Спорт: Резултати от 22 кръг на английската Висша лига"}
{"url": "http://www.focus-news.net/news/2019/01/13/2611662/mariela-kitova-sos-ptp-vazhno-e-detsata-da-pomnyat-che-na-patya-ima-shofyori-koito-dori-nevolno-biha-mogli-da-zastrashat-tyahnata-bezopasnost.html", "text": "Важно е децата да помнят, че на пътя има шофьори, които дори неволно биха могли да застрашат тяхната безопасност. Това каза за  Радио „Фокус“-Пирин  Мариела Китова, координатор на Сдружение „SOS-ПТП“ за Югозападна България. Тя припомни, че през зимните месеци децата трябва да ходят на училище и често се налага да се придвижват сами навън, дори по няколко пъти на ден, като в този период денят е по-къс, стъмва се по-рано, често има мъгла или превалявания, а освен това се носят повече тъмни дрехи, което прави трудно забележими за шофьорите пешеходците, особено когато са деца. Мариела Китова подчерта, че когато вървят, децата трябва да се движат възможно най-далеч от пътното платно, по вътрешната част на тротоара, а когато няма такъв, трябва да се движат плътно в ляво на улицата, срещу посоката на движение на автомобилите. По думите й преминаването по пешеходна пътека трябва винаги да се извършва с внимание, макар и да знаем, че имаме предимство. Тя посочи, че децата трябва да помнят правилото първо да се огледат наляво, надясно, и по средата на улицата – отново наляво.  \r\n„Трябва да пресичат само на зелена светлина на светофара. като отново се оглеждат и в двете посоки. Никога улицата не бива да се пресича, тичайки между паркирани коли или пред спрял на спирка автобус. Когато кръстовището е по-натоварено, е редно да помолят по-възрастен човек да пресече заедно с тях. Няма от какво да се притесняват или страхуват децата, защото всеки възрастен човек би се отзовал на молбата им и би им помогнал да преминат безопасно. Децата не бива да преминават пред и зад спряло превозно средство, защото нямат видимост. Не бива да играят около паркирани автомобили, на пътното платно, или пък на кръстовища. Има си определени места за това“, каза още координаторът на Сдружение „SOS-ПТП“ Тя коментира също, че големите санкции за водачите на МПС са предпоставка за спазване на правилата от всички участници в движението. „Смятам, че всяка по-строга санкция към водачите е начин да се ограничат своеволията на пътя. Освен финансов проблем тази санкция създава и редица други неудобства за водачите, така че, да, мисля, че ще допринесе за положителните резултати, към които се стремим. За да се усети ефектът от нея, са необходими обективно и коректно поведение на пътните полицаи“, заяви тя. Китова допълни, че само по този начин нарушителите ще коригират поведението си. Тя добави, че в някои европейски държави неспазването на правилата. освен че води до големи финансови и административни санкции, причинява на водачите и редица неудобства, докато не ги изплатят – публични регистри с нарушителите, ограничен достъп до социални услуги, проблеми с търсенето и намирането на работа и др. \r\nНатали СТЕФАНОВА", "date": "2019.01.13", "title": "Мариела Китова, „SOS-ПТП“: Важно е децата да помнят, че на пътя има шофьори, които дори неволно биха могли да застрашат тяхната безопасност"}
{"url": "http://www.focus-news.net/news/2019/01/13/2611664/svetla-baryakova-muzeen-kompleks-bansko-radonovata-kashta-i-vsichki-neyni-eksponati-pokazvat-myastoto-na-bansko-v-drevnostta.html", "text": "Радоновата къща и всички нейни експонати показват мястото на Банско в древността. Това каза за  Радио „Фокус“-Пирин  Светла Барякова, директор на Музеен комплекс-Банско. Тя обясни, че в Радоновата къща са изложени артефактите от археологическите разкопки в местностите „Свети Никола“ и  „Ситан кале“. „Затова на мястото, където са били стопанските пристройки на къщата, се изгради нова сграда, където се помести богата археологическа експозиция, допълнена и от етнографска експозиция, която пък да покаже бита на банскалии, усета на българската да твори красота, удобството и уюта в домовете на банскалии в миналото и същевременно изяществото, сред което те са живеели“, посочи Барякова. Тя отбеляза, че тези две експозиции са били открити през 2011 година и така всъщност в Радоновата къща в общи линии е показана в цялостност материалната и голяма част от духовната култура на Банско, заради което се е наложило и названието на обекта да стане Историко-етнографски комплекс. Директорът на Музеен комплекс-Банско подчерта, че първият етап от създаването на тази експозиция е реализиран през 2007 година, като са показани движими културни ценности, които представят миналото на Банско – Средновековието и Възраждането, за която епоха Банско има невероятен принос. По думите й е отделено голямо място на читалищното и просветното дело и на епичните революционни борби на местните жители. Барякова каза още, че е било отделено място и на рода Радонови, които имат значителен принос в развитието не само на своя роден град, но и на българската история въобще. \r\nТя посочи, че Радоновата къща е принадлежала на известната в Банско фамилия Хаджи Вълчеви, която води началото си от брата на Паисий – известния ктитор Хаджи Вълчев. Светла Барякова уточни, че по-късно къщата е откупена от фамилията, начело с Георги Хаджирадонов, като след това там се настанява фамилията Радонови. „От тях по-късно къщата е откупена от Общината за целите на музейното дело в Банско. Самата къща е уникална с архитектурата си. Тя е такава, каквито са всички бански къщи от онова време – с дебели зидове, със скривалища, с огромни чардаци, със здрави порти, зад които сме се опитали да представим богатото историческо минало на селището“, допълни Светла Барякова. Тя посочи, че къщата се радва на посещения, но тъй като тя е един сравнително нов обект и като историко-етнографски комплекс работи от 2011 година, интересът към нея не е чак толкова голям, но постепенно нараства с всяка изминала година. \r\nДиректорът на Музеен комплекс-Банско отбеляза, че тъй като къщата е малко по-отдалечена и през зимния период има малко посетители, работи единствено със заявки за групови посещения. По думите й в периода от март до края на ноември Радонова къща работи с работно време от 09.00 до 12.00 часа и от 13.00 до 17.30 часа, а почивните дни са неделя и понеделник, като дори и тогава, ако има предварителна заявка, се приемат посетители. \r\nНатали СТЕФАНОВА", "date": "2019.01.13", "title": "Светла Барякова, Музеен комплекс-Банско: Радоновата къща и всички нейни експонати показват мястото на Банско в древността"}
{"url": "http://www.focus-news.net/news/2019/01/13/2611657/ivanka-stoyanova-zoopark-varna-nyama-da-zakupuvame-novi-zhivotni-dokato-ne-priklyuchi-remontat-na-zooparka.html", "text": "Няма да закупуваме нови животни, докато не приключи ремонтът на Зоопарка във Варна. Това каза в интервю за  Радио „Фокус“ – Варна  директорът на варненската зоологическа градина Иванка Стоянова. Зоопарк – Варна планира реконструкция на стойност близо 1.2 млн. лв. през 2019/2020 година. Според Иванка Стоянова това ще възпрепятства закупуването на нови животни. „По време на ремонта животните ще бъдат местени. Могат да бъдат пренесени в друг зоопарк докато текат те.  Ако не можем да се справим частично, може да се стигне и до това“, обясни Иванка Стоянова. Главната цел на служителите в зоопарка ще бъде да осигурят възможно най-безболезненото протичане на модернизацията на зоопарка за всички животни.  \r\n„Много искаме да им осигурим комфорта на животните и най-малко да ги стресираме, защото всяка една промяна е стрес за животните, особено тигрите са много чувствителни, когато им слагаме упойки и ги приспиваме. Те са пак котки като лъвовете, но по-трудно понасят упойката. Няколко пъти при нас пренасяха тигър и виждам, че не се чувстват добре“, каза още Иванка Стоянова. По думите й обновяването на Зоопарк – Варна се концентрира върху модернизация на остарялата бетонна концепция от 60-те години, когато е построен варненският зоопарк. Ремонт ще бъде направен на огражданията на животните, където ще бъдат използвани повече естествени материали, както и на входа и касата на зоопарка. \r\nБояна АТАНАСОВА", "date": "2019.01.13", "title": "Иванка Стоянова, Зоопарк – Варна: Няма да закупуваме нови животни, докато не приключи ремонтът на зоопарка"}
{"url": "http://www.focus-news.net/news/2019/01/13/2611440/sport-v-20-krag-na-frenskata-liga-1-se-igraha-3-sreshti.html", "text": "Днес в 20-тия кръг на френската Лига 1 се играха три мача. Ето резултатите: \r\nГингам –Сен Етиен  0:1 \r\nНица – Бордо  1:0 \r\nАмиен – Пари Сен Жермен 0:3", "date": "2019.01.13", "title": "Спорт: В 20 кръг на френската Лига 1 се играха 3 срещи"}
{"url": "http://www.focus-news.net/news/2019/01/13/2611441/predstoyashti-sabitiya-v-stranata-za-13-yanuari-agentsiya-fokus.html", "text": "От 11.00 часа пред бюста-паметник на Алеко Константинов ще бъдат отбелязани 156 години от рождението на писателя и  основоположник на организираното туристическо движение в България.  \r\n*** \r\nОт 11.30 часа в църквата „Св. София“ ще се състои преклонение пред паметта и делото на Мара Бунева. От 12.00 часа цветя ще бъдат положени пред Паметника на незнайния войн. \r\n*** \r\nОт 16.30 часа по повод Деня на българското кино ще се състои ексклузивна прожекция на филма на Костадин Бонев – „Далеч от брега”. \r\n*** \r\nОт 11.00 часа пред бюст паметника на Пейо Яворов ще се състои ритуал по полагане на венци и цветя в знак на признателност по повод 141 години от рождението на поета. \r\n*** \r\nОт 11.00 до 16.00 часа Младежите от Детски парламент в Благоевград ще раздават топли напитки в центъра на града. \r\n*** \r\nОт 09.30 часа в Професионалната гимназия по механоелектротехника и електроника ще се проведе Ден на отворените врати. \r\n*** \r\nОт 17.30 часа във Varna Mall ще бъде открит празникът „Рождественские встречи 2019“. \r\n*** \r\nОт 11.00 часа по повод 141 години от Освобождението на Дупница центъра на ще се състои възстановка на влизането на освободителните войски.  \r\n*** \r\nОт 19.00 часа в село Пиперков Чифлик се организират Запалване на сурвакарски огън и игри.  \r\n*** \r\nОт 09.00 часа Константийският епископ Яков ще оглави архиерейска света Литургия в катедралния храм „Св. Богородица“. \r\n*** \r\nОт 11.00 часа в Регионалия исторически музей ще бъде открита изложбата „Еврика“, която представя с най-интересните открития на 19 и 20 в. \r\n*** \r\nВ 11.00 часа в Етнографския музей ще се проведе детска работилница „Как да измайсторим музикален инструмент“. Проявата е част от откриващия уикенд на „Пловдив – Европейска столица на културата 2019“.  \r\n*** \r\nВ 11.00 часа в Балабановата къща ще се състои камерен концерт „Млади инструменталисти“. Проявата е част от откриващия уикенд на „Пловдив – Европейска столица на културата 2019“. \r\n*** \r\nОт 12.00 часа в зала „Атрим Арена“ ще се проведе иновативен детски футболен турнир по правилата на Германската и Холандската футболна федерация. \r\n*** \r\nОт 16.00 часа в Постоянната експозиция „Мексиканско изкуство“ на ул. „Артин Гидиков“№11 в Стария град  ще бъде открита фотографската изложба „Неосветените дворове“, посветена на 90-та годишнина от рождението на големия ни писател Йордан Радичков. \r\n*** \r\nОт 19.00 часа на сцената на Държавната опера ще бъде представена премиерната за България и единствена в света танго опера „Мария от Буенос Айрес“. \r\n*** \r\nОт 09.30 часа Белоградчишкият епископ Поликарп ще оглави архиерейска света Литургия в храм „Св. вмчк Георги“ в кв. „Гюргево“.", "date": "2019.01.13", "title": "Предстоящи събития в страната за 13 януари (Агенция „Фокус“)"}
{"url": "http://www.focus-news.net/news/2019/01/13/2611442/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Демократите се подготвят за съдебна битка, ако Доналд Тръмп обяви извънредно положение, пише американският вестник  The Washington Post . \r\nДемократите от Конгреса интензивно проучват евентуално правно предизвикателство, ако президентът Тръмп обяви национално извънредно положение, за да изгради граничната стена, претърсвайки федерални закони и съдебни прецеденти - включително и скорошен опит на контролирания от републиканците бивш Конгрес да подкопае здравната реформа на Обама. \r\nПодготовката е факт, след като лидерите на двете партии стават все по-убедени, че Тръмп ще обяви национално извънредно положение, като единствения възможен начин да се осигурят милиардите долари, с които той се опитва да построи стената и да сложи край на триседмичното частично закриване на правителството. станало най-дългата в историята на САЩ, пише вестникът. \r\nТръмп заяви в петък, че \"100 процента\" има властта да изгради стената - проект, който той преди това е казал, ще бъде финансиран от Мексико - при спешни правомощия, но каза, че \"няма да го направи толкова бързо\" и ще даде на Конгреса повече време за действие. \r\nДемократите обаче бързо се организираха зад кулисите, за да се защитят срещу евентуално извънредно положение, стъпка, която членовете на двете партии все повече считат за неизбежна. \r\nДокато депутатите и адвокатите на демократите проучват как потенциално да блокират евентуалния ход на президента в съда, според служители в Конгреса, запознати с усилията, сътрудници на председателя на Конгреса Нанси Пелоси и към няколко комисии в Конгреса разработват паралелна стратегия, за да убедят обществеността, че извънредното положение е неоправдано и би навредило на населени места, които са били финансирани по проекти, средствата от които ще отидат за стената. \r\n„Виж, извънредна ситуация не може да бъде всяка ситуация, за която президентът твърди, че е извънредна ситуация,” каза конгресменът Джейми  Раскин,  член на комисията за съдебната власт и бивш професор по право, който проучва въпроса през последните дни. „Ако Конгресът даде на президента Тръмп червена светлина на неговата гранична стена, той не може да се преструва, че в административния механизъм на управление съществува зелена светлина. Но това е правен въпрос и ние сме готови да го преместим от залите на Конгреса в съда. \" \r\n*** Дали Турция ще нахлуе  в Североизточна Сирия, анализира израелското англоезично електронно издание  The Jerusalem Post \r\nЗа Израел перспективата за турска инвазия беше и остава въпрос на загриженост. Проиранските иракски шиитски милиции са разположени в близост до границата, граничеща с кюрдската зона. В случай на турско нахлуване от север, бойците на Сирийските демократични сили (СДС), доминирани от кюрдите вероятно ще напуснат южната част на контролираната от тях зона, за да се опитат да спрат турските сили на север. Това би могло да остави пътя отворен за нахлуване на шиитските милиции в богатата на петрол провинция Дейр ал-Зор. От друга страна, сирийските правителствени сили , заедно с милициите, контролирани  от Иран, биха могли да проникнат в същата област от западната страна на река Ефрат. И в двата случая резултатът ще бъде драматично разширяване на иранския „сухоземен коридор“, областта на свободата на дейност за Иран и неговите съюзници. Затова Израел е категорично против изоставянето от страна на САЩ на техните  кюрдски съюзници и тяхната област на контрол. \r\nПо същия начин САЩ и свързаната с тях база в Ат-Танф се намира в района, граничещ с магистралата Багдад-Дамаск. Неговото изоставяне би оставило пътя, отворен от граничния пункт Албу Камал между Ирак и Сирия до провинция Кунейтра, граничещ с Голанските възвишения( т.е директен достъп до израелската граница).  \r\nЗаради редица причини обаче перспективата за ранно мащабно навлизане на турските сили в Североизточна Сирия сега изглежда по-малко вероятно, отколкото преди няколко седмици. \r\nПърво и най-важното, оттеглянето на САЩ, което само по себе си щеше да направи възможно голямото турско нахлуване, понастоящем изглежда по-малко непосредствено предстоящо. По този въпрос, изглежда, цари някакво объркване, при което различни американски служители казват различни неща. \r\nТенденцията към хаос на сегашната американска администрация е меч с две остриета. От една страна, тя може да доведе до внезапни очевидни обезпокояващи действия  от вида, какъвто решението на президента за предстоящо оттегляне на САЩ трябва да е изглеждал на Турция. \r\nОт друга страна, хаотичният подход към създаването на политики означава, че изявленията на президентския пост от този вид не могат непременно да бъдат разглеждани  по начин, съпоставим с този към други администрации. \r\nСъветникът по националната сигурност Джон Болтън отиде при Ердоган в Турция тази седмица, след като се направи изявление в Израел, за да обуслови оттеглянето на САЩ с условието Турция да не се прицелва срещу кюрдски сили, които бяха съюзници с американците. \r\nВтората област на загриженост за турския лидер е руската позиция. Русия се превърна в ключов силен посредник между всички страни и елементи, които искат да действат в сирийското пространство (с изключение на САЩ). Москва реши да допусне турското нахлуване в Африн през януари 2018 г., вероятно като част от опита да се привлече Турция от традиционната си западна ориентация. \r\nИзявленията на руските власти през тази седмица обаче показват, че Русия предпочита земите, които понастоящем се управляват от сирийските кюрди, да се върнат под контрола на режима на Асад. Представителят на външното министерство Мария Захарова например, недвусмислено изрази тази позиция. Москва очевидно иска да сложи край възможно най-скоро на сирийската война. Новото противопоставяне между голяма територия в Североизточна  Сирия, контролирана от Турция и режима на Асад, не би улеснило това. Ердоган каза в сряда, че ще посети Москва в близко бъдеще, вероятно с намерението да изясни този въпрос. \r\n*** Турският вестник „Джумхуриет” публикува анализ от своя колумнист Мустафа Балбай, с интригуващото заглавие: „Или преклони глава, или напусни страната”. Агенция „Фокус” публикува целия материал – без редакторска намеса : \r\nНай-голямата опасност за една страна е следната: Младежите да търсят бъдещето си по други географски ширини. \r\nПо тази тема Турция изживява сериозна ерозия. По принцип ние сме държава, от която се емигрира; държава, която приема мигранти; както и държава, която е маршрут за транзитна миграция. Всяко едно от тях е отделен проблем. \r\nДа отделим внимание обаче на особеностите на днешната ни емиграция от страната. В Анадола има една поговорка: „Двама емигранти са равносилни на един подпален огън”. Толкова са разрушителни последиците и проблемите от това явление. \r\nВзелите решение да напуснат Турция могат да бъдат групирани по различни подбуди и конкретни причини. \r\nТрадиционно Турция е напускана с мотива за „един по-лесен начин на живот”.  \r\nИ днес това е една от най-главните причини. Масовата емиграция в Германия от 60-те години на миналия век е началото на този керван. \r\nВ периода около последния военен преврат от 12 септември 1980 година, емигрантската  вълна беше заради безопасността на живота и по политически причини.  \r\nДнес тази тенденция за емигриране отново е актуална. Заедно с емиграцията заради по-добро образование, става и масово „изтичане на мозъци”. Всяка година поне 90 хиляди младежи напускат Турция заради по-добро образоване и се устройват временно или постоянно в чужбина. За тази цел техните семейства изразходват годишно по 1.5 милиарда долара. По този показател сме на пето място в света. \r\n*** \r\nПрез септември м.г. Статистическият институт на Турция оповести, че в сравнение с предходната година, броят на напусналите страната се е увеличил с 42%. Това моментално предизвика оживени коментари, като се измени самата същност на дискусията по темата.  По време на управлението на Партията на справедливостта и развитието (ПСР) се увеличи не само броят на заминаващите зад граница; нараснаха и причините да се извършва тази емиграция. Чуждестранните медии оценяват и коментират това с многозначителни заглавия, като: „Образованите младежи напускат Турция” и „Заможните прослойки се устройват да живеят зад граница”. \r\nУправляващите се стремят да опровергаят подобни интерпретации;  истината обаче е, че има такива причини. Понякога само един пример е достатъчен, за да ви даде идея за какво става дума. Напоследък в основата на притесненията на обществеността е следното: В Турция не остана никаква правна сигурност. \r\nВ Анадола има една друга поговорка: „Не се доверявай на своята красотат, достатъчно е да ти се появи една гнойна пъпка; не се доверявай на богатството си, достатъчно е да пламне една искра.”. При днешните условия към това трябва да се добави и следното: „Не се доверявай на свободата си, достатъчно е срещу теб да се появи един донос!”.  \r\nПравната сигурност е едно толкова важно разбиране и усещане; тя не само кара хората да бягат зад граница, тя ги кара да изнасят и своите капитали.  \r\nИзвестно е, че по-специално през последните 3 години капитали за милиарди турски лири са изнесени в чужбина. Неслучайно още на 21 април 2018 година президентът Реджеп Тайип Ердоган се закани: „Не можем да простим на онези, които контрабандно изнасят пари зад граница!”. \r\nМай е прав е: Укривай и не плащай данъци вътре в страната, никой нищо няма да ти каже; ако обаче изнасяш пари в чужбина – лошо. \r\nИма и нещо друго: Някои остават в Турция, самите те; но изпращат техните деца да търсят щастието си в чужди държави. \r\nАко трябва да обобщим всичко това, картинката е следната:  Турция се руши и пропада!  \r\nКато физическо присъствие хората се изселват в други държави, а в духовно отношение напълно се откъсват от нашата страна; те се отдалечават много силно един от друг като диалог, къса се връзката между тях. \r\n*** \r\nОнзи ден разговарях с председателя на Дружеството за общество без насилие Ръза Сюмер и приказката ни достигна до следното обобщение: „Най-важният проблем на Турция е езикът на насилието.” \r\nДежурният кандидат на ПСР Бинали Йълдъръм (бивш премиер, сегашен председател на Меджлиса, кандидат за кмет на Истанбул на местните избори на 31 март – бел. на „Фокус”), изплю камъчето и резюмира ситуацията в днешна Турция от трибуната на Великото национална събрание на Турция (ВНСТ): \r\n„Преклони глава, гледай си кефа!” \r\nС езика на тази власт това послание се претворява в живота по следния начин: \r\n„Или преклони глава, или напусни страната!”. \r\n*** През 2017 г. Федералното бюро за разследване (ФБР) е започнало разследване дали американският президент Доналд Тръмп работи в полза на Русия, пише авторитетният американски вестник  The New York Times . \r\nРазследването, едновременно контраразузнавателно и криминално , е било започнато, след като президентът уволни директора на ФБР Джеймс Коми през май 2017 г., съобщава вестникът, цитирайки анонимни източници. \r\nКонтраразнувателният аспект е бил насочен към това  дали Тръмп съзнателно или несъзнателно работи за Москва и дали е заплаха за националната сигурност, пише вестникът. Криминалното разследване е било  свързано с уволнението на директора Джеймс Коми. \r\nРазследването на ФБР се превърна в разследване на специалния прокурор Робърт Мюлер относно намесата на Русия в изборите през 2016 г. и евентуално тайно споразумение между неговата кампания и Москва, припомня изданието. \r\nThe New York Times пише, че ФБР е подозирала връзки на Тръмп с Русия по време на кампанията през 2016 г. \r\nНо ФБР са отложили започването на разследване, докато президентът уволни Коми, който отказа да сътрудничи на новоизбрания тогава президент и стартира нововъзникващото разследване за връзки с Русия, което сега се ръководи от Мюлер. \r\nАмериканският президент Доналд Тръмп многократно определя разследването на Мюлер като \"лов на вещици\" и го разглежда като петно върху легитимността на неговото президентство.", "date": "2019.01.13", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/01/13/2611665/veliko-tarnovo-virtualen-muzey-shte-razkazva-za-istoriyata-na-gorna-oryahovitsa-prez-razlichnite-epohi.html", "text": "Виртуален музей ще разказва за историята на Горна Оряховица през различните епохи. Новият музеен обект ще бъде разкрит със средства по Програма Интеррег V-A Румъния-България. Това съобщи за  Радио „Фокус“ – Велико Търново  директорът на Исторически музей – Горна Оряховица Пламен Мадемов. Проектът носи името „Иновативен подход за промотиране на културното/историческо наследство в трансграничния регион България – Румъния“ и е на стойност 440 хил. лв. без ДДС. Дейностите предвиждат обособяването на 6 зали в сградата на Младежкия дом, в които ще бъде представено по атрактивен начин историческото минало на железничарския град. Предвидено е използването на модерни технологии, а посетителите ще използват специални очила, с които ще разглеждат експонатите. Ще бъдат прожектирани и видео материали за знаковите легенди и символи, свързани с Горна Оряховица. Пламен Мадемов допълни, че в момента експертите от Исторически музей консултират ръководителите на проекта що се касае до историческата достоверност при оформлението на залите. Проектът предвижда и реализацията на 3D мапинг шоу. През следващите две години жителите и гостите на града ще имат възможност да наблюдават излъчванията на атрактивния светлинен спектакъл  върху обществени сгради на значими местни и национални празници. \r\nНадежда КРЪСТЕВА", "date": "2019.01.13", "title": "Велико Търново: Виртуален музей ще разказва за историята на Горна Оряховица през различните епохи"}
{"url": "http://www.focus-news.net/news/2019/01/13/2611446/ot-1-fevruari-zapochvat-nominatsiite-v-bsp-za-kandidati-v-evroizborite-obzor.html", "text": "От 1 февруари започват номинациите за кандидати за листата на БСП за евроизборите. В средата на март трябва да е ясен водачът на евролистата, а през април цялата листа. Новината съобщи  заместник-председателят на БСП Деница Златева  пред журналисти преди първото за годината заседание на Националния съвет на БСП, който разгледа  платформата на партията за предстоящия вот за членове на Европейския парламент . Златева подчерта, че БСП ще е първата партия, която ще приеме предизборната си програма за евроизборите. „БСП ще се бори за Европа, която намалява социалните, регионалните и икономическите неравенства“, заяви Златева.  \r\nОсвен с платформата Пленумът се занимаваше с  отчета на евродепутатите от БСП за изминалия мандат . Пред журналисти  президентът на Партията на европейските социалисти (ПЕС) и евродепутат  Сергей Станишев коментира, че в последния месец има три неща, които сами по себе си са сериозни успехи за българските евродепутати от БСП. Сред успехите той изтъкна постигнатото по пакета „Макрон, подчертавайки, че по него евродепутатите от БСП в Транспортна комисия са постигнали нещо, което правителството не е могло. По думите му друг успех е обновената позиция на ЕП за пълноправно членство на България в Шенген по всички граници, както и докладът за европейския орган по труда. \r\nС пълно единодушие Националният съвет прие и  проекта „Визия за България“ . Проектът доби популярност в обществото след 21 юли 2018 г., когато бе представен в НДК. След представянето на проекта БСП започна широко обществено обсъждане в цялата страна, а към декември обобщи предложенията и идеите на хората. „По проекта „Визия за България\" бяха проведени 571 срещи, от тях 353 срещи в страната, с 45 браншови, граждански и синдикални организации. Предложенията, които бяха получени за този период са 924. В резултат от това „Визия за България\" е допълнена и променена. Тя съдържа 3 глави - демографска криза и семейство; държава и гражданско общество; икономическо развитие\", каза  заместник-председателят на ПГ на „БСП за България“ Драгомир Стойнев пред Пленума . Сред допълненията в документа са развитието на регионите и позицията на БСП против Истанбулската конвенция са част от допълненията във „Визия за България“. Подготовката за конгреса  бе залегнала в точка четвърта в дневния ред на Националния съвет на БСП. Пленумът начерта ориентировъчна програма и регламент на четвъртото заседание на 49-ия конгрес на 26 януари, както и проектосъстав на Комисията по подготовка на визията и на Комисията по подготовката на предизборната платформа. Решението за свикване на конгреса бе взето на предходно заседание на Националния съвет на партията, което се проведе на 11 ноември. Тогава Пленумът утвърди мястото и часа, както и дневния ред на четвъртото заседание на 49-тия конгрес. Най-висшият форум на партията е насрочен за 10.00 часа в зала 3 на НДК. Програмата на конгреса включва политически доклад на лидера на БСП Корнелия Нинова „България и Европа днес. Визия за утрешния ден. Задачите на БСП\", проекта „Визия за България“, отчет на евродепутатите и предизборната платформа за евроизборите, които бяха утвърдени като документи на първото за годината заседание на Пленума. \r\nДеница КИТАНОВА", "date": "2019.01.13", "title": "От 1 февруари започват номинациите в БСП за кандидати в евроизборите (ОБЗОР)"}
{"url": "http://www.focus-news.net/news/2019/01/13/2611447/tasshuawei-uvolni-sluzhitelya-koyto-be-arestuvan-v-polsha-po-podozreniya-v-shpionazh.html", "text": "Китайската компания Huawei уволнила служителя си, който полските власти задържаха по подозрения в шпионаж, съобщава  ТАСС , като се позовава на информация, публикувана в събота от портал Sina. \r\n\"Задържаният служител Ван Вайдзин е заподозрян в нарушаване на законодателството на Полша и в момента той се разследва. Инцидентът може да им негативен имидж за Huawei в целия свят“, се отбелязва в съобщението на корпорацията. „ По тази причина и в съответствие с принципите на Трудовия кодекс на компанията незабавно беше прието решение да се прекрати трудовото правоотношение с него \". \r\nПо-рано заместник координаторът на полските спецслужби Мачей Вонсик бе съобщил за задържани двама души- един поляк и един китаец, по обвинения в шпионаж. По неговите думи с това дело службите се занимават „отдавна и съвсем внимателно.“   \r\nОт съобщението става ясно, че двамата се обвиняват в сътрудничество с разузнаването на КНР. За такива деяния полският закон предвижда наказание  - лишаване от свобода до 10 години. Съдът вече се е произнесъл – докато тече разследването мярката към тях е временен арест за срок от 3 месеца.   \r\nКакто информира полската телевизия Ван Вайндзин е директор по продажбите в полския клон на компанията, а полякът Петр Д. до 2011 година е заемал висок пост в Агенцията за вътрешна сигурност и е работел по осигуряване на информационна безопасност. Той е разполагал с данни за функциониране на мрежата от правителствени връзки, по която се е предавала секретна информация на първите лица в държавата.  \r\nСпецслужбите на Полша са обискирали вече офисите на Huawei и на Orange, където е работел Петр Д., както и домовете на двамата заподозрени. Полските медии информират, че двамата не се признават за виновни.  \r\nПо този повод заместник посланикът на КНР в Полша е посетил МВнР във Варшава и е помолил да се даде възможност представител на китайската консулска служба да се срещне със своя сънародник.    Ивелина Ватова", "date": "2019.01.13", "title": "ТАСС:Huawei уволни служителя, който бе арестуван в Полша по подозрения в шпионаж"}
{"url": "http://www.focus-news.net/news/2019/01/13/2611450/plovdiv-e-evropeyska-stolitsa-na-kulturata-obzor.html", "text": "Пловдив е Европейска столица на културата. Официалното откриване на Пловдив - Европейска столица на културата 2019 стана със спектакъла „Ние всички сме цветове“ на грандиозна 30-метрова кула в града. Отправна точка на шоуто бе разнообразието на Пловдив – град с 8 000-на история, съчетаващ в себе си множество култури и влияния. „Разнообразие“ и „Ние сме всички цветове“ бяха ключовите послания в концепцията на откриващия спектакъл, свързани под мотото ЗАЕДНО. Концертът съчета традиционни български изпълнения и модерни съвременни технологии. В него взеха участие музикантът Теодосий Спасов, народната певица Валя Балканска, гайдарят Петър Янев, фолклорният ансамбъл „Тракия“, хористи от всички пловдивски хорове, ученици от спортното училище „Васил Левски“ и Национална гимназия за сценични и визуални изкуства, както и над 200 кукери от региона. Празникът завърши със светлинно шоу и заря. Десетки хиляди хора от страната и чужбина пристигнаха в Пловдив, за да гледат на живо откриващото събитие. Сред официалните му гости бяха вицепрезидентът Илияна Йотова, еврокомисарят Мария Габриел, министърът на културата Боил Банов, председателят на ПГ на ГЕРБ Цветан Цветанов, председателят на Народното събрание Цвета Караянчева, както и представители от италианския град Матера – „Европейска столица на културата 2019“, заедно с Пловдив. \r\nКато част от събитията за деня  бе открита уникална изложба, посветена на 30-годишнината от падането на Берлинската стена. По време на нея  председателят на парламента Цвета Караянчева  отбеляза, че тази европейска инициатива дава възможност повече хора да разберат за нашето културно-историческо наследство и да прославим още повече България. Председателят на Народното събрание подчерта, че експозицията е и доказателство за това, че за изкуството няма граници. „Тази стена, на която бяхме съвременници, падна и направи така, че Източна Европа да тръгне по своя демократичен път“, добави още Цвета Караянчева. Председателят на парламента благодари на кмета Иван Тотев и на неговия екип за огромната работа, която са свършили, и пожела всички гости, които дойдат в Пловдив, да отнесат със себе си частица от града и частица от България.  \r\nПред журналисти  председателят на парламентарната група на ГЕРБ и зам.-председател на партията Цветан Цветанов  отбеляза, че „Пловдив-Европейска столица на културата 2019“ е изключително добра реклама за страната ни. „Мога само да се гордея с това, което се случва. През последните няколко седмици, при разговори, които съм провел с чужди и наши партньори, всички питат само за Пловдив и казват, че ако идват до България, задължително ще посетят Пловдив. Това е невероятно“, коментира Цветан Цветанов. Кметът на града Иван Тотев  откри инициативата с думите: „Заедно е нашето мото. Заедно взехме съдбата в ръцете си. Пловдив е град, който се променя, ние участваме в промяната“. Той благодари на полвдивчани, защото те правят града и на хилядите доброволци от близо и далеч, които ще работят тази година в Пловдив заедно, обединени от Европейска столица на културата 2019. Министърът на туризма Николина Ангелкова  отбеляза в официалната си страница във \"Фейсбук\", че Пловдив ще покаже пред света непреходността на българското историческо наследство и богатството на нашите изкуства. \"За мен бе удоволствие да присъствам на церемонията за откриване домакинството на Пловдив като Европейска столица на културата 2019-а. Първият български град, удостоен с тази титла, е и най-старият жив град в Европа. Той ще събере хиляди творци от страната и Стария континент за над 500 събития, фестивали, експозиции, концерти, за да покаже преo света непреходността на българското историческо наследство и богатството на нашите изкуства. Близо 2 млн. туристи се очаква да посетят града. На добър час!\", допълни Ангелкова.  Еврокомисарят Мария Габриел  връчи плакет за цялостната организация и постигнатия успех на екипа на кмета. \"Съвсем заслужено Пловдив е първият български град, който е културна столица. Само тук можем да усетим едновременно духа и характера на Стария град, но и да усетим динамиката на новото време\", каза Мария Габриел по време на откриването на Пловдив-Европейска столица на културата 2019. Поздравителни адреси бяха изпратени от президента Румен Радев и от министър-председателя Бойко Борисов. \r\nВ рамките на Пловдив - Европейска столица на културата 2019 са предвидени над 300 проекта и 500 събития.", "date": "2019.01.13", "title": "Пловдив е Европейска столица на културата (ОБЗОР)"}
{"url": "http://www.focus-news.net/news/2019/01/13/2611443/afp-hilyadi-izlyazoha-na-protest-v-baskata-provintsiya-za-da-nastoyavat-za-premestvane-na-zatvornitsite-ot-eta.html", "text": "Десетки хиляди  излязоха в събота на демонстрация в страната на баските, те са настоявали затворниците, свързани с бившата въоръжена сепаратистка група ЕТА да бъдат преместени в затвори, които са в близост със северния испански регион. За това предава  AFP .  \r\nВ Билбао в протеста са се включили 76 000 души, те са искали освен преместването им в близост до дома и амнистия.   \r\nИспанското правителство държи затворниците от ЕТА на стотици километри далеч от този район, а това създава затруднения на близките им да ги посещават редовно.  Социалистическото правителство дойде на власт миналата година през юни, един месец след като ЕТА се разпадна. Тогава премиерът Педро Санчес обяви, че ще промени политиката, която до тогава се прилагаше спрямо тези затворници.  \r\nВтори протест със същите искания, в който са участвали около 9 000 души, е бил организиран в град Байон, във френския баски регион.  \r\nИспанските консерватори и някои роднини на жертви на ЕТА категорично се противопоставят на това искане. Те твърдят, че затворниците първо трябва да се откажат от ЕТА – нещо, което неколцина вече са направили – и след това да ги преместят по-близо до дома.   \r\nETA е убила 800 души и е ранила хиляди през четирите десетилетия на конфликти, докато се е опитвала да създаде независима държава на баските. \r\nВ момента 265 души са в затвора заради връзки с ЕТА, 46 от тях са във Франция, един – в Португалия.   \r\nСлед като миналата година Санчес обяви намеренията на сегашното правителство, 19 от затворниците са в процедура за преместване, това е заявено за AFP от говорителката на затворническите власти в Испания. Но само двама са изпратени в страната на баските, след като са напуснали ЕТА.   Ивелина Ватова", "date": "2019.01.13", "title": "AFP: Хиляди излязоха на протест в Баската провинция, за да настояват за преместване на затворниците от ЕТА"}
{"url": "http://www.focus-news.net/news/2019/01/13/2611448/the-times-razkrit-zagovor-v-dolnata-kamara-na-britanskiya-parlament.html", "text": "В Камарата на общините е разкрит заговор срещу Тереза Мей, при който трябва да й се отнеме възможността да контролира гласуването за сделката по Брекзит, пише съботният  The Times . Водачът на размирниците е посетил председателя на Камарата Джон Бъркоу.  \r\nТереза Мей е получила предупреждение, че нейното правителство  „ще изгуби възможността да управлява“, след като „избухна бомба“, че от Даунинг Стрийт са  разкрили заговор на високопоставени депутати да отнемат контрола на правителството върху преговорите по Брекзит и да поставят премиера Тереза Мей в изолация. \r\nМеждупартийна група от висши партийни членове, в това число и бивши министри от Консервативната партия, планират нещо, което висша фигура в британския политически живот определи като „ преврат съвсем по британски“, ако Мей изгуби несигурния вот за нейната сделка за Брекзит, който по програма трябва да се проведе във вторник.  \r\nПоне две групи от бунтуващи се депутати заговорничат да променят правилата в Долната камара на британския парламент тъй, че замислените от партийните членове действия да вземат връх над поведението на правителството. Така ще се солжи край на съществуващите от векове взаимоотношения между изпълнителната и законодателната власт в Обединеното кралство.   \r\nНа Даунинг Стрийт са убедени, че така ще се улеснят депутатите да суспендират Член 50, да поемат в ръцете си промяна в развитието на процеса по излизането на Великобритания от Европейския съюз и накрая може дори да се стигне до преобръщане на резултата от референдума.    Ивелина Ватова", "date": "2019.01.13", "title": "The Times: Разкрит заговор в Долната камара на британския парламент"}
{"url": "http://www.focus-news.net/news/2019/01/13/2611449/afp-izrael-si-otmashtava-za-izstrelyanata-ot-gaza-raketa.html", "text": "Късно в събота палестински военни от Ивицата Газа са изстреляли ракета към Израел, се казва в съобщение от израелската армия, информира  AFP . От нейна страна са обещали да отвърнат със същите  удари по територията, управлявана от ислямистката Хамас. Напреженията се засилиха след още един ден на погранични сблъсъци.  \r\n\"Рано снощи вечерта ракета беше изстреляна от Газа към израелската територия, а бойни джетове на Израелските сили за отбрана (ИСО) са регистрирали две подземни структури в Ивицата Газа“, се съобщава на страницата на  ИСО в Туитър. В него се пояснява, че „Ние ще продължим да действаме в защита на израелските цивилни граждани“.  \r\n„В града Газа израелците са нанесли  удари по две цели, но нито една от тях не е разрушена“, съобщават източници от системата за сигурност в анклава.    \r\nСблъсъците стават ден след като жена от Газа беше убита от израелските сили по време на седмичните протести и сблъсъци по границата.   \r\nЗдравният министър заяви, че тя е 43-годишна и е третата жена, жертва на сблъсъците, които продължават месеци вече, при които поне 241 палестинци са загинали. При пограничното насилието от петък други 25 палестинци са ранени. От израелска страна се съобщава, че в различни точки по браздата са се събрали общо 13 000 палестинци.   \r\n\"Протестиращите палят автомобилни гуми и хвърлят блокове, експлозиви и гранати срещу (израелските – бел. AFP) войски покрай защитната ограда в Ивицата Газа,\", се казва в съобщението от армията.   \r\nПоне по един път на седмицата от март 2018 година, подкрепяни от Хамас, палестинците участват в гневни протести. В последните месеци те позатихнаха, което се приема като неофициално примирие между Израел и Хамас.   \r\nБез да има писмено споразумение, Израел позволи на Катар да доставя пари и гориво на правителството на Хамас в Газа, на което трябва да се отговори с относително затишие от палестинска страна. Очакваната помощ от Катар тази седмица не пристигна, спекулира се, че Израел ги е задържал.   \r\nМиналият понеделник, ракета, изстреляна от Газа е ударила Израел, което е предизвикало еврейската държава да проведе серия от удари срещу Хамас в палестинския анклав.    Ивелина Ватова", "date": "2019.01.13", "title": "AFP: Израел си отмъщава за изстреляната от Газа ракета"}
{"url": "http://www.focus-news.net/news/2019/01/13/2611451/tass-sledvashtiyat-seans-sas-spatnika-spektar-r-e-na-13-yanuari.html", "text": "Съветникът за научната дейност на генералния директор на държавната корпорация „Роскосмос“ Александър Блошенко пояснява, че радиотелескопът „Спектър-Р“ е прехвърлил два пъти и половина предвидения срок за активна работа, съобщава ТАСС и пояснява, че следващият сеанс за връзка с него е в неделя през деня, в 14.00 часа московско време.    \r\nАкадемик Николай Кардашев, директор на Астрокосмическия център към Руската Академия на науките, е съобщил, че от космическия апарат постъпват сигнали, но има проблем с управлението на спътника. Журналстите са информирани от „Роскосмос“, че за отстраняване на проблема работят специалисти от Главната оперативна група  за управление на космическите апарати.    Ивелина Ватова", "date": "2019.01.13", "title": "ТАСС: Следващият сеанс със спътника „Спектър-Р“ е на 13 януари"}
{"url": "http://www.focus-news.net/news/2019/01/13/2611452/ria-novosti-ot-rusiya-otgovaryat-na-predlozhenieto-na-ukrayna-da-se-otmeni-pravoto-na-veto-v-oon.html", "text": "Руските политици са обсъдили изказаното от представителя на Украйна в ООН Владимир Елченко мнение да се отмени правото на вето в Съвета за сигурност, съобщава  РИА Новости .   \r\nУкраинският дипломат бе заявил, че постоянните членове на Съвета за сигурност трябва да бъдат с ограничено право на вето, ако съответната държава се явява заинтересована страна по дадения въпрос.  \r\nДепутатът от Държавната Дума Виктор Водолацки е на мнение, че подобни изказвания на украински чиновници звучат като по поръчка на Държавния департамент и се използват за дискредитиране на Русия. По думите му, Киев се опитва да включи в битката си с Москва и международната общност, но едва ли някоя голяма държава ще се отзове и ще го подкрепи. Той обаче не изключва възможността подкрепата да дойде от прибалтийските републики.   \r\n\"Видно е едно: както и много други заявления, и това няма да има никакво конкретно измерение и ще докаже, че Украйна се управлява отвън“, е казал Водолацки пред телевизионния канал RT. \r\nСпоред сенатора Сергей Цеков,  това е пореден опит Украйна да заяви колко е значима, и преди Киев е внасял предложения за реформа на Съвета за сигурност.  \r\nПраво на вето имат постоянните членове на Съвета за сигурност на ООН – Великобритания, Китай, Русия, САЩ и Франция.    Ивелина Ватова", "date": "2019.01.13", "title": "РИА Новости: От Русия отговарят на предложението на Украйна да се отмени правото на вето в ООН"}
{"url": "http://www.focus-news.net/news/2019/01/13/2611455/nad-30-grupi-s-okolo-4000-uchastnika-defiliraha-na-16-o-izdanie-na-festivala-simitliya-drevnata-zemya-na-kukerite-obzor.html", "text": "Над 30 групи с около 4000 участника дефилираха на 16-о издание на фестивала „Симитлия – Древната земя на кукерите“. Фестивалът се проведе на стадион „Септември“, тъй като мястото е удобно за представянето на кукерите, както и за многохилядната публика, която имаше възможността да наблюдава групите от различни гледни точки. Във маскарадните игри участваха 30 групи, 22 от които гостуващи. 8 пък бяха от Община Симитли. Кметът Апостол Апостолов благодари на всички участници за атрактивното представяне и ги призова – следващата година отново да бъдат на фестивала в Симитли. На участниците бяха раздадени различни отличия и индивидуални награди като призът за „Най-добра гостуваща група“ отиде при кукерите на село Калчево, които си поделиха първото място с 4-и квартал \"Плажа\" – Благоевград. От местните групи големите победители станаха кв. \"Ораново\", Крупник и село Полена. Награда за популяризиране на фестивала „Симитлия – Древната земя на кукерите“ получи и екипът на Радио „Фокус“ – Пирин.  \r\nЛивия НИНОВА", "date": "2019.01.13", "title": "Над 30 групи с около 4000 участника дефилираха на 16-о издание на фестивала „Симитлия – Древната земя на кукерите“ (ОБЗОР)"}
{"url": "http://www.focus-news.net/news/2019/01/13/2611650/ana-mpa-debatite-za-vota-na-doverie-kam-tsipras-v-gartsiya-eventualno-shte-zapochnat-vav-vtornik.html", "text": "Председателят на гръцкия парламент Никос Вуцис заяви пред журналистите в неделя, че има намерение да препоръча започване на дебатите за това на доверие към правителството на СИРИЗА във вторник и гласуване в сряда, по време на извънредната среща на председателите на народното събрание в понеделник сутринта, предава  гръцката държавна агенция АНА-МПА . \r\nВуцис съобщи, че премиерът Алексис Ципрас му е изпратил писмо, с което го е информирал, че има намерение да поиска вот на доверие от парламента и го е помолил да задейства съответните процедури незабавно. \r\nПроцесът не може да започне, докато не изминат 48 часа от изпращането на съответното искане към парламента от министър-председателя и затова началото на дебата не може да започне преди късния следобед във вторник. Тъй като обсъжданията не могат да продължат повече от три дни, Вуцис ще препоръча те да бъдат завършени за два, за да може в сряда вечерта да се състои гласуването. \r\nСпоред председателя на гръцкия парламент, не е нужен дебат по всички теми. Той заяви, че парламентът ще функционира нормално до началото на дебата. \r\nПревод и редакция:", "date": "2019.01.13", "title": "АНА-МПА: Дебатите за вота на доверие към Ципрас в Гърция евентуално ще започнат във вторник"}
{"url": "http://www.focus-news.net/news/2019/01/13/2611444/sitel-makedoniya-frenskite-medii-za-promyanata-na-imeto.html", "text": "Френските медии пишат обширно за положителното гласуване в македонския парламент на конституционните промени, според които Република Македония се преименува в Република Северна Македония, информира на интернет страницата си скопският телевизионен канал  „Сител“ , като се позовава на кореспондент на МИА. Radio France International  казва: \"Македония: историческо споразумение в парламента за промяна на името\" и посочва, че това \"е краят или почти край на старата кавга между Гърция и Македония. При историческо гласуване \"Македонският парламент прие да даде ново име на страната. Тя вече ще се нарича\" Република Северна Македония \".   \r\nВсички френски медии отбелязват, че резултатът от гласуването е бил „ на косъм“, само с един глас повече от необходимото мнозинство, а опозицията не е участвала. Това е обобщението на седмичника Courrier International,изтъква, че \"Ако Македония сега е ратифицирала договора (от Преспа), следващият ход е на гръцкия парламент\". Изданието цитира портала \"Политика\", Брюксел, че Алексис Ципрас се мъчи да осигури мнозинство, а самото гласуване в гръцкия парламент предстои в някое от следващите заседания. AFP  „Ако мине гласуването, Македония ще се присъедини към НАТО до края на годината \", пише световната телеграфна агенция и се спира на визитата на Ангела Меркел в Атина. Тя приветства \"решаващата роля на Алексис Ципрас, който се зае да реши този труден въпрос \"за новото име на Македония. АФП цитира думите на Меркел: \"Договорът ще позволи на Северна Македония да стане член на НАТО и ЕС\", а това споразумение е в интерес на всички – и на Македония, и на Гърция, и на цяла Европа \". Le Monde : пътят на този исторически договор, сключен през юни между Скопие и Атина е \"дълъг и изпълнен с препятствия\". След решението на македонския парламент, сега Атина е тази, която трябва да изпълни своята част от сделката, за да се сложи край на тридесетгодишния спор. Според авторитетния всекидневник в гръцкия парламент се очаква до края на месеца и това да се случи. \r\nИнтересното е, че във всички текстове, посветени на конституционните промени, френските медии  споменават \"Македония\", \"Македонски парламент\".  La Croix  непосредствено преди гласуването отпечатва статия, озаглавена \"Епилог на хоризонта за новото име на Македония\", в която цитира ръководителя на македонската дипломация, който преди месец беше в Париж. Там на няколко пъти той повтори \"ние ще останем македонци, ще продължим да говорим македонски\". С други думи, както заключава вестникът, страната няма да загуби своята душа, ще се казва \"Република Северна Македония\". Изданието припомня думите на Никола Димитров в Париж пред фондацията Робер Шуман: \"Чудесата са възможни, дори и на Балканите\" .   \r\n.  Ивелина Ватова", "date": "2019.01.13", "title": "Сител (Македония): Френските медии за промяната на името"}
{"url": "http://www.focus-news.net/news/2019/01/13/2611457/sportstanimir-stoilov-se-otkazva-ot-trenyorskiya-post-v-kazahstan.html", "text": "От събота името на Стоилов отново се повтаря все по-често като евентуален треньор на Левски. \r\nВ момента той все още ръководи националния футболен тим на Казахстан. В турнира на УЕФА, Лига на нациите, обаче резултатите на тима бяха доста слаби. Малко преди коледните празници се появиха съобщения в Казахстан, че неговият Футболен съюз и Стоилов ще прекратят договора си.Според медиите в тази страна все още няма яснота дали ще остане на треньорския пост или ще си тръгне от Астана.", "date": "2019.01.13", "title": "Спорт:Станимир Стоилов се отказва от треньорския пост в Казахстан"}
{"url": "http://www.focus-news.net/news/2019/01/13/2611456/the-sunday-telegraph-torite-sa-na-raba-na-propastta.html", "text": "Задава се историческо разделяне. Привържениците на напускането на Европейския съюз и на оставането в него заплашват да торпилират правителството. Това пише на първата страница на  The Sunday Telegraph . \r\n За това предупреждават политици от върховете на консерваторите. Унищожаването на правителството ще се случи, ако тези две групи не получат искания от всяка от тях път за напускане на Евросъюза. \r\nПроевропейски настроени депутати твърдят, че трети министър от правителството е готов да подаде оставка, ако Тереза Мей убеждава за Брекзит без сделка, макар че е изправена пред почти гарантирано поражение на нейния план. Тези парламентаристи заплашват да напуснат парламентарната зала, което със сигурност означава разпад на мнозинството, подкрепящо правителството в Долната камара на парламента.    \r\nВ същото време вестникът е научил, че няколко старши министри агитират госпожа Мей незабавно да започне преговори с лейбъристките депутати за постигане на компромис, включително и по въпроса за временен митнически съюз. Този компромис трябва да се постигне, ако при гласуването във вторник нейният проект за Брекзит се провали.    Ивелина Ватова", "date": "2019.01.13", "title": "The Sunday Telegraph: Торите са на ръба на пропастта"}
{"url": "http://www.focus-news.net/news/2019/01/13/2611458/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Задава се историческо разделяне. Привържениците на напускането на Европейския съюз и на оставането в него заплашват да торпилират правителството. Това пише на първата страница на  The Sunday Telegraph . \r\n За това предупреждават политици от върховете на консерваторите. Унищожаването на правителството ще се случи, ако тези две групи не получат искания от всяка от тях път за напускане на Евросъюза. \r\nПроевропейски настроени депутати твърдят, че трети министър от правителството е готов да подаде оставка, ако Тереза Мей убеждава за Брекзит без сделка, макар че е изправена пред почти гарантирано поражение на нейния план. Тези парламентаристи заплашват да напуснат парламентарната зала, което със сигурност означава разпад на мнозинството, подкрепящо правителството в Долната камара на парламента.    \r\nВ същото време вестникът е научил, че няколко старши министри агитират госпожа Мей незабавно да започне преговори с лейбъристките депутати за постигане на компромис, включително и по въпроса за временен митнически съюз. Този компромис трябва да се постигне, ако при гласуването във вторник нейният проект за Брекзит се провали.   \r\n*** В събота Доналд Тръмп произведе серия от подвеждащи послания, за да отхвърли твърденията, че той тайно работи за Русия, пише в анализа си на първа страница съботният  The Guardian .    \r\nВ история на първа страница, която е изключение дори за вдигащите шум и врява стандарти на ерата Тръмп, Тhe New York Times съобщава, че ЦРУ започва разследване за това дали американският президент не действа срещу интересите на собствената си държава в полза на Русия . Разследването е започнало, след като Тръмп уволни през май 2017 директора на ЦРУ Джеймс Коми, пише The Times, като цитира свои анонимни източници. Отчасти то е нещо като контра разследване, за да се установи дали Тръмп, съзнателно или не, е работил за Москва и дали не представлява заплаха за националната сигурност. Отчасти то е и криминално разследване, за да се установи дали уволнението на Коми не представлява нарушение на закона. . \r\nДжес МакКинли, журналист от The New York Times,пише в Туитър: “Изглежда като шпионски роман, но не е. ЦРУ разследва президента на САЩ, за да разбере дали той не работи за руснаците“. \r\nПрезидентът отговори в характерния си стил, като изстреля половин дузина несдържани туитвания. \r\nВ първото се казва:“Уоу, току-що научавам от все по-пропадащия New York Times, че корумпирани бивши директори на ЦРУ, почти всичките уволнени или принудени да напуснат Управлението по някакви лоши причини, започват разследване срещу мен, без причина & без доказателства, след като аз уволних лъжеца Джеймс Коми. Това е пълна мръсотия!” И обявява: „Уволнението на Джеймс Коми е велик празник за Америка“. Без да има доказателства, той допуска, че Коми е протеже на Мюлер. \r\nИ настоява:“Аз съм много по-груб с Русия и от Обама, и от Буш или Клинтън. Може би много по-груб от който и да е президент. В същото време, & както често казвам,  да се върви с Русия е добро нещо, а не лошо нещо. Аз съм напълно убеден, че един ден отново ще сме в добри отношения с Русия!” \r\nОтдавна се бият камбаните заради топлите отношения на Тръмп с руския президент Владимир Путин. Едни ден след като уволни Коми той прие в Овалния кабинет руския външен министър Сергей Лавров и разкри разузнавателна информация от една израелска контратерористична операция.   Миналото лято в Хелзинки Тръмп се оказа един до друг с Путин.   \r\nВ събота Тhe Washington Post съобщи, че Тръмп е поискал от собствения си преводач бележките, които е водил по време на срещата през 2017 година с руския президент Владимир Путин в Хамбург. Като цитира сегашни и бивши висши служители на САЩ, вестникът съобщава, че той е инструктирал езиковеда да не обсъжда какво се е случило с други служители от администрацията.  Говорителката на Белия дом Сара Сандърс заяви, че написаното „е толкова крайно неакуратно, че дори не си заслужава да му се отговаря“. \r\nВ изявление, направено по-късно в събота, председателят на комитета за разузнаване в Белия дом Адам Шифт отказа „да коментира специфичните особености на текста в Тhe New York Times ”, но каза, че “контраразузнаването е загрижено за хората, свързани с кампанията на Тръмп, включително и за самия президент, тъй като са на фокус от самото начало на нашето разследване“. \r\nПосле Тръмп се обърна в Туитър към другата тема, която преобладава в американската политика: частичното спиране на работата на правителството, което се случва вече 22 ден и е най-дългото в американската история. Резултатъ е, че около 800 000 души, административен персонал, пропусна в петък да си плати сметките, нищо, че Сенатът и Камарата гласуваха да им се дадат пари, когато федералните служби подновят работата си. След това напуснаха Вашингтон за уикенда. \r\n Летището на Маями ще затвори една от своите огромни чакални за събота, неделя и понеделник, за да може да гарантира сигурността на местата за чекиране на пътниците, тъй като служителите, на които не се плаща, са останали у дома, а и инспекторите по сигурността също не са на работа.   \r\nПроучванията на общественото мнение информират, че върху Тръмп се стоварва по-голяма част от срама, а президентът си играе като с играчка с идеята да се обяви национално извънредно положение, да заобиколи Конгреса и да финансира проекта за стената от съществуващите федерални приходи. Републиканците са разделени и със сигурност това ще ги изправи пред известни предизвикателства.   \r\nВ събота, президентът, който претендира, че е майстор на сделките, пусна дузина  съобщения в Туитър, включително и твърде загадъчно послание с обещание: “Аз наистина имам план за частичното спиране на работата на администрацията. Но за да разберете този план, вие трябва да разберете факта, че аз спечелих изборите, а обещах преди тях сигурност на американския народ. Част от това обещание е Стената на южната ни граница. След изборите идват техните последици!” \r\nТази седмица един демократ обяви пред журналистите: “Това не е стена между Мексико и САЩ. Това ес тена между неговите провали на неговата администрация. Това е голямо отклоняване на вниманието, а той е майстор на отклоненията.” \r\n*** Бившият премиер на торите твърди, че е нужен „нов процес“ за национални консултации. В статия за  The Sunday Times , той е предложил  Тереза Мей да отмени сега действащото законодателство, според което се осъществява цялата процедура по излизането на Великобритания от Евросъюза и да обяви нов референдум.   \r\nСър Джон Мейджър настоява правителството да анулира Член 50, да спре процедурата по напускането на ЕС и вместо това да поеме в свои ръце контрола над парламента. Той предупреждава, че е „морално осъдително“ то да се впусне по пътя на Брекзит без сделка. Той пише: „ Цената за нашето национално благоденствие ще бъде тежка и ще трае дълго време. Ползите са почти нулеви. Всяко едно домакинство – богати или бедно – ще се окаже по-зле в продължение на много години занапред. Да се скача от скалите никога не свършва добре“.   \r\n*** В Камарата на общините е разкрит заговор срещу Тереза Мей, при който трябва да й се отнеме възможността да контролира гласуването за сделката по Брекзит, пише съботният  The Times . Водачът на размирниците е посетил председателя на Камарата Джон Бъркоу.  \r\nТереза Мей е получила предупреждение, че нейното правителство  „ще изгуби възможността да управлява“, след като „избухна бомба“, че от Даунинг Стрийт са  разкрили заговор на високопоставени депутати да отнемат контрола на правителството върху преговорите по Брекзит и да поставят премиера Тереза Мей в изолация. \r\nМеждупартийна група от висши партийни членове, в това число и бивши министри от Консервативната партия, планират нещо, което висша фигура в британския политически живот определи като „ преврат съвсем по британски“, ако Мей изгуби несигурния вот за нейната сделка за Брекзит, който по програма трябва да се проведе във вторник.  \r\nПоне две групи от бунтуващи се депутати заговорничат да променят правилата в Долната камара на британския парламент тъй, че замислените от партийните членове действия да вземат връх над поведението на правителството. Така ще се солжи край на съществуващите от векове взаимоотношения между изпълнителната и законодателната власт в Обединеното кралство.   \r\nНа Даунинг Стрийт са убедени, че така ще се улеснят депутатите да суспендират Член 50, да поемат в ръцете си промяна в развитието на процеса по излизането на Великобритания от Европейския съюз и накрая може дори да се стигне до преобръщане на резултата от референдума. \r\n*** Баба Ванга, която предвиди атентата от 9/11 и Брекзит, е оставила предсказания и за 2019 година, пише   The Sunday Express , като предупреждава, че ЕС трябва да се разтревожи.  \r\nВестникът припомня, че сляпата мистичка, за която мнозина казват, че е предсказала атентатите в Ню Йорк от 11 септември 2001 година, Брекзит и възхода на „Ислямска държава“, е завещала и три важни пророчества за 2019-та.  \r\nБългарската селянка, пише вестникът в неделното си издание, която точно предвиди, че 44 президент на САЩ ще е от афро-американски произход, е предсказала и европейски икономически срив, цунами в Азия и гигантски метеорит в Русия. Руския президент Владимир Путин тя предупреждава да пази гърба си, защото през 2019-та ще има опит за покушение. А президентът на САЩ Доналд Тръмп, според думите й, ще се разболее от мистериозна болест, която ще му доведе редица други здравословни проблеми. Тя е предупредила и за масивни мегаземетресения, които ще се случат до края на настоящата 2019 година. \r\nЕвропейската икономическа криза българската врачка е свързала с излизането на Великобритания от Евросъюза и с трусове в Италия, които ще провокират нова криза и за еврото като европейската валута.  \r\nПредсказанието й за цунами вече се сбъдна, след като поне 222 души загинаха, а 843-ма бяха ранени при това бедствие в Индонезия неотдавна. \r\nМежду другото Путин вече спомена, че е бил на прицел в четири опита за покушение, което го е принудило да се огради от екип елитни снайперисти, пише  The Sunday Express .", "date": "2019.01.13", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/01/13/2611453/the-sunday-times-dzhon-meydzhar-predlaga-da-se-izchaka-i-da-se-otmeni-chlen-50.html", "text": "Бившият премиер на торите твърди, че е нужен „нов процес“ за национални консултации. В статия за  The Sunday Times , той е предложил  Тереза Мей да отмени сега действащото законодателство, според което се осъществява цялата процедура по излизането на Великобритания от Евросъюза и да обяви нов референдум.   \r\nСър Джон Мейджър настоява правителството да анулира Член 50, да спре процедурата по напускането на ЕС и вместо това да поеме в свои ръце контрола над парламента. Той предупреждава, че е „морално осъдително“ то да се впусне по пътя на Брекзит без сделка. Той пише: „ Цената за нашето национално благоденствие ще бъде тежка и ще трае дълго време. Ползите са почти нулеви. Всяко едно домакинство – богати или бедно – ще се окаже по-зле в продължение на много години занапред. Да се скача от скалите никога не свършва добре“.    Ивелина Ватова", "date": "2019.01.13", "title": "The Sunday Times: Джон Мейджър предлага да се изчака и да се отмени Член 50"}
{"url": "http://www.focus-news.net/news/2019/01/13/2611459/pregled-na-mezhdunarodnite-novini-do-6-chasa-agentsiya-fokus.html", "text": "Руските политици са обсъдили изказаното от представителя на Украйна в ООН Владимир Елченко мнение да се отмени правото на вето в Съвета за сигурност, съобщава  РИА Новости .   \r\nУкраинският дипломат бе заявил, че постоянните членове на Съвета за сигурност трябва да бъдат с ограничено право на вето, ако съответната държава се явява заинтересована страна по дадения въпрос.  \r\nДепутатът от Държавната Дума Виктор Водолацки е на мнение, че подобни изказвания на украински чиновници звучат като по поръчка на Държавния департамент и се използват за дискредитиране на Русия. По думите му, Киев се опитва да включи в битката си с Москва и международната общност, но едва ли някоя голяма държава ще се отзове и ще го подкрепи. Той обаче не изключва възможността подкрепата да дойде от прибалтийските републики.   \r\n\"Видно е едно: както и много други заявления, и това няма да има никакво конкретно измерение и ще докаже, че Украйна се управлява отвън“, е казал Водолацки пред телевизионния канал RT. \r\nСпоред сенатора Сергей Цеков,  това е пореден опит Украйна да заяви колко е значима, и преди Киев е внасял предложения за реформа на Съвета за сигурност.  \r\nПраво на вето имат постоянните членове на Съвета за сигурност на ООН – Великобритания, Китай, Русия, САЩ и Франция. \r\n*** Съветникът за научната дейност на генералния директор на държавната корпорация „Роскосмос“ Александър Блошенко пояснява, че радиотелескопът „Спектър-Р“ е прехвърлил два пъти и половина предвидения срок за активна работа, съобщава ТАСС и пояснява, че следващият сеанс за връзка с него е в неделя през деня, в 14.00 часа московско време.    \r\nАкадемик Николай Кардашев, директор на Астрокосмическия център към Руската Академия на науките, е съобщил, че от космическия апарат постъпват сигнали, но има проблем с управлението на спътника. Журналстите са информирани от „Роскосмос“, че за отстраняване на проблема работят специалисти от Главната оперативна група  за управление на космическите апарати. \r\n*** Почти всички световни медии в събота пишат за гласуваните конституционни промени от парламента в Скопие. Според тях държавата вече ще се нарича Република Северна Македония, за това съобщава на електронната си страница скопската телевизия  ТВ 24 . Гръцката държавна агенция  ANA-MPA , в новината, озаглавена \"И се случи Северна Македония\", съобщава резултата от гласуването заедно с реакциите и поздравленията на гръцките власти до македонския премиер.  \r\nЗаглавната страница на  Kathimerini  отбелязва \"Парламентът на БЮРМ (Бивша югославска република Македония, това наименование се използва само за този текст – бел. ред.) ратифицира споразумението от Преспа“, а вестник  Та Неа  отбелязва:\" Договорът от Преспа мина, Заев събра 81 депутати \" \r\n“От днес Република Северна Македония” – под това заглавие  Сръбската национална телевизия  излъчи информацията си, а  вестник  „Политика“  пише, че с това решение държавата най-накрая приключва 27-годишния спор с Гърция.  Българската национална телевизия  съобщи, че вчерашният ден е бил исторически за Македония и че държавата е казала ДА за промяна на името. Българските медии предадоха и реакцията на македонците, събрали се пред парламента в Скопие.  \r\nПочти 90 % от гражданите, които гласуваха на референдума за конституционни промени, казаха \"ДА\"на новото име. Но пред сградата на парламента  имаше и десетки протестиращи, които скандираха \"предатели\". \r\nИ световните медии предадоха новината.  New York Times  съобщи, че с това решение на македонското Народно събрание най-накрая се слага край на няколко десетилетия спор. Той остави държавата извън НАТО и Европейския съюз. Сега на ход е гръцкият парламент. „Това е предпоследната стъпка в дългото и мъчително пътуване на жителите на Македония и на правителството на премиера Зоран Заев. Най-накрая официално ще се сложи край на спора с Гърция по този въпрос. \", пише вестникът. \r\n*** Късно в събота палестински военни от Ивицата Газа са изстреляли ракета към Израел, се казва в съобщение от израелската армия, информира  AFP . От нейна страна са обещали да отвърнат със същите  удари по територията, управлявана от ислямистката Хамас. Напреженията се засилиха след още един ден на погранични сблъсъци.  \r\n\"Рано снощи вечерта ракета беше изстреляна от Газа към израелската територия, а бойни джетове на Израелските сили за отбрана (ИСО) са регистрирали две подземни структури в Ивицата Газа“, се съобщава на страницата на  ИСО в Туитър. В него се пояснява, че „Ние ще продължим да действаме в защита на израелските цивилни граждани“.  \r\n„В града Газа израелците са нанесли  удари по две цели, но нито една от тях не е разрушена“, съобщават източници от системата за сигурност в анклава.    \r\nСблъсъците стават ден след като жена от Газа беше убита от израелските сили по време на седмичните протести и сблъсъци по границата.   \r\nЗдравният министър заяви, че тя е 43-годишна и е третата жена, жертва на сблъсъците, които продължават месеци вече, при които поне 241 палестинци са загинали. При пограничното насилието от петък други 25 палестинци са ранени. От израелска страна се съобщава, че в различни точки по браздата са се събрали общо 13 000 палестинци.   \r\n\"Протестиращите палят автомобилни гуми и хвърлят блокове, експлозиви и гранати срещу (израелските – бел. AFP) войски покрай защитната ограда в Ивицата Газа,\", се казва в съобщението от армията.   \r\nПоне по един път на седмицата от март 2018 година, подкрепяни от Хамас, палестинците участват в гневни протести. В последните месеци те позатихнаха, което се приема като неофициално примирие между Израел и Хамас.   \r\nБез да има писмено споразумение, Израел позволи на Катар да доставя пари и гориво на правителството на Хамас в Газа, на което трябва да се отговори с относително затишие от палестинска страна. Очакваната помощ от Катар тази седмица не пристигна, спекулира се, че Израел ги е задържал.   \r\nМиналият понеделник, ракета, изстреляна от Газа е ударила Израел, което е предизвикало еврейската държава да проведе серия от удари срещу Хамас в палестинския анклав. \r\n*** Китайската компания Huawei уволнила служителя си, който полските власти задържаха по подозрения в шпионаж, съобщава  ТАСС , като се позовава на информация, публикувана в събота от портал Sina. \r\n\"Задържаният служител Ван Вайдзин е заподозрян в нарушаване на законодателството на Полша и в момента той се разследва. Инцидентът може да им негативен имидж за Huawei в целия свят“, се отбелязва в съобщението на корпорацията. „ По тази причина и в съответствие с принципите на Трудовия кодекс на компанията незабавно беше прието решение да се прекрати трудовото правоотношение с него \". \r\nПо-рано заместник координаторът на полските спецслужби Мачей Вонсик бе съобщил за задържани двама души- един поляк и един китаец, по обвинения в шпионаж. По неговите думи с това дело службите се занимават „отдавна и съвсем внимателно.“   \r\nОт съобщението става ясно, че двамата се обвиняват в сътрудничество с разузнаването на КНР. За такива деяния полският закон предвижда наказание  - лишаване от свобода до 10 години. Съдът вече се е произнесъл – докато тече разследването мярката към тях е временен арест за срок от 3 месеца.   \r\nКакто информира полската телевизия Ван Вайндзин е директор по продажбите в полския клон на компанията, а полякът Петр Д. до 2011 година е заемал висок пост в Агенцията за вътрешна сигурност и е работел по осигуряване на информационна безопасност. Той е разполагал с данни за функциониране на мрежата от правителствени връзки, по която се е предавала секретна информация на първите лица в държавата.  \r\nСпецслужбите на Полша са обискирали вече офисите на Huawei и на Orange, където е работел Петр Д., както и домовете на двамата заподозрени. Полските медии информират, че двамата не се признават за виновни.  \r\nПо този повод заместник посланикът на КНР в Полша е посетил МВнР във Варшава и е помолил да се даде възможност представител на китайската консулска служба да се срещне със своя сънародник. \r\n*** Френските медии пишат обширно за положителното гласуване в македонския парламент на конституционните промени, според които Република Македония се преименува в Република Северна Македония, информира на интернет страницата си скопският телевизионен канал  „Сител“ , като се позовава на кореспондент на МИА. Radio France International  казва: \"Македония: историческо споразумение в парламента за промяна на името\" и посочва, че това \"е краят или почти край на старата кавга между Гърция и Македония. При историческо гласуване \"Македонският парламент прие да даде ново име на страната. Тя вече ще се нарича\" Република Северна Македония \".   \r\nВсички френски медии отбелязват, че резултатът от гласуването е бил „ на косъм“, само с един глас повече от необходимото мнозинство, а опозицията не е участвала. Това е обобщението на седмичника Courrier International,изтъква, че \"Ако Македония сега е ратифицирала договора (от Преспа), следващият ход е на гръцкия парламент\". Изданието цитира портала \"Политика\", Брюксел, че Алексис Ципрас се мъчи да осигури мнозинство, а самото гласуване в гръцкия парламент предстои в някое от следващите заседания. AFP  „Ако мине гласуването, Македония ще се присъедини към НАТО до края на годината \", пише световната телеграфна агенция и се спира на визитата на Ангела Меркел в Атина. Тя приветства \"решаващата роля на Алексис Ципрас, който се зае да реши този труден въпрос \"за новото име на Македония. АФП цитира думите на Меркел: \"Договорът ще позволи на Северна Македония да стане член на НАТО и ЕС\", а това споразумение е в интерес на всички – и на Македония, и на Гърция, и на цяла Европа \". Le Monde : пътят на този исторически договор, сключен през юни между Скопие и Атина е \"дълъг и изпълнен с препятствия\". След решението на македонския парламент, сега Атина е тази, която трябва да изпълни своята част от сделката, за да се сложи край на тридесетгодишния спор. Според авторитетния всекидневник в гръцкия парламент се очаква до края на месеца и това да се случи. \r\nИнтересното е, че във всички текстове, посветени на конституционните промени, френските медии  споменават \"Македония\", \"Македонски парламент\".  La Croix  непосредствено преди гласуването отпечатва статия, озаглавена \"Епилог на хоризонта за новото име на Македония\", в която цитира ръководителя на македонската дипломация, който преди месец беше в Париж. Там на няколко пъти той повтори \"ние ще останем македонци, ще продължим да говорим македонски\". С други думи, както заключава вестникът, страната няма да загуби своята душа, ще се казва \"Република Северна Македония\". Изданието припомня думите на Никола Димитров в Париж пред фондацията Робер Шуман: \"Чудесата са възможни, дори и на Балканите\" .   \r\n*** Десетки хиляди  излязоха в събота на демонстрация в страната на баските, те са настоявали затворниците, свързани с бившата въоръжена сепаратистка група ЕТА да бъдат преместени в затвори, които са в близост със северния испански регион. За това предава  AFP .  \r\nВ Билбао в протеста са се включили 76 000 души, те са искали освен преместването им в близост до дома и амнистия.   \r\nИспанското правителство държи затворниците от ЕТА на стотици километри далеч от този район, а това създава затруднения на близките им да ги посещават редовно.  Социалистическото правителство дойде на власт миналата година през юни, един месец след като ЕТА се разпадна. Тогава премиерът Педро Санчес обяви, че ще промени политиката, която до тогава се прилагаше спрямо тези затворници.  \r\nВтори протест със същите искания, в който са участвали около 9 000 души, е бил организиран в град Байон, във френския баски регион.  \r\nИспанските консерватори и някои роднини на жертви на ЕТА категорично се противопоставят на това искане. Те твърдят, че затворниците първо трябва да се откажат от ЕТА – нещо, което неколцина вече са направили – и след това да ги преместят по-близо до дома.   \r\nETA е убила 800 души и е ранила хиляди през четирите десетилетия на конфликти, докато се е опитвала да създаде независима държава на баските. \r\nВ момента 265 души са в затвора заради връзки с ЕТА, 46 от тях са във Франция, един – в Португалия.   \r\nСлед като миналата година Санчес обяви намеренията на сегашното правителство, 19 от затворниците са в процедура за преместване, това е заявено за AFP от говорителката на затворническите власти в Испания. Но само двама са изпратени в страната на баските, след като са напуснали ЕТА. \r\n*** Горд от смелостта на депутатите и уверен в по-доброто бъдеще, в деня, в който бяха приети конституционните промени премиерът Зоран Заев използва новото име – Република Северна Македония. Това съобщава на електронната си страница скопският телевизионен канал  Алсат М .   \r\n„Да, нека гражданите да помнят, че първо от устата на премиера са чули. Това е сериозна стъпка, която нашият парламент направи. Договорът влиза в сила, когато бъде ратифициран и от гръцкия парламент. В международните отношения промяната влиза в сила веднага. Съвсем ясно е обаче, че това решения отваря перспективи за целия наш народ и за нашата страна“, е казал Заев. \r\nПремиерът Заев е убеден, че Договорът от Преспа ще бъде одобрен и от гръцкия парламент. \r\n*** Святослав Стеценко, полковник от запаса на Въоръжените сили на Украйна (ВСУ), обяви в ефира на телевизионния канал Newsone за небоеспособността на украинската армия, съобщава  РИА „Новости“ .  \r\nТелеканалът определи Стеценко като военен експерт, а званието му бе съобщено по-рано от украинския портал \"Обозреватель\". \r\nСпоред Стеценко Киев е готов да защитава собствената си територия само на думи. Той припомнил, че Украйна не се готви да въведе войска в Крим, който тя смята за „окупиран“ полуостров.   \r\nТова е реакцията на полковника на думите на секретаря на Съвета за национална сигурност и отбрана (СНСО) на Украйна Александър Турчинов и на военния министър на Украйна Степан Полторак, които са говорили за планове на Киев да изпрати военни кораби в Керченския проток. По негово мнение, подобни заявления целят да повишат рейтинга на президента на страната Петро Порошенко.   \r\n Стеценко е изтъкнал, че с Полторак живеят в „различни Украйни“.  \r\nНакратко, той е отбелязал, че декларираните от Киев възможности на армията не съответстват на действителността.   \r\nПо-рано съветникът на Порошенко Юрий Бирюков обяви, че Киев ще продължи да изпраща свои кораби в Керченския проток, „независимо дали това се нрави или не на руснаците“. В отговор депутатът от Държавния съвет на Република Крим Владислав Ганжара се усъмни, че на украинския флот е останало нещо, което да изпраща, и е  подчертал, че украинските моряци са демобилизирани от предишната провокация на Киев. \r\n*** Военното крило на управляващите в Ивицата Газа от Хамас заяви в събота, че целта на фалшива секретна израелска операция в палестинския анклав има за цел да въведе шпионски средства в тяхната комуникационна мрежа, информира  AFP .   \r\nНа 11 ноември операция на специалните сили, която Израел обяви, че е за събиране на разузнавателна информация, се оказа смъртоносна, когато работещи под прикритие войници бяха открити край Хан Юнис в южната част на Ивицата Газа. При последвалата стрелба загинаха израелски армейски офицер и седем палестински военни, включително и командир от силите на Хамас.  Говорител на бригадите „Из ад-Дин ал-Касам“ обяви, че 15 членове от елитна израелска военна единица са били инфилтрирани в Газа през граничната ограда и са пътували из анклава с коли, под прикритието на местна милосърдна организация. Целта им е била да „създадат шпионска система, която да подслушва комуникационната система в Ивицата“. \r\nХамас са задържали също и снаряжението, използвано от групата, като са обещали милион долара на всеки местен, който „им сътрудничи“ и им предостави информация за операцията. В четвъртък е било обявено, че са арестувани 45 жители на Газа, „сътрудници“ с израелците след инцидента при Хан Юнис. Хамас вече са публикували снимките на осем души и две превозни средства, за които се смята, че са свързани с операцията. \r\n***  В събота за участие в деветия протестен марш на „жълтите жилетки“ в цяла Франция са излезли 84 000 души, съобщава  AFP .  \r\nЗа сравнение миналата събота те са били 50 000 , е информирал вътрешният министър на страната. Задържани са 244 души.   \r\nМинистър Кристоф Кастанер е заявил също, че \"отговорността триумфира над изкушението от сблъсък“ в Париж, където 8 000 французи са протестирали, „без да има сериозни инциденти“.", "date": "2019.01.13", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/01/13/2611460/sport-albert-popov-ne-se-klasira-za-vtoriya-mansh-v-adelboden.html", "text": "Алберт Попов не се класира за втория манш на гигантския слалом от Световната купа по ски алпийски дисциплини в Аделбоден (Швейцария). Българинът остана на 41-во място в първата част от състезанието, завършвайки с време 1 минута 15 секунди и 89 стотни.  \r\nЗа втория манш се класират първите 30 в класирането. Лидер след първото спускане е Хенрик Кристоферсен от Норвегия. Неговото време е 1минута 12 секунди и 39 стотни. Между норвежеца и Попов разликата е три секунди и половина, в които се наредиха 39 скиори по-бързи от българина.", "date": "2019.01.13", "title": "Спорт: Алберт Попов не се класира за втория манш в Аделбоден"}
{"url": "http://www.focus-news.net/news/2019/01/13/2611466/predstoyashti-mezhdunarodni-sabitiya-za-13-yanuari-agentsiya-fokus.html", "text": "Продължават реакциите след приемането на конституционните промени \r\n***  Гръцкият политически елит се готви за турболентна седмица \r\n***  Продължава струпването на войски по границата със ЮСирия  \r\n***  Папа Франциск ще извърши Свето кръщене на няколко души в Сикстинската капела", "date": "2019.01.13", "title": "Предстоящи международни събития за 13 януари  (Агенция \"Фокус\")"}
{"url": "http://www.focus-news.net/news/2019/01/13/2611462/predstoyashti-sabitiya-v-stranata-za-13-yanuari-agentsiya-fokus.html", "text": "От 11.00 часа пред бюста-паметник на Алеко Константинов ще бъдат отбелязани 156 години от рождението на писателя и  основоположник на организираното туристическо движение в България.  \r\n*** \r\nОт 11.30 часа в църквата „Св. София“ ще се състои преклонение пред паметта и делото на Мара Бунева. От 12.00 часа цветя ще бъдат положени пред Паметника на незнайния войн. \r\n*** \r\nОт 16.30 часа по повод Деня на българското кино ще се състои ексклузивна прожекция на филма на Костадин Бонев – „Далеч от брега”. \r\n*** \r\nОт 11.00 часа пред бюст паметника на Пейо Яворов ще се състои ритуал по полагане на венци и цветя в знак на признателност по повод 141 години от рождението на поета. \r\n*** \r\nОт 11.00 до 16.00 часа Младежите от Детски парламент в Благоевград ще раздават топли напитки в центъра на града. \r\n*** \r\nОт 09.30 часа в Професионалната гимназия по механоелектротехника и електроника ще се проведе Ден на отворените врати. \r\n*** \r\nОт 17.30 часа във Varna Mall ще бъде открит празникът „Рождественские встречи 2019“. \r\n*** \r\nОт 11.00 часа по повод 141 години от Освобождението на Дупница центъра на ще се състои възстановка на влизането на освободителните войски.  \r\n*** \r\nОт 19.00 часа в село Пиперков Чифлик се организират Запалване на сурвакарски огън и игри.  \r\n*** \r\nОт 09.00 часа Константийският епископ Яков ще оглави архиерейска света Литургия в катедралния храм „Св. Богородица“. \r\n*** \r\nОт 11.00 часа в Регионалия исторически музей ще бъде открита изложбата „Еврика“, която представя с най-интересните открития на 19 и 20 в. \r\n*** \r\nВ 11.00 часа в Етнографския музей ще се проведе детска работилница „Как да измайсторим музикален инструмент“. Проявата е част от откриващия уикенд на „Пловдив – Европейска столица на културата 2019“.  \r\n*** \r\nВ 11.00 часа в Балабановата къща ще се състои камерен концерт „Млади инструменталисти“. Проявата е част от откриващия уикенд на „Пловдив – Европейска столица на културата 2019“. \r\n*** \r\nОт 12.00 часа в зала „Атрим Арена“ ще се проведе иновативен детски футболен турнир по правилата на Германската и Холандската футболна федерация. \r\n*** \r\nОт 16.00 часа в Постоянната експозиция „Мексиканско изкуство“ на ул. „Артин Гидиков“№11 в Стария град  ще бъде открита фотографската изложба „Неосветените дворове“, посветена на 90-та годишнина от рождението на големия ни писател Йордан Радичков. \r\n*** \r\nОт 19.00 часа на сцената на Държавната опера ще бъде представена премиерната за България и единствена в света танго опера „Мария от Буенос Айрес“. \r\n*** \r\nОт 09.30 часа Белоградчишкият епископ Поликарп ще оглави архиерейска света Литургия в храм „Св. вмчк Георги“ в кв. „Гюргево“.", "date": "2019.01.13", "title": "Предстоящи събития в страната за 13 януари (Агенция „Фокус“)"}
{"url": "http://www.focus-news.net/news/2019/01/13/2611465/sport-kazahstan-osvobozhdava-stoilov.html", "text": "Футболната федерация на Казахстан ще освободи Станимир Стоилов от селекционерския пост. Причината е незадоволителното представяне на националния тим под негово ръководство в турнира „Лига на нациите“, голямата му заплата и нищожният шанс за класиране на Евро 2020 - тимът е в група с Белгия, Русия, Шотландия, Кипър и Сан Марино. Квалификациите започват през месец март, като Стоилов няма да води отбора в тях. Той има договор до края на годината, но в следващите дни ще бъде обявена раздялата между двете страни.", "date": "2019.01.13", "title": "Спорт: Казахстан освобождава Стоилов"}
{"url": "http://www.focus-news.net/news/2019/01/13/2611461/the-sunday-express-baba-vanga-e-napravila-predskazaniya-za-2019-godina.html", "text": "Баба Ванга, която предвиди атентата от 9/11 и Брекзит, е оставила предсказания и за 2019 година, пише   The Sunday Express , като предупреждава, че ЕС трябва да се разтревожи.  \r\nВестникът припомня, че сляпата мистичка, за която мнозина казват, че е предсказала атентатите в Ню Йорк от 11 септември 2001 година, Брекзит и възхода на „Ислямска държава“, е завещала и три важни пророчества за 2019-та.  \r\nБългарската селянка, пише вестникът в неделното си издание, която точно предвиди, че 44 президент на САЩ ще е от афро-американски произход, е предсказала и европейски икономически срив, цунами в Азия и гигантски метеорит в Русия. Руския президент Владимир Путин тя предупреждава да пази гърба си, защото през 2019-та ще има опит за покушение. А президентът на САЩ Доналд Тръмп, според думите й, ще се разболее от мистериозна болест, която ще му доведе редица други здравословни проблеми. Тя е предупредила и за масивни мегаземетресения, които ще се случат до края на настоящата 2019 година. \r\nЕвропейската икономическа криза българската врачка е свързала с излизането на Великобритания от Евросъюза и с трусове в Италия, които ще провокират нова криза и за еврото като европейската валута.  \r\nПредсказанието й за цунами вече се сбъдна, след като поне 222 души загинаха, а 843-ма бяха ранени при това бедствие в Индонезия неотдавна. \r\nМежду другото Путин вече спомена, че е бил на прицел в четири опита за покушение, което го е принудило да се огради от екип елитни снайперисти, пише  The Sunday Express .  Ивелина Ватова", "date": "2019.01.13", "title": "The Sunday Express: Баба Ванга е направила предсказания за 2019 година"}
{"url": "http://www.focus-news.net/news/2019/01/13/2611464/gd-granichna-politsiya-normalno-se-osashtestvyava-preminavaneto-prez-vsichki-granichni-punktove.html", "text": "Нормално се осъществява преминаването през всички гранични пунктове. Това съобщиха от пресцентъра на ГД „Гранична полиция“.", "date": "2019.01.13", "title": "ГД „Гранична полиция“: Нормално се осъществява преминаването през всички гранични пунктове"}
{"url": "http://www.focus-news.net/news/2019/01/13/2611445/tv-24-makedoniya-makedoniya-e-top-tema-v-balkanskite-i-svetovnite-medii.html", "text": "Почти всички световни медии в събота пишат за гласуваните конституционни промени от парламента в Скопие. Според тях държавата вече ще се нарича Република Северна Македония, за това съобщава на електронната си страница скопската телевизия  ТВ 24 . Гръцката държавна агенция  ANA-MPA , в новината, озаглавена \"И се случи Северна Македония\", съобщава резултата от гласуването заедно с реакциите и поздравленията на гръцките власти до македонския премиер.  \r\nЗаглавната страница на  Kathimerini  отбелязва \"Парламентът на БЮРМ (Бивша югославска република Македония, това наименование се използва само за този текст – бел. ред.) ратифицира споразумението от Преспа“, а вестник  Та Неа  отбелязва:\" Договорът от Преспа мина, Заев събра 81 депутати \" \r\n“От днес Република Северна Македония” – под това заглавие  Сръбската национална телевизия  излъчи информацията си, а  вестник  „Политика“  пише, че с това решение държавата най-накрая приключва 27-годишния спор с Гърция.  Българската национална телевизия  съобщи, че вчерашният ден е бил исторически за Македония и че държавата е казала ДА за промяна на името. Българските медии предадоха и реакцията на македонците, събрали се пред парламента в Скопие.  \r\nПочти 90 % от гражданите, които гласуваха на референдума за конституционни промени, казаха \"ДА\"на новото име. Но пред сградата на парламента  имаше и десетки протестиращи, които скандираха \"предатели\". \r\nИ световните медии предадоха новината.  New York Times  съобщи, че с това решение на македонското Народно събрание най-накрая се слага край на няколко десетилетия спор. Той остави държавата извън НАТО и Европейския съюз. Сега на ход е гръцкият парламент. „Това е предпоследната стъпка в дългото и мъчително пътуване на жителите на Македония и на правителството на премиера Зоран Заев. Най-накрая официално ще се сложи край на спора с Гърция по този въпрос. \", пише вестникът.  Ивелина Ватова", "date": "2019.01.13", "title": "ТВ 24 (Македония): Македония е топ тема в балканските и световните медии"}
{"url": "http://www.focus-news.net/news/2019/01/13/2611468/nimh-dnes-ot-severozapad-oblachnostta-shte-se-uvelichava-no-shte-bade-pochti-bez-valezhi-maksimalnite-temperaturi-shte-sa-mezhdu-0-i-5.html", "text": "Днес от северозапад облачността ще се увеличава, най-късно привечер в югоизточните райони. Почти без валежи. Атмосферното налягане ще продължи да се понижава и ще е по-ниско от средното за месеца.Ще духа слаб, в Дунавската равнина до умерен вятър от запад-северозапад, който привечер ще се ориентира от югозапад. Максималните температури ще са предимно между 0° и 5°. Това съобщи за Агенция \"Фокус\" дежурният синоптик в  Националния институт по метеорология и хидрология (НИМХ)  Георги Цеков.  \r\nНад Черноморието в сутрешните часове ще е предимно слънчево, но след обяд облачността ще се увеличава, най-късно привечер над южното крайбрежие. Преди обяд ще духа слаб северозападен вятър, който по-късно през деня ще се ориентира от югозапад. Максималните температури ще са 1°-4°. Температурата на морската вода е около 6°. Вълнението на морето ще бъде 1-2 бала. \r\nНад планините облачността ще е променлива, по-значителна след обяд, но само на отделни места ще превали слаб сняг. Ще духа умерен до силен северозападен вятър. Максималната температура на височина 1200 метра ще е около 0°, на 2000 метра - около минус 7°.", "date": "2019.01.13", "title": "НИМХ: Днес от северозапад облачността ще се увеличава, но ще бъде почти без валежи, максималните температури ще са между 0° и 5°"}
{"url": "http://www.focus-news.net/news/2019/01/13/2611470/kyustendil-s-istoricheska-vazstanovka-dupnitsa-shte-otbelezhi-141-vata-godishnina-ot-svoeto-osvobozhdenie.html", "text": "За втора поредна година Община Дупница и Историческият музей подготвят възстановка по повод 141-вата годишнина от освобождението на града, предаде кореспондентът на  Радио „Фокус“ - Кюстендил . В рамките на събитието ще бъде пресъздадено посрещането на майор Орлински и войниците му по спомените на Никола Лазарков, който е описал подробно този ден. Официалната дата на Освобождението на Дупница е 14 януари по нов стил. Както и през 1878 година, посрещането ще стане на кръстовището при „Рибарника”, където майор Орлински ще пристигне заедно с войниците си на коне и в автентични униформи от онова време точно в 11.00 часа. Цялата среща, диалогът между свещеника и майор Орлински, които са подробно описани от историка, ще бъдат пресъздадени напълно, а шествието на свободата, такова, каквото е било, ще поеме по стъпките, по които са вървели тогава освободителите и хилядите дупничани по ул. „Орлинска“, после по „Николаевска“. Пред паметната плоча на майор Орлински ще бъдат поднесени венци и цветя, а директорът на Исторически музей-Дупница Анелия Геренска ще разкаже за онзи мразовит ден на 1878 година. Шествието ще продължи до паметната плоча на дупнишките опълченци пред Дом на техниката и ще завърши с народно веселие с участието на всички танцови формации и ансамбли на площад „Свобода”. \r\nВенцеслав ИЛЧЕВ", "date": "2019.01.13", "title": "Кюстендил: С историческа възстановка Дупница ще отбележи 141-вата годишнина от своето освобождение"}
{"url": "http://www.focus-news.net/news/2019/01/13/2611467/aktualna-patna-obstanovka.html", "text": "Информация за състоянието на републиканските пътища към 06.00 часа, предоставена от  Агенция „Пътна инфраструктура“ . Метеорологична обстановка:  \r\nТемпературите са в интервала от - 16° до + 2°. \r\nВремето над страната е предимно ясно. \r\nСлаб до умерен вятър духа в областите: Варна, Добрич, Пазарджик, Разград, Силистра и Смолян. \r\nСняг в района на Брезник и Извор /обл. Перник/. \r\nПътните настилки са предимно сухи на места мокри, по усойните и планински райони частично заледени, обработени и проходими при зимни условия. Състояние на автомагистралите:  АМ „Тракия“:  \r\nОбласт София:  \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. Област Стара Загора:  \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  АМ „Хемус“:  \r\nОбласт София:  \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. АМ „Струма“:  няма ограничения. АМ „Марица“:  няма ограничения. АМ „Черно море“:  няма ограничения. АМ „Люлин“:  няма ограничения.  Въведени ограничения по основните пътни направления:  Проходи:  \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Предел“ - отворен за всички МПС. \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС. \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Превала“ - забранен за МПС над 12 т. както и тегленето на ремаркета и полуремаркета \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа:  \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:  \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т. поради влошаване на метеорологичната обстановка. Срок до 14.01.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nОбходен маршрут: Път І-1/Е-79/ Видин – Димово – Ружинци – Белотинци – Смоляновци – Монтана и обратно.  \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Временно е ограничено движението по път II-37 Батак – Доспат на МПС над 12 т. с ремаркета и полуремаркета \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Ограничено движението за МПС с тегло над 12 т по път II-63 Брезник – Трън в участъка от гр. Брезник до ГКПП Стрезимировци поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-37: Временно е ограничено движението по път II-37 Батак – Доспат на МПС над 12 т. с ремаркета и полуремаркета \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.01.13", "title": "Актуална пътна обстановка"}
{"url": "http://www.focus-news.net/news/2019/01/13/2611469/stara-zagora-otbelyazva-141-godini-ot-povtornoto-si-osvobozhdenie.html", "text": "Навършват се 141 години от повторното Освобождение на Стара Загора през Руско-турската освободителна война 1877 – 1878 г. Община Стара Загора и Старозагорска митрополия отбелязват славната дата в историята на града. Това съобщиха от пресцентъра на  Общината . По повод паметното събитие от 08.30 часа в Катедрален храм „Свети Николай Мирликийски“ ще бъде отслужена заупокойна литургия от храмовото свещеничество, в памет на загиналите при превземането, опожаряването и освобождението на Стара Загора български опълченци, руски воини и мирни граждани. \r\nНа 22 юли 1877 г. град Стара Загора е освободен от Девети Кавказки драгунски полк, под командването на херцог Лайхтембергски. Българските опълченци и руските войски с генералите Гурко и Столетов са тържествено посрещнати в Стара Загора на 23 юли 1877 г. На следващия ден е избрана привременна комисия с председател учителят - поет и общественик Петко Рачов Славейков. \r\nРадостта не трае дълго. Сюлейман паша отдава голямо значение на стратегическото положение на Стара Загора и насочва 40-хилядния си корпус да превземе града. Решителната битка между двете войски е на 31 юли 1877 г. В боевете при Стара Загора получават бойното си кръщение Самарското знаме и Българското опълчение. Геройски загива и командирът на Трета опълченска дружина подп. Павел Калитин. След продължителен бой войските на предния отряд на генерал Гурко се оттеглят за да защитават прохода Шипка. Част от населението на града, заедно с придошлите от селата, също се изтегля, следвайки армията. Хората, които не успяват да се изтеглят, са зверски избити. Градът е превзет, опожарен и сринат до основи от османците. В четирите църкви на града са избити хиляди души мирно население. Много млади жени и деца са отвлечени в робство. \r\nПо различни сведения загиват около 14 500 българи от града и селата на юг от града. Не са пощадени дори и тези, които търсят спасение в православните храмове. Освирепели от твърдата съпротива, турците извършват нечувани кланета и опожаряват града. Цели пет месеца той остава в тяхно владение. През това време пожарищата продължават да тлеят, а навсякъде в града има камари от трупове. Властите безуспешно се опитват да ги погребат. Мъченически загиналите старозагорци и жители на околните села, които са потърсили спасение в града, така и не са погребани и костите им белеят по улиците. \r\nВъпреки тежката зима на 1877 г. русите атакуват и на 10 декември пада обсаденият Плевен. Руските войски, проявявайки героизъм и себеотрицание, преминават успешно старопланинските проходи. В началото на януари 1878 г. под командването на генералите Ф. Радецки, Н. Святополк - Мирски и М. Скобелев русите разбиват лагера на турските войски при Шипка-Шейново. Руските войски преминават бързо през подбалканското поле, като се сражават с остатъците на османската армия.  \r\nНа 13 януари 1878 г. те повторно освобождават Стара Загора. Този път няма тържествено посрещане на освободителите отстрана на населението. Единственият човек, който ги посреща е българката Неда Черковина, която успява да оцелее в петмесечния ад. За нейните страдания пише възрожденецът Г. Димитров в книгата си ,,Страданията на българите и Освобождението на България през 1877-78 год.” \r\n Започва бавното и мъчително възстановяване на града от руините, за да достигне до нас, съвременниците в днешния си вид.", "date": "2019.01.13", "title": "Стара Загора отбелязва 141 години от повторното си освобождение"}
{"url": "http://www.focus-news.net/news/2019/01/13/2611471/denyat-13-yanuari-v-balgarskata-istoriya.html", "text": "През 1833 г. в Рилския манастир избухва пожар, който унищожава значителна част от сградния фонд. Манастирът „Св. Иван Рилски“ е построен на мястото на стара постница през 927-941 г. от Иван Рилски или според някои автори - от негови ученици, в Рила планина, край Рилска река. Цар Иван Шишман (1371-1393 г.) издава на 28 септември 1378 г. хрисовул, подписан и подпечатан със златен печат, с който дава на манастира като феодални владения 20 села заедно със землищата им. През 1904 г. в периода 8 – 13 януари се учредява Федерация на македоно-одринските благотворителни братства в София. Македонските дружества и братства са организации на бежанци и преселници от Македония в България и някои други страни със задача да подпомагат своите сънародници от европейските предели на Османската империя, останали под властта на Високата порта по силата на решенията на Берлинския конгрес (1878 г.). През 1972 г.  Висшият педагогически институт в Пловдив е преименуван в Пловдивски университет „Паисий Хилендарски“ и в града е открит и Висш музикално-педагогически институт.  \r\nНа тази дата са родени: писателят Алеко Константинов, княгиня Мария-Луиза Българска, Николай Тодоров Фол - български белетрист и режисьор.  \r\nНа 13 януари умират: писателят Боян Николов Знеполски, общественикът и публицист Пандели Хаджигеоргиев и др.  \r\n1972 г.  \r\nВисшият педагогически институт в Пловдив е преименуван в Пловдивски университет \"Паисий Хилендарски\" и в града е открит и Висш музикално- педагогически институт. \r\nПловдивският университет „Паисий Хилендарски” е най-голямото висше училище в Южна България и второ по големина в страната след Софийския университет „Св. Климент Охридски”. Основан е през 1961 г. като Висш педагогически институт по природо-математически науки. Обявен е за Университет през 1972 г. Университетските сгради са разположени на няколко места в града. В градовете Смолян, Кърджали и Пазарджик са разкрити филиали на Университета. \r\nПловдивският университет разполага с библиотека, университетско издателство, Университетски информационен център, специализирани лаборатории, езикови кабинети, мултимедийни и компютърни зали, Център за дистанционно обучение, научноизследователско поделение, спортен център, учебен театър, технически центрове, обслужващи и сервизни звена. Университетът поддържа активни международни контакти с почти всички европейски страни, САЩ и страни от Азия и Африка. Участва самостоятелно или съвместно с други европейски университети в програми на Европейския съюз и американски и швейцарски фондове за научни изследвания. Академичната общност развива отношения и с висши училища от Европа, Русия и Близкия изток. Университетът има официална акредитация (2001 година), която му позволява да провежда обучение във всички образователни степени – специалист, бакалавър, магистър и доктор. \r\n1928 г.  \r\nМара Бунева застрелва управителя на Вардарска Бановина в Скопие Велимир Прелич. Тя е деятелка на македоно-одринското революционно движение. Родена е в Тетово през 1902 г. След завършване на гимназия продължава образованието си в СУ \"Св. Климент Охридски\". Омъжва се за кавалерийския офицер Хранков. Отказва се от материалната си обезпеченост и бъдещата педагогическа кариера и се включва в революционната борба на македонските българи. Мара Бунева е избрана за изпълнителка на смъртната присъда на Велимир Прелич. По негова заповед през 1927 г. на Скопския студентски процес срещу дейците на Македонската младежка тайна революционна организация, подсъдимите са подложени на жестоки изтезания - стягане на главите, чупене на ръцете и дори са заравяни живи. Целта на Бунева е да привлече вниманието на световната общественост към македонския въпрос и безправното положение на своите сънародници, изложени на жестокия терор от сръбските власти. \r\nМара Бунева разстрелва Велимир Прелич в центъра на Скопие на стария мост на Вардар, след което стреля в гърдите си. Умира на следващия ден от раните си. \r\n1922 г.  \r\nОбнародван е Закон за подобрение на земеделското производство и опазване на полските имоти. \r\n1915 г.  \r\nПрожектиран е първият български игрален филм „Българан е галант“ на Васил Гендов. \r\nБългарският актьор и режисьор Васил Гендов е роден на 24 ноември 1891 г. в Сливен. Завършва висша театрална школа във Виена, специализира в Берлин, във филмовата къща \"АИКО\". От 1920 г. е директор, режисьор и актьор в Софийския пътуващ театър. Основоположник е на българското филмово изкуство, създател е на първата българска филмопроизводствена кооперация \"Янтра филм\". Гендов е инициатор за създаване на съюза на кинодейците в България (1931 г.), както и на Музея на българската кинематография (1948 г.). Създател е на първия български игрален филм \"Българан е галант\" (1915 г.), на който е сценарист, режисьор и изпълнител на главната роля. Гендов е автор на спомените \"Трънливият път на българския филм\". Режисьор е и на: \"Любовта е лудост\" (1917 г.), \"Дяволът в София\" (1921 г.), \"Бай Ганьо\" (1922 г.), \"Военни действия в мирно време\" (1922 г.), \"Човекът, който забрави бога\" (1927 г.), \"Пътят на безпътните\" (1928 г.), \"Улични божества\" (1929 г.), \"Буря на младостта\" (1930 г.), \"Бунтът на робите\" (1933 г., първият български звуков филм), \"Земята гори\" (1937 г.). Умира на 3 септември 1970 г. в София. \r\n1913 г.  \r\nБългарското Главно командване изпраща директива до войските, с която уточнява техните задачи в случай на подновяване на военните действия след младотурския преврат. \r\nМладотурската революция (1908 г.) е извършена на 23 юли в Османската империя от Комитета \"Единение и напредък\". Първи въстава гарнизонът в Ресен, последван от гарнизоните в Битоля и Одрин. Безсилен да се справи с положението, султан Абдул Хамид II обявява на 23 срещу 24 юли, че възстановява конституцията от 1876 г. и съгласието си за провеждане на избори за парламент. Привлечени от измамните лозунги на младотурците за равенство на народите в Османската империя, без оглед на тяхната езикова и религиозна принадлежност, на тяхна страна минават и някои чети на ВМОРО, които слизат от планините и се саморазпускат. Те участват заедно с младотурците в потушаването на държавния преврат от април 1909 г., след който следва и детронирането на султан Абдул Хамид II. Осигурили си цялата държавна власт, младотурците бързо забравят дадените обещания и по отношение на българското население в европейските предели на империята продължават старата султанска политика. Това довежда до охлаждане на отношенията им с ВМОРО и четите и отново излизат в планините, за да доведат до край борбата си за освобождение от османското владичество. \r\n1904 г.  \r\nВ периода 8 – 13 януари се учредява Федерация на македоно-одринските благотворителни братства в София. \r\nМакедонските дружества и братства са организации на бежанци и преселници от Македония в България и някои други страни със задача да подпомагат своите сънародници от европейските предели на Османската империя, останали под властта на Високата порта по силата на решенията на Берлинския конгрес (1878 г.). Първите дружества се появяват още в началото на 80-те години на XIX в., но между тях не съществува никаква връзка. Първият опит да се обединят е предприет през 1885 г., но без успех. Идеята за обединение се реализира 10 години по-късно, когато през март 1895 г. се полагат основите на Македонския комитет, преименуван малко по-късно във Върховен македоно-одрински комитет. След като през 1900 г. към тях се присъединяват и клоновете на дружество \"Странджа\", те се преименуват в македоно-одрински дружества. С разтурянето на Върховния македоно-одрински комитет (ВМОК) през 1903 г. македоно-одринските дружества продължават да съществуват като благотворителни братства. През 1905 г. те се обединяват в една организация, наречена Съюз на македоно-одринските благотворителни братства. По време на войните 1912-1913 г. подпомагат активно образуването и действията на Македоно-одринското опълчение. Въпреки поражението на България в Първата световна война (1914-1918 г.) пред мирната конференция в Париж (1919-1920 г.) застъпват идеята за присъединяване на Македония към свободната българска държава. През есента на 1920 г., когато е свикан Вторият велик събор на братствата, в техните редове се извършва разцепление. Една малка група излиза от тях и се обособява в Македонска федеративна организация. Останалата част поддържа тесни контакти с нелегалната Вътрешна македонска революционна организация, възстановена след края на Първата световна война от Тодор Александров и ген. Александър Протогеров. През януари 1923 г. между братствата и федералистите е постигнато обединение, което просъществува твърде кратко време. След последвалото разединение между тях Съюзът на македонските братства продължава да следва линията на Вътрешната македонска революционна организация (ВМРО). Организацията просъществува до извършването на държавния преврат на 19 май 1934 г., когато заедно с другите политически, синдикални и националнореволюционни организации е разтурена и тя. Печатни органи са: в. \"Македония\" (1919-1923 г.) и \"Независима Македония\" (1923-1926 г.). \r\n1880 г.  \r\nПровеждат се избори за II Oбикновено Народно събрание. Вотът е спечелен от либералите. Либералната партия е политическа организация, изразяваща интересите на дребните и средните собственици. Образувана е през октомври-ноември 1879 г. Най-многобройната политическа организация в България след Освобождението. Видни нейни дейци са Др. Цанков, П. Каравелов, П. Р. Славейков, които са водачи на либералното течение по време на Учредителното събрание 1879 г. Във външнополитическата си ориентация партията се обявява за сближаване с Русия. По време на изборите за I и II ОНС печели голяма изборна победа. През март 1880 г. образува правителство начело с Драган Цанков, през декември същата година министър-председател става П. Каравелов. Либералите се стремят чрез икономически, финансови и административни мерки да утвърдят дребнособственическите отношения, установени след Освобождението в Княжество България. След извършването на държавния преврат 1881 г. от княз Александър I Батенберг правителството на П. Каравелов е отстранено от власт. Поради преследвания част от ръководителите на Либералната партия са принудени да емигрират. \r\n1878 г.  \r\nСтара Загора е освободена повторно, а за окръжен началник е назначен руския офицер Куликовски. \r\n1833 г.  \r\nВ Рилския манастир избухва пожар, който унищожава значителна част от сградния фонд. Манастирът \"Св. Иван Рилски\" е построен на мястото на стара постница през 927-941 г. от Иван Рилски или според някои автори - от негови ученици, в Рила планина, край Рилска река. Цар Иван Шишман (1371-1393 г.) издава на 28 септември 1378 г. хрисовул, подписан и подпечатан със златен печат, с който дава на манастира като феодални владения 20 села заедно със землищата им. \r\nВ двора на днешния манастир през 1335 г. е издигната отбранителна кула и малка еднокорабна черква от местния феодален владетел Хрельо. Още с основаването си става книжовно и просветно средище. През Възраждането в него съществува училище. Голяма педагогическа дейност в него развива Неофит Рилски. Манастирът дава подслон на Васил Левски, Ильо войвода, Г. Делчев, П. Яворов и др. През 1778 г. манастирът \"Св. Иван Рилски\" става жертва на стихиен пожар. Възобновен е през 1784 г., значителна част от него е опожарена отново през 1833 г. Днес ансамбълът на манастира обхваща територия от 8800 кв. м, от които 5500 кв. м застроена площ. Манастирските крила, изградени по различно време на четири и пет етажа, заобикалят от всички страни единствения двор във форма на неправилен петоъгълник. През 1961 г. манастирът е обявен за Национален музей \"Рилски манастир\", през 1976 г. - за Национален исторически резерват, а от 1983 г. е под егидата на ЮНЕСКО. В Рилския манастир се пазят ръкописи, старопечатни книги, документи от XIV-XIX в., а в музея - много старинни предмети - черковна утвар, жезли, икони, оръжия, монетна колекция и др. На тази дата са родени: \r\n1933 г.  \r\nРодена е княгиня Мария-Луиза Българска. Кръстена е по православния обряд на 15 януари въпреки протестите на Ватикана, който разпорежда името на царя да не се споменава при богослужение в католическите църкви в страната. Княгинята е дъщеря на цар Борис III и царица Йоанна. Родена е в София. След референдума за премахване на монархията 1946 г. напуска България заедно с майка си, леля си Евдокия и брат си Симеон II и живее извън пределите на страната. През 1957 г. се омъжва за принц Карл-Владимир Лайнинген и от брака си с него има двама синове: Карл-Борис, роден на 17 април 1960 г., и Херман, роден на 16 април 1963 г. През 1968 г. се развежда и на следващата година се омъжва за Бронислав Хробок, от брака с когото също има две деца: Александра, родена на 14 септември 1970 г., и Павел, роден на 3 май 1972 г. \r\n1925 г.  \r\nРоден е Георги Тодоров Калоянчев - български театрален и филмов актьор. Завършва ВИТИЗ (дн. НАТФИЗ). Дебютира във филма “Утро над родината” (1951 г.). Представител е на поколението, утвърдило се в киното в началото на 50-те години на ХХ в. Филмография: “Наша земя” (1953 г.), “Снаха” (1954 г.), “Димитровградци” (1956 г.), “Любимец 13” (1958 г.), “Първи урок” (1960 г.), “Златният зъб” (1962 г.), “Специалист по всичко” (1962 г.), “Инспекторът и нощта” (1963 г.), “Невероятна история” (1964 г.), “Русият и гугутката” (тв, 1965 г.), “Най-дългата нощ” (1967 г.), “Привързаният балон” (1967 г.), “Галилео Галилей” (1968 г.), “Бялата стая” (1968 г.), “Кит” (1970 г.), “Езоп” (1970 г.), “Откраднатият влак” (1971 г.), “Демонът на империята” (тв, 1971 г.), “Игрек 17” (1973 г.), “Бягство в Ропотамо” (1973 г.), “Последна проверка” (тв, 1973 г.), “На живот и смърт” (тв, 1974 г.), “Вечни времена” (1975 г.), “Лебед” (1976 г.), “Момичето с хармоничката” (тв, 1977 г.), “От нищо нещо” (1979 г.), “Къщата” (1979 г.), “Нощните бдения на поп Вечерко” (тв, 1980 г.), “Неочаквана ваканция” (тв, 1981 г.), “Фалшификаторът от Черния кос” (тв, 1983 г.), “Бон шанс, инспекторе!” (1983 г.), “Ян Бибиян” (1985 г.), “За къде пътувате?” (1986 г.), “Дом за нашите деца” (тв, 1987 г.), “Заплахата” (1989 г.), “Карнавалът” (1990 г.), “Под игото” (тв, 1991 г.), “Бай Ганьо” (1991 г.), “Фатална нежност” (1993 г.), “Пантуди” (1993 г.), “Испанска муха” (1997 г.), “След края на света” (1998 г.). Актьор от трупата на Сатиричния театър (“Вчерашни целувки” (2000 г.), “Госпожа министершата” (2000 г.). Играе в тв театър: “Елин Пелин се смее” (1965 г.), “Криворазбраната цивилизация” (1975 г.), “Мисия във Виена” (1976 г.), “Смъртта на търговския пътник” (1985 г.), “Мезониера” (1986 г.), “Големите игри” (тв сериал, 1999 г.). Автобиографична книга “Жив съм. Ваш съм” (1998 г.). Получава наградата “А, Аскеер” за цялостно творчество (1995 г.). Получава награда за цялостно творчество на Съюза на артистите в България (2000 г.), награда за принос в българското кино от фестивала “Любовта е лудост” (2002 г.). \r\n1898 г.  \r\nРоден е Николай Тодоров Фол - български белетрист и режисьор. Завършва гимназия в София, учи режисура в Берлин. Сътрудничи в литературните седмичници “Развигор”, “Литературни новини”, “Литературен глас”. Основател (София, 1932 г.) е на Детската театрална школа. Автор е на сборник разкази: “Незначителни събития” (1922 г.), “Червеният фенер” (1925 г.), на романите за деца “Мешко и приятелите му”, “Таралежко” (1930 г.), “Пътуването на Татунчо и Татунка до Луната” и др. Умира на 14 март 1969 г. в София. \r\n1881 г.  \r\nРоден е Александър Василев Морфов - български композитор, брат на Б. Морфов и Хр. Морфова. Завършва Българската униатска гимназия в Одрин (1899 г.), където изучава музика. Завършва Военното училище (1902 г.) и служи като офицер в артилерията. Участва във войните (1912-1913 г., 1915-1918 г.). След като излиза в оставка (1922 г.), се отдава на музикално творчество. Основна цел на музикалната му дейност е обновяването на военната маршова песен. Поддържа идеята, че патриотичните и възторжени маршове укрепват бойния дух и повишават силата на армията. Автор е на около 30 маршови песни: “Ний ще победим”, “Настанал е вече боен час” (“Прощален марш”), “Изгрей, зора на свободата” (марш на македонските революционери от ВМРО), “Срещен марш”, “Войнишки хор”, “Стягайте се, момци храбри”, “Атака”, “Здравейте”, “На щрек”, “Вълшебният орляк”, “Напред за родна чест”, “Родна защита” (в съавт. с Г. Атанасов) и много други. Автор е на голяма част от текстовете на музикалните си творби и на либретото на операта “Запустялата воденица” от Г. Атанасов. Един от пионерите е на българската хорова песен. Популярни са неговите песни “Дамян танец води”, “Баба Минковица”, баладата “Сеймени” и много други. Умира на 19 април 1934 г. в София. \r\n1849 г.  \r\nРоден е Константин Анастасов Йованович - виенски архитект, българин по произход (син на графика Ан. Йованович). Завършва архитектура в Политехниката в Цюрих (1870 г.). Живее и работи във Виена и Белград. В България идва през 1880 г. Проектира сградите на Народното събрание (1884 г.), гимназията в Лом (между 1880-1884 г.), I мъжка гимназия в София (1884 г.). Автор е на изследване за строежа на църквата \"Св. Петър\" в Рим, публикувано във Виена. Умира на 15 февруари 1923 г. в Цюрих. \r\n1863 г. \r\nВ Свищов е роден писателят Алеко Константинов, с псевдоним Щастливеца (1863 - 1897). Завършва право, работи като съдия и прокурор в софийски съдилища. Развива активна обществена дейност - училищен настоятел, член на Върховния македонски комитет, на настоятелството на дружество „Славянска беседа“, на Българското народообразователно дружество, на Комисията за насърчаване на местната индустрия, на Дружеството за насърчаване на изкуствата, на Музикалното общество, на Театралния комитет. \r\nПо негова инициатива се създава първото туристическо дружество в България, което поставя началото на организирания туризъм с изкачването на Черни връх, на 27 август 1895 г. \r\nАвтор е на \"До Чикаго и назад\", \"Бай Ганьо\", фейлетони, пътеписи и др. Превежда на български език произведения на Пушкин, Лермонтов, Некрасов и др. \r\nЧлен е на Демократическата партия на Петко Каравелов. Убит е при неуспешен атентат срещу съпартиеца му Михаил Такев край пазарджишкото село Радилово. \r\n1851 г. \r\nВ Копривщица е роден Тодор Каблешков (1851 - 1876). Деец на българското национално-освободително движение, един от ръководителите на Априлското въстание (1876) в Панагюрски революционен окръг. На тази дата умират: \r\n2000 г.  \r\nУмира Боян Николов Знеполски - български писател. Роден е на 7 февруари 1908 г. Завършва средно образование в София (1933 г.) като частен ученик. Работи като строител и журналист. Участва в изграждането на Народния фронт, преследван и интерниран за антидържавна дейност. След 9 септември 1944 г. е чиновник, журналист, завеждащ редакция в Министерството на земеделието. Лириката му е оптимистично-призивна, драматургията - с агитационен характер (\"Нови хора\"). Автор е на детски и хумористично-сатирични творби.  \r\n1905 г.  \r\nУмира Пандели Кисимов Хаджигеоргиев - български общественик, публицист, полемист и писател. Превежда от гръцки език и сътрудничи на “Цариградски вестник” (1953 г.), в.“България”, сп. “Български книжици”. Участва във въстанието на капитан Дядо Никола, през 1862 г. емигрира и 10 години живее в Букурещ и Болград. Един от основателите е на БТЦК, привърженик на дуализма. Сътрудничи на в. “Народност”, “Българска пчела” и “Дунавска зора”. От 1869 г. редактира в. “Отечество”, свързан с партията на “старите”. Връща се в Търново през 1872 г., пътува из страната, занимава се с рударство, пише дописки и статии, превежда от румънски език. След Освобождението работи като съдебен служител в Търново и София. Репресиран е по време на Стамболовия режим. Неговите идейни позиции са разкрити най-пълно в книгата “Исторически работи. Моите спомени” (ч. I-IV, 1897-1903 г.). \r\n1864 г.  \r\nУмира Димитър Стефанов Мутев - български книжовник. Роден е на 4 септември 1818 г. в Калофер. Завършва гимназия и Ришельовския лицей в Одеса. Учи философия в Бон и Берлин. През 1842 г. защитава докторска дисертация по физика, написана на латински език. През 1859-1864 г. е директор на Болградската гимназия “Св. св. Кирил и Методий”. Основател и пръв редактор е на сп. “Български книжици”. Записва народни песни и пословици, превежда от английски език. Автор е на “Естествена история за първо запознаване с естеството”. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин - на “The New York Times”; \r\nИсторически бюлетин - на “The History Channel”; \r\nИсторически бюлетин - на “World of Quotes”; \r\nЕнциклопедии - LAROUSSE \r\nИсторически архив на Агенция “Фокус” - отдел “Архив и бази данни” и други.;", "date": "2019.01.13", "title": "Денят 13 януари в българската история"}
{"url": "http://www.focus-news.net/news/2019/01/13/2611473/narodniyat-praznik-surova-shte-bade-chestvan-v-pernishko.html", "text": "Народният празник „Сурова“ ще бъде честван в Пернишко. Това съобщиха от  Община Перник . По традиция празненствата са в нощта срещу старостилния Васильовден на 13 срещу 14 януари. Перник очаква много гости от страната и чужбина. Всички ще могат отблизо да се запознаят с пазителите на маскарадната традиция. От края на 2015 г. обичаят Сурва/Сурова е в представителната листа на ЮНЕСКО като живо съкровище на човечеството. \r\nИ тази година кметът на Община Перник Вяра Церовска и екипът ѝ ще направят обиколка на селата и ще се потопят в магията на ритуала. \r\nПрез цялата нощ на 13-ти януари сурвакари ще обхождат къщите по селата и ще благославят стопаните за здраве и берекет. Празникът ще продължи и на 14 януари, а закриването му ще стане около 17.00 часа в село Кралев дол. Тази година звънците на сурвакарите ще огласят 57 селища в общините Перник, Радомир, Брезник, Ковачевци и Земен.", "date": "2019.01.13", "title": "Народният празник „Сурова“ ще бъде честван в Пернишко"}
{"url": "http://www.focus-news.net/news/2019/01/13/2611474/blagoevgrad-mladezhi-ot-detski-parlament-v-grada-razdavat-topli-napitki.html", "text": "Младежите от Детски парламент в Благоевград  организират своята първа инициатива за настоящата година, насочена към жителите и гостите на Благоевград. Това съобщиха от  пресцентъра на Община Благоевград . Те ще раздават топли напитки в студения ден. Пунктът ще бъде пред Мол Ларго и ще отвори в 11.00 часа. Мотото на инициативата е „Детски Парламент топли града!“. Инициаторите на идеята имат за цел да направят неделната разходка на хората по-приятна.  \r\nДетски парламент – Благоевград има своето място в културния и обществен живот на Благоевград. С подкрепата на Община Благоевград, Детски парламент се нарежда сред активно работещите младежки парламенти в страната. Организацията има редица инициативи зад гърба си.  \r\nПо повод Деня на народните будители през 2018 г., Детски парламент организира изключително успешен конкурс-рецитал. В него взеха участие ученици от всички учебни заведения в Благоевград.", "date": "2019.01.13", "title": "Благоевград: Младежи от Детски парламент в града раздават топли напитки"}
{"url": "http://www.focus-news.net/news/2019/01/13/2611476/denyat-13-yanuari-v-svetovnata-istoriya.html", "text": "През  1610 г. Галилео Галилей открива четвъртия спътник на Юпитер – Калисто.  През 1631 г. Кардинал Ришельо сключва договор с Швеция, по силата на който трябва да плаща по един милион ливри годишно, в замяна на което шведите са задължени да воюват срещу Хабсбургите. През 1681 г. е сключен Бахчисарайският договор, според който Турция признава присъединяването на Украйна към Русия. 1695 г. - Джонатан Суифт става англикански свещеник в Ирландия. През 1810 г. в Русия е създаден Държавният Съвет, а през 1822 г. е забранена дейността на масонските ложи и тайни общества. През 1840 г. потъва американският параход “Лексингтън”, пътуващ по линията Ню Йорк – Стонингтън. Загиват 140 души, а през 1854 г. във Филаделфия американецът Антъни Фос патентова акордеона. 1849 г. - остров Ванкувър в Тихия океан е обявен за собственост на британската корона. 1872 г. - за първи път в Русия започва работа метеорологична служба. Две години по-късно службата в Руската армия е съкратена от 25 на 6 години. През 1888 г. - в САЩ е основано Националното географско дружество. През 1892 г. в Китайско море потъва английският параход “Немчоу”. Загиват 414 души. През 1893 г. - в Англия е създадена Лейбъристката партия. Тя е една от двете водещи партии (заедно с Консервативната партия) във Великобритания. През 1898 г. Емил Зола публикува под заглавие “Аз обвинявам” открито писмо до президента на Франция по делото “Драйфус”. “Драйфус” е съдебен процес срещу френския генералщабен офицер Алфред Драйфус (1859-1935 г.), евреин по произход, обвинен в шпионаж в полза на Германия. 1916 г. - пробив на дига на Северно море в Холандия предизвиква наводнение, при което загиват около 10 хиляди души. През 1989 г. хиляди компютри във Великобритания са поразени от вируса “Петък 13-ти”. \r\nНа тази дата са родени: Василий Виталиевич Шулгин - руски политик, един от лидерите на националистите, публицист.  \r\nНа 13 януари умират: Джеймс Джойс - ирландски писател космополит, един от основоположниците на модерната западноевропейска проза \r\n2018 г.  \r\nСамолет на турската авиокомпания \"Пегасус еърлайнс\" (Pegasus Airlines) излиза от пистата при кацане на летището в град Трабзон. Превозното средство пропада в пропаст на метри от водите на Черно море. Евакуирани са всичките 168 души на борда.  \r\n2018 г. \r\nРусия разполага още един ракетно-зенитен дивизион С-400 в Крим. \r\n2018 г. \r\nФалшива тревога за приближаваща балистична ракета предизвиква паника сред жителите на Хавайските острови. Те получават съобщения на телефоните си, подадени от местната служба за извънредни ситуации. Оказва се, че става въпрос за грешка на служители. \r\n2018 г. \r\nМилош Земан печели първия тур на президентските избори в Чехия. Резултатът му обаче не е достатъчен, за да спечели втори мандат и отива на балотаж с втория по брой гласове кандидат – бившия ръководител на Чешката академия на науките Иржи Драхош.  \r\n2017 г.  \r\nПрезидентът на САЩ Барак Обама подписва заповед за облекчаване на санкциите срещу Судан, като се позовава на усилията на страната да \"намали вътрешните конфликти, да подобри достъпа на хуманитарни лица до хората, които се нуждаят от помощ и да ограничи тероризма\". \r\n2016 г.  \r\nИзраел тобявява шведският външен министър Маргот Валстрьом за персона нон-грата след като тя призова за разследване на \"предполагаеми извънсъдебни екзекуции\" на палестинци от израелската армия. \r\n2015 г.  \r\nРойтерс оповестява мнението на директора на Европол Роб Уейнрайт, че „повече от 5000 европейци са се присъединили към групировки в Сирия и днес представляват най-голяма заплаха за сигурността в Европа през последното десетилетие“, тъй като могат да се върнат в Европа с намерение да извършат нападения, сходни на тези срещу „Шарли Ебдо“. \r\n2015 г.  \r\nЖертвите на отровна бира в Мозамбик достигат 69 души. \r\n2012 г.  \r\n12 човека загиват, а 8 други са в неизвестност след удара на круизния кораб „Costa Concordia“ с над 4 000 души на борда в плитководен крайбрежен риф в района на остров Джилио, Тоскански архипелаг в 22 часа вечерта. \r\n2012 г.  \r\nПравителството на Япония подава оставка. \r\n2012 г.  \r\nВ Инсбрук, Австрия стартират първите Зимни младежки олимпийски игри 2012. \r\n2011 г.  \r\nВулканът Етна изригва разтопена лава и вулканична пепел. Това налага затварянето на Ллетището на Катания. \r\n2011 г.  \r\nПарламентът на Таджикистан гласува предаването на хиляда квадратни километра спорни територии на Китай, което представлява 0,3% от нейната територия. Това са високопланински области в Памир за които спорът продължава повече от век. Критиците считат този акт за сериозно поражение на дипломацията на Таджикистан. \r\n2007 г.  \r\nВ 1:23 ч. Японско стандартно време земетресение удря Курилските острови. Земетресението е последвано от цунами. За цунамито се съди по покачването на морското равнище. Най-голямото вълнение е с височина 16 инча. \r\n2005 г.  \r\nМасуд Барзани е избран от кюрдския парламент за президент на Иракски Кюрдистан \r\n2001 г.  \r\nПри земетресение в Салвадор загиват около 800 души. \r\n2000 г.  \r\nВ щата Орегон учени успяват да клонират макак. \r\n2000 г.  \r\nНай-богатият човек в света Бил Гейтс се оттегля от ръководния пост на “Майкрософт”, предавайки властта на Стив Болмър. \r\nБил (Уилям) Гейтс е американски компютърен индустриалец, най-богатият човек в света (от 1994 г.). Той е роден на 28 октомври 1955 г. в Сиатъл. Отначало учи в обществено училище, по-късно в частното \"Лейксайд\", където за първи път вижда компютър, производство на \"Дженеръл илектрик\". До 1970 г. Бил Гейтс сътрудничи на \"Компютър сентър корпорейшън\". Заедно с Пол Алън, негов съученик, работи за \"Информейшън сайънсис инк\", за TRU по проекти за националната сигурност, за \"Ханиуел\". През 1973 г. е приет в Харвардския университет. С Алън създават собствена софтуерна фирма (1974 г.); разработват в по-голямата му част програмния език Бейсик. Със спечелените пари през 1980 г. основават \"Майкрософт\". Първият персонален компютър на пазара (1981 г.) работи с DOS-операционна система на Microsoft. Инвазията на \"Майкрософт\" на световния пазар започва с \"Уиндоус\" и пакета от приложни програми \"Офис\" (на български език от март 2002 г.). Издава книгата \"Бизнес със скоростта на мисълта\" (1999 г.), \"библията\" на новата икономика. Член е на борда на биотехнологичната компания \"Айкос\". През 1994 г. основава фондация \"Бил енд Мелинда Гейтс\", ръководена от баща му Уилям Гейтс Втори. Бил Гейтс основава компанията \"Корбис\" (най-големият архив за изкуство и фотография в света). \r\n1993 г. \r\nАмериканската авиация извършва бомбандировка над Южен Ирак. \r\n1992 г.  \r\nБившият лидер на комунистическата ГДР Ерих Хонекер е освободен от затвора “Моабит” поради влошеното му здравословно състояние. \r\nЕрих Хонекер е държавен деец на ГДР. Роден е на 25 август 1912 г. в Нойкирхен, Саарска област. През 1929 г. влиза в Комунистическата партия на Германия. От 1934 г. работи нелегално в различни области на Германия като ръководител на организации на Комунистическия младежки съюз. През 1935 г. е арестуван, през 1937 г. е осъден на 10 години затвор (освободен 1945 г.). Секретар (1958 г.), първи секретар на ЦК на съюза на Социалната единна партия на Германия (СЕПГ) (1971-1976 г.), от 1976 г. - генерален секретар на ЦК на СЕПГ. Депутат е в Народната палата на ГДР (от 1949 г.), председател е на Националния съвет за отбрана (от 1971 г.), председател е на Държавния съвет на ГДР (от 1976 г.). Свален е от поста на пленум на ГЕСП (ноември 1989 г.). Прехвърлен е в Москва с хеликоптер (1991 г.). След заповед на руските власти да напусне страната се крие в посолството на Чили (до юли 1992 г.), предава се на властите на ФРГ. Основното обвинение срещу него е убийството на 118 души, опитали се да избягат от ГДР. Освободен е и емигрира. Умира след продължително боледуване в Чили, където живее след рухването на Берлинската стена през 1994 г. \r\n1992 г.  \r\nВъв Вашингтон започват преговори за предоставяне на автономия на Палестина. \r\n1991 г.  \r\nЗа да не допуснат независимостта на Литва съветски войски с танкове атакуват телевизията във Вилнюс, при което загиват 11 души. \r\n1989 г.  \r\nХиляди компютри във Великобритания са поразени от вируса “Петък 13-ти”. \r\n1982 г.  \r\nНа мост на река Потомак във Вашингтон катастрофира самолет, при което загиват 76 души. \r\n1980 г.  \r\nВъв ФРГ е създадена Партията на Зелените. \r\n1970 г.  \r\nГрупата “Блек Сабат” издава първия си албум. “Блек Сабат” е рокгрупа, създадена в Бирмингам, Англия, в края на 60 –те години на миналия век. Групата се появява под името \"Ърт\", но по-късно се преименува на \"Блек Сабат\". \r\n1958 г.  \r\nОт името на 9000 учени от 43 страни в ООН е връчена петиция за забрана на опитите с ядрено оръжие. \r\n1957 г.  \r\nИзобретената от Уолтър Морисън летяща играчка (фрисби) е пусната в продажба в САЩ. \r\n1953 г.  \r\nЙосип Броз Тито е избран за президент на Югославия. \r\n1949 г.  \r\nИзвършен е първият полет без прекъсване над цялата територия на Канада – от Ванкувър до Халифакс. \r\n1943 г.  \r\nВ Германия е обявена всеобща мобилизация. \r\n1942 г.  \r\nПо време на Втората световна война, на конференция на съюзниците в Лондон е приета декларация за наказание на военнопрестъпниците. \r\n1928 г.  \r\nАмериканската фирма “Дженерал Електрик” демонстрира възможността за приемане на телесигнал от домашен телевизор. \r\n1920 г.  \r\nВ Германия са забранени стачките. \r\n1917 г.  \r\nВ Париж е арестувана Мата Хари. Мата Хари (Маргарета Гертруда Целе) е обвинена в шпионаж в полза на Германия по време на Първата световна война. Родена е на 7 август 1876 г. Била е танцьорка (изпълнителка на екзотични танци) и разузнавачка. Заловена и екзекутирана от французите. \r\n1916 г.  \r\nПробив на дига на Северно море в Холандия предизвиква наводнение, при което загиват около 10 хиляди души. \r\n1914 г.  \r\nБратята Райт печелят процеса за правото на използване патента за изобретяване на самолета. Братя Райт са американски авиоконструктори и летци. Монтират на конструиран от тях планер двигател с вътрешно горене и на 17 декември 1903 г. извършват няколко полета с продължителност до 59 сек. През 1908 г. първи осъществяват полет с пасажер на борда. \r\n1913 г.  \r\nРимският папа забранява на църквата да се занимава с производство на филми. \r\n1910 г.  \r\nВ Ню Йорк за първи път по радиото на живо звучи оперна музика – представленията на “Селската кавалерия” от Маскани и “Палячо” от Леонкавало. \r\n1906 г.  \r\nВ САЩ за първи път в радио-ефира е излъчена реклама. \r\n1898 г.  \r\nЕмил Зола публикува под заглавие “Аз обвинявам” своето открито писмо до президента на Франция по делото “Драйфус”. “Драйфус” е съдебен процес срещу френския генералщабен офицер Алфред Драйфус (1859-1935 г.), евреин по произход, обвинен в шпионаж в полза на Германия. Осъден е през декември 1894 г. на доживотна каторга. Чрез писмото си Емил Зола заклеймява висши държавни и политически лица, замесени в аферата \"Драйфус\". Под натиска на общественото мнение А. Драйфус е помилван през 1899 г., през 1906 г. е реабилитиран. \r\n1895 г.  \r\nВ Лондон е представена премиерно пиесата на Оскар Уайлд “Идеалният мъж”. \r\nОскар Уайлд е роден на 16 октомври 1856 г. в Дъблин. Той е английски писател и критик от ирландски произход. Представител е на естетическото движение \"изкуство за изкуството\". През 1881 г. излиза първият му сборник “Стихотворения”. След 1882 г. в творчеството му доминира прозаическото начало. Чете лекции в САЩ и Англия (1882-1891 г.), пътува във Франция, работи като редактор в сп. “Женски свят”, прави първите си драматически опити, издава три сборника с разкази, литературно-критическите есета “Идеи”, романът “Портретът на Дориан Грей” (1891 г.) и др. От този период са и приказките на Уайлд от “Щастливият принц” и “Гранатовият дом”. След 1891 г. започва третият, последен период от творчеството му. До 1899 г. създава и 4 комедии - “Ветрилото на лейди Уиндърмиър”, “Жена без значение”, “Идеалният съпруг” и “Колко е важно да бъдеш сериозен”. На 15 май 1895 г. е осъден на 2 години каторжен труд за непристойно поведение. След излизането си от затвора се установява в Париж, където умира на 30 ноември 1900 г. \r\n1893 г.  \r\nВ Англия е създадена Лейбъристката партия. Тя е една от двете водещи партии (заедно с Консервативната партия) във Великобритания. Има колективни и индивидуални членове от средата на работниците и средните слоеве. Управлява през 1924 г., 1929-1931 г., влиза в правителството на У. Чърчил 1940-1945 г. След Втората световна война е на власт през 1945-1951 г., 1964-1973 г., 1974-1979 г. и от 1997 г. Настоящото британско правителство е издигнато от Лейбъристката партия и нейния лидер Тони Блеър е премиер-министър. \r\n1892 г.  \r\nВ Китайско море потъва английският параход “Немчоу”. Загиват 414 души. \r\n1888 г.  \r\nВ САЩ е основано Националното географско дружество. \r\n1883 г.  \r\nПри пожар в цирка в Бердицхофт (Полша) загиват около 430 души. \r\n1880 г.  \r\nПровеждат се избори за II Oбикновено Народно събрание. Вотът е спечелен от либералите. Либералната партия е политическа организация, изразяваща интересите на дребните и средните собственици. Образувана е през октомври-ноември 1879 г. Най-многобройната политическа организация в България след Освобождението. Видни нейни дейци са Др. Цанков, П. Каравелов, П. Р. Славейков, които са водачи на либералното течение по време на Учредителното събрание 1879 г. Във външнополитическата си ориентация партията се обявява за сближаване с Русия. По време на изборите за I и II ОНС печели голяма изборна победа. През март 1880 г. образува правителство начело с Драган Цанков, през декември същата година министър-председател става П. Каравелов. Либералите се стремят чрез икономически, финансови и административни мерки да утвърдят дребнособственическите отношения, установени след Освобождението в Княжество България. След извършването на държавния преврат 1881 г. от княз Александър I Батенберг правителството на П. Каравелов е отстранено от власт. Поради преследвания част от ръководителите на Либералната партия са принудени да емигрират. \r\n1878 г.  \r\nСултан Абдул Хамид II изпраща телеграма до император Александър II, в която изразява желание за възстановяване на мира между Русия и Турция. \r\n1878 г.  \r\nСтара Загора е освободена повторно, а за окръжен началник е назначен руския офицер Куликовски. \r\n1874 г.  \r\nСлужбата в руската армия е съкратена от 25 на 6 години. \r\n1872 г.  \r\nЗа първи път в Русия започва работа метеорологична служба. Метеорологията е наука за атмосферата и атмосферните явления, изучаваща и прогнозираща времето. Това става чрез изследване на метеорологичните явления, които зависят от основни параметри, като температура, налягане, концентрация на водни пари, техните градиенти и взаимни влияния и промените им във времето. Делът на метеорологията, занимаващ се с прогнозиране на времето, се нарича синоптична метеорология. \r\n1854 г.  \r\nВъв Филаделфия американецът Антъни Фос патентова акордеона. \r\n1849 г.  \r\nОстров Ванкувър е обявен за собственост на британската корона. Ванкувър е остров в Тихия океан, негов главен град и пристанище е Виктория. Островът носи името на неговия откривател английския мореплавател Дж. Ванкувър. \r\n1840 г.  \r\nПотъва американският параход “Лексингтън”, пътуващ по линията Ню Йорк – Стонингтън. Загиват 140 души. \r\n1822 г.  \r\nВ Русия е забранена дейността на масонските ложи и тайни общества. \r\nМасонството е религиозно-етично движение, възникнало в Англия със създаването на т. нар. “Велика ложа” през 1717 г. След това масонството е разпространено в целия свят, като проповядва обединяването на хората върху принципите на братството, любовта, равенството и взаимопомощта, преплитайки ги с елементи на религиозен мистицизъм; франкмасонство. Масонската ложа е местен клон от организацията на масоните. \r\n1810 г.  \r\nВ Русия е създаден Държавният Съвет. \r\n1695 г.  \r\nДжонатан Суифт става англикански свещеник в Ирландия. \r\nАнглийският писател Джонатан Суифт е роден на 30 ноември 1667 г. в Дъблин. Учи и завършва Тринити колеж на Дъблинския университет (1682-1688 г.). Работи като секретар и библиотекар на известния писател и дипломат У. Темпъл. Става свещеник (1695 г.), доктор по богословие (1701 г.). Първото му произведение е памфлетът “Битката на книгите” (1697 г.) - жестоко разобличаване и осмиване на поборниците за идейно и културно обновяване на буржоазната цивилизация. Става викарий (енорийски свещеник) в Ларакор (Ирландия) (1701 г.). Връх в творчеството му е сборникът “Пътешествията на Гъливер” (1726 г.). Основният похват в сатирата на Суифт е реалистичната пародия. В произведенията му е показана идейната панорама на ранното английско Просвещение. Умира на 18 октомври 1745 г. \r\n1681 г.  \r\nСключен е Бахчисарайският договор, според който Турция признава присъединяването на Украйна към Русия. \r\n1631 г.  \r\nКардинал Ришельо сключва договор с Швеция, по силата на който трябва да плаща по един милион ливри годишно, в замяна на което шведите са задължени да воюват срещу Хабсбургите. \r\nАрман Жан дю Плеси Ришельо е френски държавник, защитник на абсолютизма, пръв министър, кардинал (от 1622 г.). През 1624 г. застава начело на Кралския съвет, съсредоточава в ръцете си цялото управление на държавата и подчинява на своето влияние Луи ХIII. Укрепва кралската власт, засилва централизацията на държавата, като ограничава правата на парламентите (съдилищата) и отменя политически привилегии на хугенотите. Поощрява развитието на търговията и манифактурите и насочва външната политика на Франция към завладяване на пазари и колонии. По негово време Франция открито влиза в Тридесетгодишната война (1618-1648 г.), в съюз с протестантските князе против Католическата лига начело с Хабсбургите и се издига до положението на първостепенна сила в Европа. В своето политическо завещание излага основните принципи на политиката на абсолютизма. Основава Френската академия (1635 г.). \r\n1610 г.  \r\nГалилeо Галилей открива четвъртия спътник на Юпитер – Каллисто.Галилео Галилей е роден на 15 февруари 1564 г. в Пиза. Той е италиански математик, физик и астроном. Основател е на експерименталната наука в Италия. Открива закона за изохронизма на малките трептения и използва веднага това откритие за стенните часовници (с махало). Открива също термометъра, хидростатичното равновесие, закона за земното притегляне, полага принципите на модерната динамика и построява пръв астрономическата тръба (Венеция, 1609 г.). Неговите наблюдения го приближават до теориите на Коперник. Галилео обявява, че Слънцето, а не Земята е център на планетната система и че Земята се върти около Слънцето, както и други планети, които отразяват неговата светлина. Това откритие предизвиква омразата на схоластиците и на Римския двор, които го обявяват за еретик. Поканен да се откаже тържествено от теориите си, той обещава да го направи, но въпреки това през 1632 г. излага писмено всички доказателства за проповядваните от него учения. Инквизицията принуждава Галилей да се отрече на колене пред инквизиторския съд от всичките си учения (1633 г.). Избягнал по този начин опасността да бъде изгорен жив, Галилей е поставен след това под строг надзор, ослепява и умира. Впоследствие е оправдан от обвинението в ерес от Ватикана, с което де факто католическата църква признава, че Земята е кръгла. Галилео Галилей умира на 8 януари 1642 г. в Арчетри, близо до Флоренция. На тази дата са родени: \r\n1977 г.  \r\nРоден е Орландо Блум - английски актьор. През 1993 г. играе в Националния младежки театър, след което постъпва в Британско-американската академия за драматично изкуство. През 1997 г. получава покана да се снима във филма \"Wilde\". \r\nПродължава образованието си в знаменитата Гилдхълска школа за музика и драма (Guildhall School of Music and Drama), участва в няколко класически постановки. \r\nИзбран е за ролята на Леголас в трилогията \"Властелинът на пръстените\". Участва и в следващите две части на филма по книгата на Толкин. Филмография: “Карибски пирати: Проклятието на “Черната перла”. Участва в епизодична роля във филма на Ридли Скот “Блек Хоук” (2001 г.), “Троя”, както и в “Убежище”(Haven). \r\nПрез 2002 г. е включен в топ 25 на най-горещите звезди под 25 години от сп. “People”. \r\n1878 г.  \r\nРоден е Василий Виталиевич Шулгин - руски политик, един от лидерите на националистите, публицист. Дворянин от Волинска губерния. През 1900 г. завършва Юридическия факултет на Киевския университет . Сътрудник е на органа на руските националисти в. “Киевлянин”. Във връзка с “делото Бейлис” (1912-1913 г.) се разделя с националистите, заради статия в защита на М. Бейлис е държан под арест 3 месеца. По време на Февруарската революция (1917 г.) е член на Временния комитет на Държавната дума. В Псков заедно с А. И. Гучков предава на Николай II искането на Думата за отричане от престола (2 март 1917 г.). След Октомврийската революция 1917 г. е един от организаторите на национално-патриотичните сили в борбата срещу настъплението на болшевизма. Участва в създаването на Доброволческата армия. След края на Гражданската война е в емиграция. Автор е на книгите : “Дни” (1925 г.), “1920 година” (1927 г.), “Три столици” (1927 г.). От 30-те години живее в Югославия. През 1937 г. се оттегля от политиката. Арестуван е в Югославия (1944 г.) и изпратен в СССР. Осъден е на строг тъмничен затвор, освободен е през 1956 г. Умира на 15 февруари 1976 г. \r\n1843 г.  \r\nРоден е Луи Пол Мари Леже - френски славист, почетен член е на БАН (1884 г.), член е на Академията на науките в Петербург, Белград, Букурещ и др. Завършва право в Париж. Преподава курс по славянска литература в Сорбоната, след това в \"Колеж дьо Франс\". През 1868 г. защитава докторската си дисертация \"Св. св. Кирил и Методий\". След Средногорското въстание и Баташкото клане (1876 г.) пише редица статии във вестници и списания в защита на българите. През 1882 г. посещава България - \"класическите долини, напоявани от водите на Марица и Искър\", според думите му. Впечатленията си от това пътуване излага в книгата \"Сава, Дунав и Балканите\"(1883 г.). През 1885 г. заема катедрата по славянски езици и литература в \"Колеж дьо Франс\". Първите му лекции са посветени на България до времето на Пазвантооглу, представено и в автобиографията на Софроний Врачански, която той превежда на френски език. През същата година издава книгата \"La Bulgarie\". Някои от многобройните му трудове са: \"Славянски свят\" (1873 г.), \"Славянски проучвания\" (1875 г.), \"Нови славянски проучвания\" (в 2 ч. – 1880 г. и 1896 г.), \"Руси и славяни\" (в 3 ч. – 1890 г., 1896 г. и 1899 г.), \"Турци и гърци против българите в Македония\" (1904 г.), \"Сърби, хървати и българи\" (1913 г.) и др. Умира на 30 април 1923 г. На тази дата умират: \r\n1941 г.  \r\nУмира Джеймс Джойс - ирландски писател космополит, един от основоположниците на модерната западноевропейска проза. Автор е на сборник новели \"Дъблинчани\" (1914 г.), психологическото есе \"Джакомо\" (1914 г.), \"Портрет на художника като млад\" (1916 г.), романа \"Улис\" (1922 г.), \"Бдението на Финеган\" (1939 г.). Връх в творчеството на Джойс е романът \"Одисей\", над който работи с известни прекъсвания от 1915 г. почти до края на живота си. Издаден е първо в САЩ. Обявен е за \"най-неприличния\" роман във Великобритания. Писан е без пунктуация и описва един-единствен ден. Личността и творчеството на Джойс оказват силно влияние върху Хемингуей и Фокнър, Дьоблин и Брох, Грийн и Борхес. \r\n1882 г.  \r\nУмира Вилхелм Маузер - германски инженер - оръжеен конструктор. Роден е на 2 май 1834 г. Брат е на Паул Маузер. Заедно през 1866 г. създават еднозарядна винтовка и револвер, които от 1871 г. са приети на въоръжение в германската армия. От 1874 г. са собственици на оръжеен завод в Оберндорф. Широко разпространени образци оръжие от системата “Маузер”: магазинни винтовки (образец 1884 г. и 1898 г.), автоматични пистолети (образец 1889 г., 1910/13) и др. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин - на “The New York Times”; \r\nИсторически бюлетин - на “The History Channel”; \r\nИсторически бюлетин - на “World of Quotes”; \r\nЕнциклопедии - LAROUSSE \r\nИсторически архив на Агенция “Фокус” - отдел “Архив и бази данни” и други.;", "date": "2019.01.13", "title": "Денят 13 януари в световната история"}
{"url": "http://www.focus-news.net/news/2019/01/13/2611475/sport-livarpul-pobedi-kato-gost-braytan-s-gol-ot-duzpa.html", "text": "Лидерът в Английската Висша лига Ливърпул победи като гост Брайтън с 1:0 в мач от 22-ия кръг на първенството. След две поредни загуби с 1:2 срещу Манчестър Сити в първенството и Уулвърхемптън за Купата, Ливърпул отново е със 7 точки аванс на върха в класирането след гола от дузпа, отбелязан от Мохамед Салах в 50-ата минута. \r\nДруги резултати от кръга: \r\nБърнли – Фулъм 2:1 \r\nКардиф – Хъдърсфийлд 0:0 \r\nКристъл Палас – Уотфорд 1:2 \r\nЛестър – Саутхемптън 1:2 \r\nЧелси – Нюкасъл 2:1 \r\nУест Хем – Арсенал 1:0", "date": "2019.01.13", "title": "Спорт: Ливърпул победи като гост Брайтън с гол от дузпа"}
{"url": "http://www.focus-news.net/news/2019/01/13/2611454/the-guardian-tramp-tuitva-gneva-si-sled-kato-doklad-bomba-dopalni-dramata-s-ruskoto-razsledvane.html", "text": "В събота Доналд Тръмп произведе серия от подвеждащи послания, за да отхвърли твърденията, че той тайно работи за Русия, пише в анализа си на първа страница съботният  The Guardian .    \r\nВ история на първа страница, която е изключение дори за вдигащите шум и врява стандарти на ерата Тръмп, Тhe New York Times съобщава, че ЦРУ започва разследване за това дали американският президент не действа срещу интересите на собствената си държава в полза на Русия . Разследването е започнало, след като Тръмп уволни през май 2017 директора на ЦРУ Джеймс Коми, пише The Times, като цитира свои анонимни източници. Отчасти то е нещо като контра разследване, за да се установи дали Тръмп, съзнателно или не, е работил за Москва и дали не представлява заплаха за националната сигурност. Отчасти то е и криминално разследване, за да се установи дали уволнението на Коми не представлява нарушение на закона. . \r\nДжес МакКинли, журналист от The New York Times,пише в Туитър: “Изглежда като шпионски роман, но не е. ЦРУ разследва президента на САЩ, за да разбере дали той не работи за руснаците“. \r\nПрезидентът отговори в характерния си стил, като изстреля половин дузина несдържани туитвания. \r\nВ първото се казва:“Уоу, току-що научавам от все по-пропадащия New York Times, че корумпирани бивши директори на ЦРУ, почти всичките уволнени или принудени да напуснат Управлението по някакви лоши причини, започват разследване срещу мен, без причина & без доказателства, след като аз уволних лъжеца Джеймс Коми. Това е пълна мръсотия!” И обявява: „Уволнението на Джеймс Коми е велик празник за Америка“. Без да има доказателства, той допуска, че Коми е протеже на Мюлер. \r\nИ настоява:“Аз съм много по-груб с Русия и от Обама, и от Буш или Клинтън. Може би много по-груб от който и да е президент. В същото време, & както често казвам,  да се върви с Русия е добро нещо, а не лошо нещо. Аз съм напълно убеден, че един ден отново ще сме в добри отношения с Русия!” \r\nОтдавна се бият камбаните заради топлите отношения на Тръмп с руския президент Владимир Путин. Едни ден след като уволни Коми той прие в Овалния кабинет руския външен министър Сергей Лавров и разкри разузнавателна информация от една израелска контратерористична операция.   Миналото лято в Хелзинки Тръмп се оказа един до друг с Путин.   \r\nВ събота Тhe Washington Post съобщи, че Тръмп е поискал от собствения си преводач бележките, които е водил по време на срещата през 2017 година с руския президент Владимир Путин в Хамбург. Като цитира сегашни и бивши висши служители на САЩ, вестникът съобщава, че той е инструктирал езиковеда да не обсъжда какво се е случило с други служители от администрацията.  Говорителката на Белия дом Сара Сандърс заяви, че написаното „е толкова крайно неакуратно, че дори не си заслужава да му се отговаря“. \r\nВ изявление, направено по-късно в събота, председателят на комитета за разузнаване в Белия дом Адам Шифт отказа „да коментира специфичните особености на текста в Тhe New York Times ”, но каза, че “контраразузнаването е загрижено за хората, свързани с кампанията на Тръмп, включително и за самия президент, тъй като са на фокус от самото начало на нашето разследване“. \r\nПосле Тръмп се обърна в Туитър към другата тема, която преобладава в американската политика: частичното спиране на работата на правителството, което се случва вече 22 ден и е най-дългото в американската история. Резултатъ е, че около 800 000 души, административен персонал, пропусна в петък да си плати сметките, нищо, че Сенатът и Камарата гласуваха да им се дадат пари, когато федералните служби подновят работата си. След това напуснаха Вашингтон за уикенда. \r\n Летището на Маями ще затвори една от своите огромни чакални за събота, неделя и понеделник, за да може да гарантира сигурността на местата за чекиране на пътниците, тъй като служителите, на които не се плаща, са останали у дома, а и инспекторите по сигурността също не са на работа.   \r\nПроучванията на общественото мнение информират, че върху Тръмп се стоварва по-голяма част от срама, а президентът си играе като с играчка с идеята да се обяви национално извънредно положение, да заобиколи Конгреса и да финансира проекта за стената от съществуващите федерални приходи. Републиканците са разделени и със сигурност това ще ги изправи пред известни предизвикателства.   \r\nВ събота, президентът, който претендира, че е майстор на сделките, пусна дузина  съобщения в Туитър, включително и твърде загадъчно послание с обещание: “Аз наистина имам план за частичното спиране на работата на администрацията. Но за да разберете този план, вие трябва да разберете факта, че аз спечелих изборите, а обещах преди тях сигурност на американския народ. Част от това обещание е Стената на южната ни граница. След изборите идват техните последици!” \r\nТази седмица един демократ обяви пред журналистите: “Това не е стена между Мексико и САЩ. Това ес тена между неговите провали на неговата администрация. Това е голямо отклоняване на вниманието, а той е майстор на отклоненията.”  Ивелина Ватова", "date": "2019.01.13", "title": "The Guardian: Тръмп „туитва“ гнева си, след като доклад-бомба допълни драмата с руското разследване"}
{"url": "http://www.focus-news.net/news/2019/01/13/2611479/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-katedralniya-hram-sv-bogoroditsa.html", "text": "Негово преосвещенство Константийският епископ Яков ще оглави архиерейска света Литургия в катедралния храм „Св. Богородица“ в град Пазарджик, предаде репортер на  Агенция „Фокус“ . В празничния за християните неделен ден, с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия, ще оглави Архиерейска света Литургия в катедралния храм „Св. Богородица“. Началото е в 09.00 часа.  \r\nНикола ПЕТКОВА", "date": "2019.01.13", "title": "Пазарджик: Константийският епископ Яков ще оглави архиерейска света Литургия в катедралния храм „Св. Богородица“"}
{"url": "http://www.focus-news.net/news/2019/01/13/2611481/sofiya-izvarsheni-sa-obrabotki-sas-smesi-sreshtu-zaledyavane-na-opasni-i-stramni-uchastatsi.html", "text": "Във връзка с ниските температури в София са извършени обработки със смеси срещу заледяване на опасни и стръмни участъци. Това съобщиха от пресцентъра на  Столична община . Общо 77 снегопочистващи машини са работили през нощта в райони като Нови Искър, Панчарево, Овча купел и др. Обработена е и Южната дъга на Околовръстен път.  \r\nВ планината Витоша е извършено опесъчаване на пътищата Драгалевци – Алеко и Бояна – Златни мостове.  \r\nВ момента градският транспорт се движи навсякъде по обичайните си маршрути.  \r\nВ Кризисните центрове за хора, останали без дом, са настанени 156 души. Осигурен е непрекъснат режим на работа на центровете. Гражданите могат да подават сигнали за нуждаещи се на тел. 070017310 или на 112.", "date": "2019.01.13", "title": "София: Извършени са обработки със смеси срещу заледяване на опасни и стръмни участъци"}
{"url": "http://www.focus-news.net/news/2019/01/13/2611478/plovdiv-s-proekta-yanuari-mesets-na-radichkov-shte-badat-otbelyazani-90-godini-ot-rozhdenieto-na-yordan-radichkov.html", "text": "С проекта „Януари. Месец на Радичков“ в Пловдив ще бъдат отбелязани 90 години от рождението на Йордан Радичков. Това съобщиха за  Радио „Фокус“ - Пловдив  от Фондация „Пловдив 2019“. Инициативата започва с фотоизложбата „Неосветените дворове“, която ще бъде открита от 16.00 часа в „Мексиканско изкуство“ на Градската художествена галерия. Тя е и един от акцентите в откриващия уикенд на Пловдив – Европейска столица на културата 2019. Експозицията разказва за вълнуващото приключение на автора из далечния Сибир през 1964 година, когато се ражда и едноименният пътепис. В същия ден от 14.00 часа с вход свободен в клуб „Фарго“ ще се прожектира и единственият документален филм за Йордан Радичков – „Черказки хроники“ на режисьора Димитър Петков. \r\nНепознатите фотографии от пътешествието на Радичков до една от най-суровите области на Земята са представяни пред публика само веднъж в София. Като част от официалната програма на Пловдив – Европейска столица на културата изложбата ще бъде презентирана в разширен вид с допълнителни кадри и информация на английски език за всички посетители и гости на града. Черно-белите снимки разказват за срещите на автора с еленовъди, якути, сребърната лисица, снежната пустош и тайгата. Благодарение на усърдието на фотографа Александър Сертев снимките са възстановени от тежко увредени ленти, а сега намират път и към по-широката аудитория. \r\nОткриването на изложбата ще бъде придружено с представяне на самостоятелната книга „Сибирски тетрадки“ на Йордан Радичков. Тя съдържа записките на автора от пътуването му до Сибир и е единственият запазен документ за творческия му процес. Това е и първото издание на бележките в най-пълния им вид. „Сибирски тетрадки“ е един вълнуващ и нередактиран текст, който в синтезиран вариант чертае книгата „Неосветените дворове“ и представя живите и неподправени впечатления на Радичков от комплексния и суров живот из сибирските земи. Проф. Инна Пелева ще сподели повече за неговите качества с гостите на откриването. \r\nВ качеството си на специалист и съставител на вече девет тома от поредицата „Събрани съчинения“ проф. Пелева ще води и разширен разговор за творчеството на Радичков с фокус „Неосветените дворове“. Той ще се състои на 19 януари от 14.00 часа. \r\nНесравним виртуоз на късия разказ и играта с въображението, доказан драматург и сценарист, Йордан Радичков  продължава да се радва на голям читателски интерес, а богатото му творчество е преведено на над 40 езика и издадено в над 50 страни по света. \r\n„Неосветените дворове“ е първият пътепис на Йордан Радичков. Книгата разказва за пътуванията му из сибирските земи през 1967 година, когато писателят прекарва повече от четири месеца в изследване на различни кътчета – от най-развитите индустриално региони, до безлюдни места, за да се стигне до срещата му със сибирски шаман.", "date": "2019.01.13", "title": "Пловдив: С проекта „Януари. Месец на Радичков“ ще бъдат отбелязани 90 години от рождението на Йордан Радичков"}
{"url": "http://www.focus-news.net/news/2019/01/13/2611480/riosv-burgas-uvredeni-sa-dyunite-na-kamping-smokinya.html", "text": "След постъпил сигнал за увредени дюни на къмпинг „Смокиня“, РИОСВ Бургас извърши незабавна проверка по случая на терен. По време на проверката е установено, че са увредени дюнни местообитания в ЗТ природна забележителност пясъчни дюни местност „Каваци“. Това съобщиха от  РИОСВ-Бургас . \r\nПо време на проверката не се установи извършителят на деянието, увреденият имот е част от Морски плаж „Смокини“ север – изключително държавна собственост, вид на територията Защитена, НТП Крайбрежна плажна ивица, отдаден на концесия или под наем от Министерство на туризма. \r\nВ първият работен ден, РИОСВ-Бургас ще извърши повторна проверка за определяне на точни координати от засегнатия имот.  \r\nНа проверката ще бъде поканен концесионерът или наемателят на плажа, който ще бъде подведен под административно наказателна отговорност.", "date": "2019.01.13", "title": "РИОСВ-Бургас: Увредени са дюните на къмпинг „Смокиня\""}
{"url": "http://www.focus-news.net/news/2019/01/13/2611482/", "text": "Биатлон: Българският състезател  Кристиян Стоянов се класира на 47-о място в спринта на 10 км за Купата на Международния съюз по биатлон в Душники-Здруй (Полша). Стоянов не допусна грешка в стрелбата и завърши на 2:45.3 минути след победителя. \r\nДимитър Парталов е 73-ти с допусна една грешка при стрелбата и завърши с 3:59.3 минути след победителя, а Владимир Оряшков се нареди 88-, а Петър Велчев завърши 96-ти с три грешки в стрелбата. \r\nПобедител стана Александър Поварницин (Русия) с безгрешна стрелба и време от 24:09.4 минути.", "date": "2019.01.13", "title": "Спорт: Кристиян Стоянов завърши 47-ми за купата на Международния съюз по биатлон"}
{"url": "http://www.focus-news.net/news/2019/01/13/2611472/akomk-makedoniya-obrashtenie-na-zaev-pishem-nova-realnost-na-republika-severna-makedoniya.html", "text": "След петъчното гласуване в парламента премиерът Зоран Заев направи и първото си обръщение, пише електронното македонско издание АКО.мк.  \r\nТой го произнесе от сградата на правителството  и в него използва новото име на държавата - Република Северна Македония. \r\n,,За този исторически момент благодаря на всеки депутати. Знам колко е трудно това. Разбирам и горчивината, и гневът на онези, които не приемат резултатите от гласуването, но разбирам и тези, които се радват и празнуват. \r\nПишем нова реалност на Република Северна Македония, член на НАТО, скоро, и на ЕС в бъдещето. Бъдните поколения ще са горди да нарекат свой дом нашата страна.   \r\nВзехме решение за сигурно и спокойно бъдеще. \r\nРешение, с което нашата Република Северна Македония става част от съвременния свят. Това решение на македонския парламент разби всички дилеми. Знаем, че само заедно можем да вървим напред. В идентичността на нашата македонска държава са вградени и идентичностите на всички други, които живеят тук, но не са част от македонския народ.  \r\nСилно вярвам, че нашият приятел Гърция ще ратифицира Договора от Преспа, че първа ще ратифицира документа за присъединяване на Македония към НАТО. Приехме  отговорни решения и показахме, че притежаваме капацитет да решаваме, а не да отлагаме. Отначало ще работим за помирение и национално обединение.   \r\nУважаеми граждани, нека заедно с вас да подготвим почвата и за посеем семената. Но всеки фермер знае, че това е само първата стъпка към събиране на плода. Наше задължение е да ускорим този момент. Нямаме време за чакане, сега е време за решаване на местните проблеми. Очаквам от всички министри и кметове да работят усилено и ефективно. Имаме една обща цел - да направим живота приятен за всички.  \r\nДръжте вашите екипи отговорни. Нито аз, нито гражданите, няма да толерираме по-нататъшна липса на резултати. Много инвеститори чакат решаването на този съществен въпрос. През 2019 ще повишим минималната работна заплата \". \r\nВ обръщението си към македонския народ премиерът Зоран Заев обяви предстоящите сериозни  реформи. Той го завърши с призива:,, Да живее Македония, да живее Република Северна Македония \".    Ивелина Ватова", "date": "2019.01.13", "title": "АКО.мк (Македония): Обръщение на Заев: пишем нова реалност на Република Северна Македония"}
{"url": "http://www.focus-news.net/news/2019/01/13/2611463/kathimerinigartsiya-v-nedelya-se-ochakva-sadbonosna-sreshta-mezhdu-tsipras-i-kamenos.html", "text": "Министър председателят Алексис Ципрас ще се срещне в неделя сутринта със своя коалиционен партньор Панос Каменос, според пресрелийз от кабинета на премиера, информира на електронната си страница гръцкият всекидневник  Kathimerini . \r\nНа срещата ще се обсъждат въпроси, свързани с анулиране на партньорството и следващите стъпки на двете страни. Планирано е тя да започне в 10.30 часа местно време. Според предишна информация, коалиционните партньори трябваше да се срещнат в понеделник. Това са били решили в телефонен разговор в събота. \r\nНационалистическата партия на Каменос „Независими гърци“, известна и като АНЕЛ, обяви в събота след обед, че лидерът й ще даде пресконференция в 12.30 ч. местно време в неделя в централен хотел в Атина.   \r\nВ петък Каменос отложи планираната среща с Ципрас, заради закъснението на парламента в Скопие при приемането на конституционните промени, които произтичат от Договора от Преспа. От кабинета на премиера пък в петък съобщиха, че така коалиционният партньор има възможност да обмисли следващите си стъпки.   \r\nОчаква се гръцките законодатели да ратифицират Преспанското споразумение с обикновено мнозинство. Каменос отказа да участва в процедурата и заплаши, че ще напусне коалицията.  Ивелина Ватова", "date": "2019.01.13", "title": "Kathimerini(Гърция): В неделя се очаква съдбоносна среща между Ципрас и Каменос"}
{"url": "http://www.focus-news.net/news/2019/01/13/2611484/kyustendil-belogradchishkiyat-episkop-polikarp-shte-oglavi-arhiereyska-sveta-liturgiya-v-sapareva-banya.html", "text": "Белоградчишкият епископ Поликарп ще оглави архиерейска света Литургия в Сапарева баня, предаде репортер на  Агенция „Фокус“ . В празничния за християните неделен ден от 9.30 часа Белоградчишкият епископ Поликарп ще оглави архиерейска света Литургия в храм „Св. вмчк Георги“ в кв. „Гюргево“ на Сапарева Баня.  \r\nНикола ПЕТКОВ", "date": "2019.01.13", "title": "Кюстендил: Белоградчишкият епископ Поликарп ще оглави архиерейска света Литургия в Сапарева баня"}
{"url": "http://www.focus-news.net/news/2019/01/13/2611486/burgas-patishtata-na-teritoriyata-na-oblastta-sa-prohodimi-pri-zimni-usloviya-nyama-zatvoreni-uchastatsi.html", "text": "Пътищата на територията на областта са проходими при зимни условия, няма затворени участъци. Това съобщиха за  Радио „Фокус“ – Бургас  от Областно пътно управление. Към момента няма затворени пътища, проходи или заледени участъци на територията на областта. Забранено е движението за моторни превозни средства с тегло над 12 тона по пътя Бургас – Царево при км 14+882. Движението се регулира от пътни знаци. Обходният маршрут е по общинския път Черноморец – Созопол. Срокът за въведеното ограничение е до 31 май 2019 г. Към момента движението се осъществява безпроблемно както в областната пътна мрежа, така и по основните пътни артерии на град Бургас. Няма образувани колони от автомобили в града. \r\nМария ПОПЧЕВА", "date": "2019.01.13", "title": "Бургас: Пътищата на територията на областта са проходими при зимни условия, няма затворени участъци"}
{"url": "http://www.focus-news.net/news/2019/01/13/2611487/blagoevgrad-vazmozhni-sa-zaledyavaniya-na-patnite-nastilki-po-mostovete-i-usoynite-mesta-v-oblastta.html", "text": "Възможни са заледявания на пътните настилки по мостовете и усойните места в Благоевградска област. Това съобщи за  Радио „Фокус“ - Пирин  дежурният служител в Областно пътно управление - Благоевград. Проходими при зимни условия са пътищата в областта, пътните настилки са почистени и обработени. Нормално се осъществява трафикът по главен път Е-79, второкласен път Симитли - Гоце Делчев и АМ „Струма“. Няма въведени ограничения за движението на леки и товарни автомобили. Няма регистрирани тежки пътни инциденти през изминалата нощ по пътищата, които са част от републиканската пътна мрежа. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.01.13", "title": "Благоевград: Възможни са заледявания на пътните настилки по мостовете и усойните места в областта"}
{"url": "http://www.focus-news.net/news/2019/01/13/2611490/kyustendil-dvizhenieto-se-izvarshva-v-edna-lenta-na-tretoklasen-pat-107-v-uchastaka-mezhdu-selo-pastra-i-rilski-manastir-poradi-obrushvane-na-skat.html", "text": "Движението се извършва двупосочно в една лента на третокласен път 107 в участъка между село Пастра и Рилски манастир от км 27+700 до км 27+750 поради извършване на аварийно-възстановителни дейности по обрушване на ската. Това съобщи за  Радио „Фокус’’ – Пирин  дежурният служител в Областно пътно управление - Кюстендил. Участъкът е сигнализиран с пътни знаци. Срокът за приключване на ремонтните дейности е 1 февруари 2019 година. Нормално се осъществява трафикът по главен Е-79 и автомагистрала „Струма“. Ограничено за товарни автомобили над 3.5 тона е движението на третокласен път 6222 Смоличано - Пелатиково от км 10+000 до км 14+000 поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар и Ваксево. Срокът за завършване на ремонтните дейности е 31 март 2019 година. \r\nНатали СТЕФАНОВА", "date": "2019.01.13", "title": "Кюстендил: Движението се извършва в една лента на третокласен път 107 в участъка между село Пастра и Рилски манастир поради обрушване на скат"}
{"url": "http://www.focus-news.net/news/2019/01/13/2611489/vidin-7-kilometrova-kolona-ot-avtomobili-se-e-obrazuvala-na-gkpp-dunav-most-2-v-posoka-rumaniya.html", "text": "7-километрова колона от автомобили се е образувала на ГКПП „Дунав мост 2“ в посока Румъния, съобщи  слушател на Радио „Фокус“ .", "date": "2019.01.13", "title": "Видин: 7-километрова колона от автомобили се е образувала на ГКПП „Дунав мост 2“ в посока Румъния"}
{"url": "http://www.focus-news.net/news/2019/01/13/2611477/krasimir-uzunov-ne-bih-barzal-da-kazha-che-promyanata-na-imeto-na-makedoniya-e-kray-na-sagata-na-grako-makedonskite-otnosheniya.html", "text": "Аз лично не бих бързал да кажа, че това е край на сагата на гръко-македонските отношения. Това каза в интервю за обзорното обществено-политическо предаване „Метроном“ на  Радио “Фокус”  Красимир Узунов, анализатор на историята на Македония и президент на Агенция и Радиоверига „Фокус“, във връзка с гласуването на конституционни промени в македонския парламент, свързани с промяната на името на страната. „Помня еуфорията за обявяване на референдума за независимост на 8 септември 1991 г., когато се обещаваше, че Македония ще бъде вековечна, единна и неделима. Оказа се, че тази вековечност продължи не повече от 27 години“, припомни Красимир Узунов. „Предстои да видим колко ще продължи единството и неделимостта“, допълни той. „Сега вече ще трябва да свикваме с името Северна Македония, като за нас това не е проблем при всички положения“, коментира той, като уточни, че тепърва предстои ратификацията на Договора от Преспа в гръцкия парламент. По думите на Узунов с появата на Северна Македония на картата първо, възниква казус, който е най-вече дипломатически - а именно за последствията от признаването на Македония по конституционното й име \"Република Македония\". „Дали няма да получим един чисто нов югозападен съсед, който по подобие на Косово да бъде признат от едни и непризнат от други? Това е първия казус“, отбеляза той. Узунов уточни, че вторият казус може да бъде предизвикан от последните изявления на премиера Зоран Заев, които макар да са направени за вътрешна употреба, рискуват да превърнат казуса „Македония“ в подобие на един много познат китайски йероглиф. „Този за война, който означава едновременно възможност и опасност“, поясни Красимир Узунов. „Ако сега се отвори пътят на Македония към НАТО и ЕС и Зоран Заев излезе прав – македонският език стане легитимен и пълноправен във всички европейски и натовски институции, ще чакаме да видим дали вицепремиера Каракачанов ще се реши, примерно да наложи ветото на членството в НАТО, с което вече заплаши“, посочи той. По думите му рисковете за нас от реализацията на името Северна Македония след ратификацията на Договора от Преспа, могат да се окажат много повече отколкото предимствата. „Досега Зоран Заев играеше като по-малкото братче на Бойко Борисов или иначе казано – каквото каже по-големият, трябва да се съгласяваме“, отбеляза Узунов. „Трябва да се сетим, че когато през миналата година се опитахме да играем с руснаците на по-малък и по-голям брат, Путин директно ни каза, че не иска да е по-големия брат, защото обикновено по-големият винаги плаща“, припомни той. „Значи ако ние сме по-големият брат, очевидно ние ще плащаме, а малкото ни братче все по-откровено подчертава, че ще гледа по линията Белград-Атина и много  бързо ще забрави обещанията, поети след подписването на договора между България и Македония, тъй като те нямат задължителен характер“, отбеляза Красимир Узунов.  Пълния текст на интервюто четете по-късно в „Мнение”", "date": "2019.01.13", "title": "Красимир Узунов: Не бих бързал да кажа, че промяната на името на Македония е край на сагата на гръко-македонските отношения"}
{"url": "http://www.focus-news.net/news/2019/01/13/2611493/pazardzhik-ogranicheno-e-dvizhenieto-na-tovarni-avtomobili-nad-12-tona-po-patya-batak-dospat.html", "text": "Спокойно е движението по главните  пътища в областта. Това съобщи за  Радио „Фокус“ – Пазарджик  дежурният в Областно пътно управление. На места пътните настилки са предимно мокри, а по усойните и планински райони те са частично заледени. Извършени са обработки. Временно е ограничено движението по пътя Батак – Доспат на МПС над 12 тона с ремаркета и полуремаркета. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.01.13", "title": "Пазарджик: Ограничено е движението на товарни автомобили над 12 тона по пътя Батак - Доспат"}
{"url": "http://www.focus-news.net/news/2019/01/13/2611492/plovdiv-patishtata-na-teritoriyata-na-oblastta-sa-obraboteni-sreshtu-zaledyavaniya.html", "text": "Пътищата на територията на областта са предимно сухи, в усойните и планински райони са обработени срещу заледявания и са нормално проходими при зимни условия. Това съобщиха за  Радио „Фокус“ – Пловдив  от Областното пътно управление. Водачите трябва да шофират с подготвени за зимата автомобили, с повишено внимание и съобразена скорост, както и да не предприемат рискови изпреварвания. Трафикът на територията на областта се извършва нормално и без затруднения. По-засилено автомобилно движение се отчита по пловдивския участък на АМ „Тракия“. Проходът Троян - Кърнаре остава затворен за движение на всички моторни превозни средства. Забранено е движението на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. До 2 февруари е забранено и преминаването на тежкотоварни моторни превозни средства над 12 тона по пътя Поповица - Болярци. Обходният маршрут е по път Поповица - Садово - Кочево - Болярци. Опасност от падащи камъни има по направленията Асеновград - Смолян, Кричим - Стамболийски и Юговско ханче - Югово - Лъки - Здравец. \r\nТрафикът на територията на град Пловдив се извършва нормално. Пътните настилки в града са предимно сухи и проходими. До 17 януари ще останат затворени за движение двете платна на бул. „Цар Борис III Обединител” в Пловдив в отсечката от кръстовището с ул. „Цанко Дюстабанов“ и ул. „Граф Игнатиев“ до Тунела. Променени са маршрутите на 12 автобусни линии от вътрешноградския транспорт. \r\nТони МИХАЙЛОВ", "date": "2019.01.13", "title": "Пловдив: Пътищата на територията на областта са обработени срещу заледявания"}
{"url": "http://www.focus-news.net/news/2019/01/13/2611494/veliko-tarnovo-mokri-i-na-mesta-zaledeni-sa-patishtata-v-oblastta-nastilkite-sa-obraboteni.html", "text": "Мокри и на места заледени са пътищата в областта. Настилките са обработени и проходими при зимни условия. Трафикът в град Велико Търново е спокоен, предаде репортер на  Радио „Фокус“ – Велико Търново . Времето е облачно, но без валежи. Нови въведени ограничения няма. За изминалото денонощие не са регистрирани и тежки инциденти.  \r\nЕкипи на полицията следят за правилното протичане на движението. Патрули има на входовете и изходите на града. Отворен за движение е Проходът на Републиката, но там все още е в сила предупреждението за опасност от падащи камъни.  \r\nОт „Пъна полиция“ припомнят, че в областта има поставени две стационарни и пет мобилни камери, които следят за скоростта на движение. Стационарните са по път I-4 Севлиево - Велико Търново при км 116+650 м в ляво до бензиностанцията в землището на село Момин сбор. В отсечката максималната скорост за движение в двете посоки е 60 км/ч. Втората камера също е по път I-4, но при км 133+490 м в дясно до складовата база в землището на село Шереметя. \r\nЛуиза ТРАНЧЕВА", "date": "2019.01.13", "title": "Велико Търново: Мокри и на места заледени са пътищата в областта, настилките са обработени"}
{"url": "http://www.focus-news.net/news/2019/01/13/2611491/republika-makedoniya-provede-se-poreden-mnogohilyaden-protest-v-belgrad-sreshtu-upravlenieto-na-aleksandar-vuchich.html", "text": "Проведе се пореден многохиляден протест в Белград срещу управлението на Александър Вучич, съобщава македонското електронно издание  “Република“ .  \r\nПод мотото \"1 от 5 милиона\" протестиращите преминаха  през центъра на Белград в знак на протест срещу политиката на президента Вучич и неговото правителство. \r\nКакто и преди, начело на колоната е имало барабани, а зад тях камиони с озвучителна техника, от които се е чувал призива \"Излез и се бори\". Колоната е минала пред сградата на Националната телевизия с искане за показване на информация за протестите в програмата. Там бяха запалени  и факли, разказва изданието. \r\nОсвен в Белград, протестите се проведоха в Ниш, Крушевац, Нови Сад и други големи градове. \r\nСледващият протест е насрочен за 16 януари, отбелязвайки годишнината от убийството на сръбския политик от Косово Оливер Иванович.  Юлиян Марков", "date": "2019.01.13", "title": "„Република“ (Македония): Проведе се пореден многохиляден протест в Белград срещу управлението на Александър Вучич"}
{"url": "http://www.focus-news.net/news/2019/01/13/2611498/gabrovo-patnite-nastilki-v-oblastta-sa-mokri-na-mesta-izvarsheni-sa-obrabotki-sreshtu-zaledyavane.html", "text": "Пропаднал участък затруднява движението между селата Селище и Стоките. Шофьорите трябва да карат внимателно в отсечката при  км 11+675. Мястото е сигнализирано, а укрепването ще продължи до 28 февруари. От Областно пътно управление – Габрово съобщиха за  Радио „Фокус“ – Велико Търново , че пътните настилки в областта са частично мокри, обработени и проходими при зимни условия. В прохода Шипка остава в сила забраната за товарни автомобили над 12 тона. Други въведени ограничения в областта няма. Времето е  облачно, без валежи. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 г. Пропаднал участък затруднява движението в участък от пътя между Габрово и връх Шипка. Водачите трябва да карат с повишено внимание в отсечката при км 164+150. В района е поставена необходимата сигнализация, а ремонтът трябва да приключи до края на февруари. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на февруари. \r\nЛуиза ТРАНЧЕВА", "date": "2019.01.13", "title": "Габрово: Пътните настилки в областта са мокри на места, извършени са обработки срещу заледяване"}
{"url": "http://www.focus-news.net/news/2019/01/13/2611496/otbelyazvame-denya-na-balgarskoto-kino.html", "text": "На 13 януари отбелязваме Деня на българското кино. На този ден през 1915 г., в столичното кино „Модерен театър“ се е състояла премиерата на първия български игрален филм „Българан е галант“ на родоначалника на българското кино режисьора Васил Гендов.  \r\nВ чест на този празник Националният филмов център в сътрудничество със Столична община и Националния дворец на културата организира прожекции на български филми в пет софийски киносалона – „Одеон“, „Дом на киното“, „Люмиер-Лидл“ G8, El, Евросинема, както и във ФКЦ Варна и Lucky Дом на киното - Пловдив. Зрителите ще имат възможност да видят новия филм на Костадин Бонев „Далеч от брега“,семейния „Смарт Коледа“, боксофис хитовете „Възвишение“ и „Дъвка за балончета“, носителя на голямата награда „Златна роза“ за 2017 г. „Вездесъщият“ и много други. Билетите ще са на специалната цена от 5 лв. Моля, вижте пълната филмова програма в приложението.", "date": "2019.01.13", "title": "Отбелязваме Деня на българското кино"}
{"url": "http://www.focus-news.net/news/2019/01/13/2611499/veliko-tarnovo-s-10-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 10 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 128 см, а температурата на водата 2.1 градуса. Предимно облачно, но без валежи, ще е времето над българския участък на Дунав днес. Ще духа до умерен северозападен вятър, който привечер ще обърне посоката си от югозапад. \r\nМаксималните температури ще са между 0° и 3°.", "date": "2019.01.13", "title": "Велико Търново: С 10 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/01/13/2611497/burgas-v-grada-shte-se-provedat-dni-na-otvorenite-vrati-za-predpriemachestvo-chrez-prirodni-nauki.html", "text": "В града ще се проведат Дни на отворените врати за предприемачество чрез природни науки. Събитието ще се проведе от 9.30 часа и ще продължи до 13.30 часа на обяд в Механотехникума в град Бургас. Това съобщиха от пресцентъра на  Община Бургас . Посетителите ще могат да се запознаят с различните природонаучни и технически щандове на „Университет за деца“, да наблюдават любопитни природонаучни експерименти, технически инсталации и да се запознаят с необятните възможности, които предлага всяка една наука. \r\nСъс специално организираните Дни на Амелия Еърхард, Зонта клуб Бургас открива събитията по случай 100 годишнината на Zonta International. Като член на световното семейството на Zonta International, дамите от Бургас ще отбележат юбилея на своята организация с поредица от събития през юбилейната 2019 година. Зонта клубове днес има, в 67 страни по целият свят, с над 30 000 членове. Международната неправителствена женска организация Zonta International, е с общ консултативен статут в икономическия и социален съвет на Обединените Нации. Има консултативен статут към ЮНЕСКО и статут на участник в Съвета на Европа. Само 144 неправителствени организация в света, получават консултативен статут към Обединените Нации. В България работят 8 Зонта клуба, с 220 зонтианки и сме най-стабилно развиващата се Зонта държава в Централна и Източна Европа.  \r\nЗонта клуб Бургас промотира фестивал за момичета, от пети до седми клас, със специалното участие на Университет за деца – София, с ръководител Явор Киряков. Събитието се осъществява в успешно сътрудничество с Професионална гимназия по механоелектротехника и електроника и РИО в Бургас. Проектът включва практикоприложни работилници по физика, химия, биология, астрономия, роботика и електроника. На две сесии (сутрешна и следобедна), с продължителност от 120, 150 минути, участниците ще бъдат провокирани да развият научните си интереси. \r\nФестивалът се стреми да запознае обществеността и със стипендията на името на Амелия Еърхард, която се дава всяка година, от Zonta International, на 30 жени докторантки до 35 години, от цял свят, които се занимават с космически науки.", "date": "2019.01.13", "title": "Бургас: В града ще се проведат Дни на отворените врати за предприемачество чрез природни науки"}
{"url": "http://www.focus-news.net/news/2019/01/13/2611500/burgas-poslednite-dve-obshtestvenite-obsazhdaniya-na-proektobyudzheta-za-2019-g-v-pomorie-i-v-aheloy-shte-se-provedat-na-14-yanuari.html", "text": "На 14 януари ще се проведат последните две обществените обсъждания – в Поморие и в Ахелой. Това съобщиха от пресцентъра на  Община Поморие . В град Поморие обсъждането ще се проведе от 16.00 часа в Градската художествена галерия „Дечко Стоев”, в град Ахелой – от 17.30  часа в залата на читалището.  \r\nПо време на общественото обсъждане в село Горица стана ясно, че жителите на селото желаят да го развиват с възможностите на МИГ – Поморие. Млад жител на село Горица изрази желанието на местните да участват с проекти, финансирани от МИГ - Поморие, с цел развитие и подобряване условията на живот в селото. \r\n„Радвам се за проявения интерес, защото именно това е целта на Местната инициативна група в Поморие, която в момента приема предложения за финансиране на различни видове проекти. Могат да кандидатстват земеделски производители, читалища, представители на стопанския и нестопанския сектор и др. Всяка една ваша инициатива ще допринесе за по-доброто на всички ни”, каза кметът Алексиев и допълни, че със същото финансиране вече са закупени компютри за оборудване на компютърна зала в читалището на Горица и предстои изграждането на видеонаблюдение в селото. Заместник-кметът Янчо Илиев подробно обясни финансовите параметри на проектобюджета за 2019 г. както в село Горица, така и в останалите посетени населени места – Порой, Гълъбец и Козичино. На срещите с жителите присъстваха и зам.-кметът инж. Кунчо Гайдов, председателят на Общинския съвет Адам Адамов и общински съветници.", "date": "2019.01.13", "title": "Бургас: Последните две обществените обсъждания на проектобюджета за 2019 г. в Поморие и в Ахелой ще се проведат на 14 януари"}
{"url": "http://www.focus-news.net/news/2019/01/13/2611501/blagoevgrad-bez-problemi-se-osashtestvyava-preminavaneto-prez-gkpp-kulata.html", "text": "Без проблеми се осъществява преминаването през ГКПП „Кулата“. Това съобщиха за  Радио „Фокус“ - Пирин  от „Гранична полиция“. Без забавяне се извършва преминаването на ГКПП „Илинден“. Нормално се осъществява движението и на останалите гранични пунктове с Република Гърция. Спокойно се осъществява преминаването през ГКПП „Златарево“. \r\nНатали СТЕФАНОВА", "date": "2019.01.13", "title": "Благоевград: Без проблеми се осъществява преминаването през ГКПП „Кулата“"}
{"url": "http://www.focus-news.net/news/2019/01/13/2611503/", "text": "Появи се снимка от убийството на Оливер Иванович, пише македонското електронно издание  “Фактор“ \r\nКосовските медии крият кадри и снимки на убийството на един от лидерите на косовските сърби Оливер Иванович в Митровица, пишат сръбските медии, като се твърди, че самото убийство също е записано, въпреки че косовските власти твърдят обратното. \r\nСлед като Иванович пада, към него се приближава една жена, съседка, както и полицай, който е там. Повикана е линейка, пишат медиите. \r\nСмята се, че изпълнителите са свързани с председателя на косовския парламент Кадри Весели, твърдят сръбските медии, цитирани от \"Фактор“. \r\nКосовските власти не са изпратили в Белград оригиналните патрони и не е ясно с какво оръжие  е застрелян, уточнява изданието.  Юлиян Марков", "date": "2019.01.13", "title": "„Фактор“ (Македония): Появи се снимка от убийството на Оливер Иванович"}
{"url": "http://www.focus-news.net/news/2019/01/13/2611502/pss-ostava-v-sila-visokata-stepen-na-lavinna-opasnost-v-planinite.html", "text": "Остава в сила високата степен на лавинна опасност в планините. Това съобщиха за  Агенция „Фокус“  от  Планинската спасителна служба (ПСС) към БЧК . Туристите трябва да се придвижват само по зимната маркировка. Карането на ски извън обработените терени не е препоръчително.  \r\nВ най-високата част на планините - над 2000 м, има преминаваща мъгла. Времето е облачно и тихо. Умерен вятър духа в Рила и Пирин. Температурите са между -7 и -10 градуса. Снежната покривка е между 70 см и 90 см, близо метър в Стара планина.  \r\nПътеките не са разбити и ходенето във високите части е по-трудно, така че туристите трябва да предвидят повече време. \r\nЛифтовете в курортите работят, работи и този за Мальовица. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.01.13", "title": "ПСС: Остава в сила високата степен на лавинна опасност в планините"}
{"url": "http://www.focus-news.net/news/2019/01/13/2611483/krasimir-uzunov-teparva-makedoniya-ima-da-razbira-kakvo-oznachava-tova-severna-makedoniya-spryamo-usloviyata-na-dogovora-ot-prespa.html", "text": "Тепърва Македония има да разбира какво означава това „Северна Македония“ спрямо условията на Договора от Преспа. Това каза в интервю за обзорното обществено-политическо предаване „Метроном“ на  Радио „Фокус”  Красимир Узунов, анализатор на историята на Македония и президент на Агенция и Радиоверига „Фокус“, във връзка с гласуването на конституционни промени в македонския парламент, свързани с промяната на името на страната. „От международна гледна точка намирането на решение на един междудържавен спор, който продължава близо 30 години, наистина заслужава поздравления“, посочи той. „Естествено е, че пак има два прочита. Ако гледаме руския прочит, в него се казва – няма такава държава, не може така да се решават спорове и така да се влиза в НАТО, защото това означава, че последният „остров“ на руско влияние на Балканите – Сърбия, отвсякъде ще бъде обкръжен от натовски държави“, коментира Узунов. „За Запада, видяхме посещението на канцлера Меркел в Атина, в изявленията си тя вече говори за Северна Македония. Естествена е и реакцията на НАТО, тъй като ратифицирането на Договора от Преспа решава въпроса за членството на Македония в Алианса“, допълни той.  \r\nПо думите му що се отнася до ситуацията вътре в страната, тепърва населението, което и без друго се страхува от етнически конфликт, има да изживява и други страхове. „Тепърва Македония има да разбира какво означава това „Северна Македония“ спрямо условията на Договора от Преспа. След като го преведоха на така наречения „македонски език“, трябва да са го прочели. Ясно е, че вече не може да се поръчва македонска ракия, „Македонско девойче“, македонско сирене, македонски бюрек, ако щете и бутер, както му викат на маслото и така нататък. Всичко това трябва да стане северномакедонско“, подчерта Узунов. По думите му премиерът Заев е оптимист за употребата на езика, но една гола идентичност без икономика и без вътрешно съгласие не води на никъде. „Тя остава гола идентичност. И оттук нататък напрежението вътре в Македония ще продължи да расте“, допълни той.   Пълния текст на интервюто четете по-късно в „Мнение”", "date": "2019.01.13", "title": "Красимир Узунов: Тепърва Македония има да разбира какво означава това „Северна Македония“ спрямо условията на Договора от Преспа"}
{"url": "http://www.focus-news.net/news/2019/01/13/2611504/varna-predimno-suhi-sa-patnite-nastilki-na-teritoriyata-na-oblastta-po-visokite-i-usoyni-mesta-sa-vazmozhni-zaledyavaniya.html", "text": "Предимно сухи са пътните настилки на територията на областта, по високите и усойни места са възможни заледявания, предаде репортер на  Радио „Фокус“ – Варна . Времето над областта е предимно ясно, температурите са отрицателни, като в отделни райони стигат до минус 6 градуса. В областта духа слаб вятър. Няма валежи, а видимостта е добра. Пътноподдържащите фирми обработват опасните участъци. Трафикът по направленията за София, Добрич и Бургас се осъществява без натоварване. По автомагистралите „Хемус и „Черно море“ няма въведени ограничения за движение на моторни превозни средства. Трафикът в участъка Кранево – Варна при км 83+100 е ограничен за движение на моторни превозни средства над 10 тона, а обходният маршрут е през Кичево и Оброчище. Движението по път I-9 в участъка Обзор – Слънчев бряг от км 180+000 до км 202+000 трябва да се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. По направлението Варна – Бургас в района на село Баня от км 183+920 до км 184+595 движението се осъществява при стеснение на едното платно за движение поради ремонт на водосток. Работният участък е върху едната пътна лента с дължина до 50 м. Скоростта на движение се ограничена до 50 км/ч. В посока курортните комплекси продължават ремонтните дейности по част от пътя, като движението се осъществява двупосочно в едното платно в участъка от Резиденция „Евксиноград“ до курорта Св. св. Константин и Елена. \r\nМарияна ВАЛЕНТИНОВА", "date": "2019.01.13", "title": "Варна: Предимно сухи са пътните настилки на територията на областта, по високите и усойни места са възможни заледявания"}
{"url": "http://www.focus-news.net/news/2019/01/13/2611485/kathimerini-gratskata-prokuratura-razsledva-zaplahi-sreshtu-deputati-vav-vrazka-s-ratifikatsiyata-na-prespanskiya-dogovor.html", "text": "Гръцката прокуратура в събота нареди провеждането на разследване на предполагаеми заплахи за депутатите във връзка със споразумение с името на Македония (Бивша югославска република Македония (БЮРМ) в материала), съобщи източник от съда, информира електронното издание на гръцкия вестник  Kathimerini . \r\nПарламентът на Македония прие в петък изменение на конституцията за преименуване на страната Република Северна Македония в съответствие със споразумение с Гърция за прекратяване на 27-годишния спор между двете страни, припомня изданието. \r\nМного гърци са обезпокоени от факта, че техният балкански съсед приема име, свързано с гръцкото наследство и идентично с северния регион на Гърция. \r\nРазпореждането за предварително разследване бе дадено след като два гръцки новинарски сайта съобщиха, че депутатите са получили заплашителни текстови съобщения, за да гласуват против сделката, каза източникът. \r\nРазследването ще се опита да определи дали е налице нарушение на личните данни и подтикване към извършване на престъпление, добави източникът.  Юлиян Марков", "date": "2019.01.13", "title": "Kathimerini: Гръцката прокуратура разследва заплахи срещу депутати във връзка с ратификацията на Преспанския договор"}
{"url": "http://www.focus-news.net/news/2019/01/13/2611505/vitsepremierat-ekaterina-zaharieva-sporat-za-libiyskiya-korab-e-grazhdansko-praven-i-ne-biva-da-povliyae-na-dvustrannite-ni-otnosheniya.html", "text": "Спорът за либийския кораб е гражданско-правен и не трябва да повлияе на двустранните ни отношения. Това каза вицепремиерът и министър на външните работи Екатерина Захариева в предаването „Събуди се“ по  Нова телевизия . „На първо място няма нищо, което министерството крие. Още от началото Либийската страна с ноти е информирала българската чрез Министерство на външните работи. Разбира се, ние веднага сме предприели действия и сме информирали всички компетентни институции в България. На ниво директори са провеждани срещи през годината с либийската страна. От 21 декември, когато започват действията по смяна на екипажа на кораба, сме в постоянен контакт“, коментира министърът и допълни, че представител на либийската страна е бил в България. \r\nЗахариева коментира, че българската страна не е официално информирани за заповед от капитана, ръководител на Либийското пристанище, че български кораби ще бъдат задържани, каквато информация се появи в публичното пространство. „Не сме информирани официално за това нещо. Не успяхме да открием въпросната заповед на нито един от публичните канали за комуникация на либийската страна, нито на Министерство на външните работи, нито на съответното пристанище. Тогава, когато беше представителят тук, изрично го попитахме това вярно ли е и той отрече. Това обаче, което е стремеж на българската страна е този казус да се реши възможно най-скоро“, подчерта Захариева и добави, че целта е той да не повлияе на двустранните ни отношения. „Имаме лош и горчив привкус от историята със задържаните български медицински сестри и лекар. Тъкмо са започнали да се подобряват отношенията, има български бизнес, който търгува и изнася за Либия. Това, което Министерство на външните работи прави, е да изясни казуса, да помогне за решаването му във възможно най-кратък срок“, коментира Захариева. Министърът посочи, че понякога тихата дипломация е по-добра от ежедневни пресконференции и прессъобщения. На въпрос дали тази дипломация ще успокои инвеститорите, които страната се опитва да привлече от арабския свят, министърът на външните работи уточни, че този казус трябва да се реши в съда. „Опитът да се вдигне на държавно ниво, така или иначе това стана, за съжаление не беше желаното от нас. Това е частно-правен спор, има съдебни дела, доста решения, дълга процедура“, обясни министър Захариева.", "date": "2019.01.13", "title": "Вицепремиерът Екатерина Захариева: Спорът за либийския кораб е гражданско-правен и не бива да повлияе на двустранните ни отношения"}
{"url": "http://www.focus-news.net/news/2019/01/13/2611488/v-plovdiv-prodalzhava-programata-ot-otkrivashtiya-uikend-kato-evropeyska-stolitsa-na-kulturata.html", "text": "В Пловдив продължава програмата от откриващия уикенд като Европейска столица на културата. Акцент в програмата на Пловдив – Европейска столица на културата обещава да бъде премиерната за България и единствена в света танго опера от Астор Пиацола – „Мария от Буенос Айрес“, която ще срещне своята публика за първи път от 19.00 на сцената на Държавната опера в Пловдив. Спектакълът е със специалното участие на Люси Дяковска.  \r\n„Музейко“ също е гост на Европейската столица на културата. Детският научен център ще провокира малки и големи откриватели с експозицията „Еврика“, която представя най-интересните открития на 19 и 20 в. в Регионален исторически музей в Музеен център за съвременна история на ул. „Ангел Букурещлиев“ 14 (Сахат тепе).Откриването е от 11.00 часа, а изложбата ще остане в града до края на годината. \r\nС откриване на изложба, детски работилници и безплатен достъп до три свои сгради Градската художествена галерия се включва в празничния уикенд. От 16.00 часа в Постоянна експозиция „Мексиканско изкуство“ на ул. „Артин Гидиков“№11 в Стария град ще бъде открита фотографската изложба „Неосветените дворове“, посветена на 90-та годишнина от рождението на големия ни писател Йордан Радичков.  \r\nВ неделя семействата могат да посетят безплатно и Постоянната експозиция на големия ни живописец Енчо Пиронков (ул. „Васил Кънчев“№1 в Стария град), където под напътствията на художник децата ще могат да рисуват по зададена тема и да се забавляват. \r\nПреди обед Народната библиотека „Иван Вазов“ и Етнографският музей ще посрещат децата с подбрана програма. \r\nС вход „свободен“ ще са още Природонаучният музей и Домът на киното.", "date": "2019.01.13", "title": "В Пловдив продължава програмата от откриващия уикенд като Европейска столица на културата"}
{"url": "http://www.focus-news.net/news/2019/01/13/2611508/pss-51-godishen-turist-e-pochinal-ot-infarkt-pri-izkachvane-na-cherni-vrah.html", "text": "51-годишен турист е починал от инфаркт при изкачване на Черни връх. Това съобщиха за  Агенция „Фокус“  от  Планинската спасителна служба (ПСС) към БЧК . Инцидентът е станал в събота. От ПСС предупреждават, че в студеното време рискът от инфаркт се увеличава. \r\nОтново в съботния ден екипи на Планинската спасителна служба са оказали помощ на млад мъж със счупен крак в местността Карандила край Сливен. Туристът е пострадал при подхлъзване. Акцията е продължила около два часа.", "date": "2019.01.13", "title": "ПСС: 51-годишен турист е починал от инфаркт при изкачване на Черни връх"}
{"url": "http://www.focus-news.net/news/2019/01/13/2611506/dobrich-dvizhenieto-po-chast-ot-patya-varna-dobrich-tryabva-da-se-osashtestvyava-s-povisheno-vnimanie-poradi-remontni-deynosti.html", "text": "Движението по пътя Варна – Добрич от км 38+100 до км 43+515 трябва да се осъществява с повишено внимание поради частични ремонтни дейности на асфалтовата настилка, предаде репортер на  Радио „Фокус“ – Варна . По данни на агенция „Пътна инфраструктура“ срокът за изпълнение на дейностите е до 31 януари 2019 г. Продължават дейностите по околовръстния път на град Добрич, като от км 99+500 до км 105+400 трафикът се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. По околовръстния път на Добрич от км 0+000 до км 7+500 движението трябва да се осъществява с повишено внимание поради частични ремонтни дейности. Трафикът също се регулира с пътни знаци. \r\nМарияна ВАЛЕНТИНОВА", "date": "2019.01.13", "title": "Добрич: Движението по част от пътя Варна – Добрич трябва да се осъществява с повишено внимание поради ремонтни дейности"}
{"url": "http://www.focus-news.net/news/2019/01/13/2611509/pazardzhik-turnir-po-shahmat-shte-se-provede-v-belovo.html", "text": "Турнир по шахмат ще се проведе в Белово като част от програмата за празника на града. Това съобщиха за  Радио „Фокус“ – Пазарджик  от Община Белово. Участие ще вземат отбори от Костенец, София, Долна баня, Септември и Белово. Турнирът ще започне в 10.00 часа в залата на Общински съвет в сградата на Общината.", "date": "2019.01.13", "title": "Пазарджик: Турнир по шахмат ще се проведе в Белово"}
{"url": "http://www.focus-news.net/news/2019/01/13/2611511/deutsche-welle-germanskata-politsiya-e-izvarshila-mashtabna-aktsiya-sreshtu-organiziranata-prestapnost.html", "text": "Германската полиция е извършила мащабна акция срещу организираната престъпност в шест града в провинция Северен Рейн-Вестфалия в събота вечер, предава  Deutsche Welle . \r\nВ акцията са взели участие около 1 300 полицаи в градовете Дортмунд, Есен, Дуйсбург, Бохум, Реклингхаузен и Гелзенкирхен. \r\nВластите заявиха, че акцията е насочена срещу  семейни престъпни кланове от арабски произход в северозападната германска провинция. Според вестник Bild полицията се e фокусираla върху арабските престъпни синдикати, особено тези с ливански произход. \r\nГоворителят на полицията Оливер Пайлер заяви пред репортери, че координираните акции са започнали  в 21 часа местно време (22 часа българско време). \r\n„Както правим доста често, тази вечер проверяваме многобройни барове за наргилета (…), защото те функционират като убежища за членовете на тези семейни кланове“, каза той. \r\nСпоред съобщения в медиите клановете използват баровете за наргилета, кафенета и хазартни зали за пране на пари и други незаконни дейности.  \r\nДесетки хора са били претърсени и са проверени множество, като се очаква полицията да публикува официални резултати от акцията в неделя. \r\nПожарникари, митнически служители, членове на службата за събиране на данъци и общински полицаи са взели участие заедно с полицейските отряди. Полицейските сили споделиха снимки от акцията в социалните медии под надслов \"#NullToleranz\" (Нулева толерантност – бел. ред.).  Юлиян Марков", "date": "2019.01.13", "title": "Deutsche Welle: Германската полиция е извършила мащабна акция срещу организираната престъпност"}
{"url": "http://www.focus-news.net/news/2019/01/13/2611512/otbelyazvame-156-godini-ot-rozhdenieto-na-aleko-konstantinov.html", "text": "Отбелязваме 156 години от рождението на Алеко Константинов. Това каза за  Радио „Фокус“ – Велико Търново  директорът на Историческия музей в Свищов Ивелина Иванова. Известният български писател и общественик е роден на 13 януари (1 януари по стар стил) през 1863 година в семейството на видния свищовски търговец Иваница Хаджиконстантинов. Днес в града работи единствената у нас къща музей на Алеко Константинов, в която се пазят негови вещи, книги, записки и стъкленица със сърцето му. Ивелина Иванова  уточни, че тя е отворена като музей през 1926 година, а мемориален паметник на културата става едва през 1979 година. Къщата е строена от бащата на Алеко Константинов през 1861 година. На втория ѝ етаж е направена възстановка на подредба на богата търговска къща от 19 век. Показани са оригинални виенски мебели и предмети от бита от онова време. Голям интерес предизвиква пияното, на което са свирили сестрите на писателя. Най-голямата атракция е стъкленицата със сърцето на Алеко, което е запазено след убийството му. В къщата музей „Алеко Константинов“ в Свищов се пазят оригиналните издания на „Бай Ганьо“ и „До Чикаго и назад“. Там се съхраняват още преводите на „Бай Ганьо“, които са преведени на над 30 езика. Фондът, който е на името на Алеко Константинов, включва 222 експоната, свързани с живота на писателя. Има лични вещи, книги, писма, снимки. \r\nЛуиза ТРАНЧЕВА", "date": "2019.01.13", "title": "Отбелязваме 156 години от рождението на Алеко Константинов"}
{"url": "http://www.focus-news.net/news/2019/01/13/2611515/stara-zagora-15-godishno-dete-e-tezhko-postradalo-ot-voltova-daga-kray-zhp-garata-pri-selo-kalitinovo.html", "text": "15-годишно дете е тежко пострадало от волтова дъга край жп гарата при село Калитиново. Това съобщи за  Агенция „Фокус“  от  ОДМВР – Стара Загора . То се е качило във вагон край гарата, където се е получила волтова дъга. Сигналът за инцидента е подаден в 17.05 часа в събота. Детето е откарано в болница с обгаряния.  \r\nДеница КИТАНОВА", "date": "2019.01.13", "title": "Стара Загора: 15-годишно дете е тежко пострадало от волтова дъга край жп гарата при село Калитиново"}
{"url": "http://www.focus-news.net/news/2019/01/13/2611516/varna-vodnite-kolichestva-na-rekite-v-oblastta-sa-pod-pragovete-za-vnimanie-nyama-naseleni-mesta-bez-elektrozahranvane-i-vodosnabdyavane.html", "text": "Водните количества на реките във Варненска област са под праговете за внимание, реките Провадийска, Камчия и Ана дере са в коритата си,. Няма постъпила информация за аварийни ситуации по язовирните стени и съоръженията към тях. Това съобщиха за  Радио „Фокус“ – Варна  от Областна администрация – Варна. Според сутрешните доклади на оперативните дежурни към общинските съвети за сигурност обстановката във всички общини на територията на Варненска област е нормална. Няма валежи. Всички населени места са с нормално електрозахранване и водоснабдяване. Полетите на летище „Варна\" се изпълняват по разписание. Пристанището също е отворено за маневриране на кораби. Времето във Варна е ясно температурата на въздуха е около минус 5 градуса. \r\nМарияна ВАЛЕНТИНОВА", "date": "2019.01.13", "title": "Варна: Водните количества на реките в областта са под праговете за внимание, няма населени места без електрозахранване и водоснабдяване"}
{"url": "http://www.focus-news.net/news/2019/01/13/2611507/fokus-makedoniyamuhamed-zekiri-e-veroyaten-kandidat-za-prezident-na-upravlyavashtata-koalitsiya-v-makedoniya.html", "text": "Заместник-председателят на СДСМ Мухамед Зекири е вероятен кандидат за президент на управляващата коалиция в Македония, пишат албанските медии, цитирани от македонското електронно издание  “Фокус“ \r\nЗекири е журналист. През март той ще навърши 40 години, за да изпълни законовия минимум. \r\nСДСМ и Демократичния съюз за интеграция (ДСИ) търсят общ консенсусен кандидат, с който да се явят на президентските избори. Досега се споменаваше името на професор Денко Малески, ветеран в македонската политика и уважаван политолог и правист. Той е бил министър на вътрешните работи и постоянен представител на Македония в ООН от 1993 до 1997 година.  Юлиян Марков", "date": "2019.01.13", "title": "„Фокус“ (Македония):Мухамед Зекири е вероятен кандидат за президент на управляващата коалиция в Македония"}
{"url": "http://www.focus-news.net/news/2019/01/13/2611495/aleksandar-nikolovski-makedoniya-za-vmro-dpmne-sporazumenieto-na-prespa-e-nepriemlivo-vredno-i-protivokonstitutsionno.html", "text": "За ВМРО ДПМНЕ Споразумението на Преспа е неприемливо, вредно и противоконституционно със силно отрицателно въздействие върху страната, заяви вицепрезидентът на ВМРО-ДПМНЕ Александър Николовски за Охридското електронно издание  Ohrid News .  \r\nТой подчерта, че споразумението на Преспа след проваления референдум е мъртъв текст на хартия, а ВМРО-ДПМНЕ ще използва всички инструменти, за да постигне по-добър договор. Според него това е възможно със силна дипломация, което не е било така при сключването на Договора от Преспа. Според Николовски Заев бяга от парламентарните избори, защото се страхува от думата на народа.  Юлиян Марков", "date": "2019.01.13", "title": "Александър Николовски (Македония): За ВМРО ДПМНЕ Споразумението на Преспа е неприемливо, вредно и противоконституционно"}
{"url": "http://www.focus-news.net/news/2019/01/13/2611510/vitsepremierat-ekaterina-zaharieva-paketat-makron-razdelya-evropa.html", "text": "Това каза вицепремиерът и министър на външните работи Екатерина Захариева в  „Събуди се“ по  Нова телевизия . „Европа на малки и големи, аз много ненавиждам дори бих казала това разделение. За съжаление се усеща. Този пакет от мерки разделя Европа на малки-големи, нови и стари, а по-скоро на периферни държави, т.е. външните граници, по-отдалечените от ядрото и тези, които са в центъра. Този пакет от законодателни мерки в никакъв случай не помага за единението на Европа“, коментира още Захариева. \r\n„Единението прави силата“ – заедно сме по-силни“, добави тя. По думите ѝ законодателният пакет дори нарушава основни принципи, с които толкова много се гордеем. Министърът визира четирите свободи на ЕС, сред които свободното движение на хора, конкурентността на икономиката, т.е свободната икономическа инициатива. „Който е по-конкурентен, той взима и поръчките. Очевидно нашият транспортен сектор е много конкурентен. Той има доста сериозен дял от транспортния сектор. Цялата държава, виждате министър Желязков постоянно се занимава, преди това министър Московски, премиерът много пъти още тук, когато беше в София срещата на върха, проведе два часа разговор с президента Макрон и канцлера Меркел. За съжаление очевидно има  все още различни позиции“, допълни Захариева.", "date": "2019.01.13", "title": "Вицепремиерът Екатерина Захариева: Пакетът „Макрон“ разделя Европа"}
{"url": "http://www.focus-news.net/news/2019/01/13/2611517/d-r-krasimir-kulinski-nyakoi-skapo-struvashti-lekarstva-mogat-da-badat-zameneni-s-nadezhdni-generitsi-dokazali-efektivnostta-si.html", "text": "Всички 1000 лекарства, които отпадат от финансирането от страна на Здравната каса, са такива с много малко доплащане от порядъка на 0.40 - 0.60 лв. до 1.00 лв. Това каза за  Радио „Фокус“ – Пазарджик  д-р Красимир Кулински, председател на Съюза на общопрактикуващите лекари в Пазарджишко. По думите му те ще продължат да бъдат изписване на пациентите с хронични заболявания, тъй като са доказали своята ефективност в лечението. Новото е, че пациентите ще трябва да ги закупуват за своя сметка. „Съществува и възможност да бъдат изписвани и генерични лекарства, заместители на оригиналните лекарствени продукти, които също вършат добра работа. „Подбират се такива медикаменти, които са произведени от водещи европейски фармацевтични компании и са доказали ефективността си\", уточни д-р Кулински. \r\nАлбена ЖИЛЕКОВА", "date": "2019.01.13", "title": "Д-р Красимир Кулински: Някои скъпо струващи лекарства могат да бъдат заменени с надеждни генерици, доказали ефективността си"}
{"url": "http://www.focus-news.net/news/2019/01/13/2611519/elisaveta-shapkareva-balgarskoto-sdruzhenie-na-rodovete-ot-makedoniya-shte-pochete-pametta-na-mara-buneva-v-skopie.html", "text": "Българското сдружение на родовете от Македония ще почете паметта на Мара Бунева в Скопие. Това каза Елисавета Шапкарева, член на Управителния съвет и организационен секретар на Българското сдружение на родовете от Македония, в интервю за  Агенция „Фокус“  по повод 91-годишнината от атентата срещу Велимир Прелич в Скопие и смъртта на българската революционерка Мара Бунева. „На датата на атентата - 13 януари, от 11.00 ч. местно време (12.00 ч. българско) в църквата „Свети Димитър“ в центъра на Скопие ще бъде отслужена заупокойна молитва по повод 91 години от подвига на Мара Бунева. От 12.00 ч. местно време на паметната плоча на революционерката край река Вардар ще поднесем венци и цветя заедно с всички, дошли да я почетат – от Република Македония, от България и от Западните покрайнини“, коментира още Шапкарева.  \r\nТя обърна внимание, че в нашето общество, в което често преобладават либералните възгледи и хората, незапознати с личността на Мара Бунева и обстоятелствата около случилото се събитие, не се говори много за нея или се твърди, че саможертвата ѝ е акт на насилие и тероризъм. „Всъщност Мара Бунева умира ненавършила 27 години. Тя доброволно се отказва от всичко – от съпруга си, от семейството си и най-висшата ценност, която притежава човек – живота – и отива на сигурна смърт за един по-висш идеал. При опитите за разпит тя повтаря само „Искам да умра!… Оставате ме да умра!“. Атентатът привлича вниманието на европейската общественост към съдбата на българите под сръбска и гръцка власт. Затова не е редно да приемаме революционерката като терористка, а като героиня“, допълни още Шапкарева.  \r\nДеница КИТАНОВА Пълния текст на интервюто четете по-късно в „Мнение”", "date": "2019.01.13", "title": "Елисавета Шапкарева: Българското сдружение на родовете от Македония ще почете паметта на Мара Бунева в Скопие"}
{"url": "http://www.focus-news.net/news/2019/01/13/2611520/s-opasnost-za-zhivota-i-56-protsenta-izgaryaniya-e-15-godishnoto-dete-porazeno-ot-voltova-daga-na-zhp-garata-kray-selo-kalitinovo.html", "text": "С опасност за живота и 56% процента изгаряния е 15-годишното дете, поразено от волтова дъга на жп гарата край село Калитиново при опит за селфи върху вагон. Това съобщиха за  Радио „Фокус“ – Пловдив  от пресцентъра на Университетската болница „Св. Георги“ в Пловдив. Детето е настанено в Клиниката по изгаряния в лечебното заведение с 56% изгаряния и в шоково състояние. Инцидентът е станал малко след 17.00 часа снощи на жп гарата до старозагорското село Калитиново. Свидетели на случилото се станали други деца, които били с пострадалия. Те са подали сигнал на тел. 112. „Към момента не може да се каже повече за състоянието му, тъй като първите 72 часа след подобни изгаряния са най-критични. 15-годишното дете е на апаратна вентилация и с опасност за живота“, съобщиха още от болницата в Пловдив.  \r\nТони МИХАЙЛОВ", "date": "2019.01.13", "title": "С опасност за живота и 56% процента изгаряния е 15-годишното дете, поразено от волтова дъга на жп гарата край село Калитиново"}
{"url": "http://www.focus-news.net/news/2019/01/13/2611524/aktsenti-v-predavaneto-chudesata-na-severozapada-na-radio-fokus.html", "text": "В предаването „Чудесата на Северозапада“ издание на  Радио „Фокус“  всяка седмица ви представяме личности, борили се за освобождението, културното и духовното въздигане на Северозапада. Днес Галина Стоянова от Регионалната библиотека във Видин ще говори за „Видински общински вестник“ и неговото създаване преди 110 години.  \r\nВ градската култура на Враца в началото на 20 век се установява традицията за размяна на Новогодишни и Великденски картички. За тази традиция от началото на миналия век ще разберем от Весела Пелова от Държавен архив – Враца.  \r\nВсяка седмица в „Чудесата на Северозапада“ ви разказваме за Северозападния регион, за хората, свързали живота си с този край и с делата си допринасящи за неговия просперитет и развитие. За църквите и манастирите във Видинска митрополия, които бяха обновени с европейски средства и за тези, които предстоят да бъдат ремонтирани, ще чуем от архимандрит Антим от Видинската митрополия.  \r\nПредаването „Чудесата на Северозапада“ се излъчва всяка неделя от 13.00 до 14.00 часа. Водещ е Анна Лозанова.", "date": "2019.01.13", "title": "Акценти в предаването „Чудесата на Северозапада“ на Радио „Фокус“"}
{"url": "http://www.focus-news.net/news/2019/01/13/2611522/chez-razpredelenie-zapochna-montiraneto-na-avtomatizirani-elementi-po-mrezhata-v-obshtina-sapareva-banya.html", "text": "ЧЕЗ Разпределение България стартира монтирането на автоматизирани съоръжения по електропроводите, които доставят електроенергия на град Сапарева баня, селата Яхиново, Червен брег, Крайници, Сапарево, Гюргево, Овчарци и Ресилово, както и на град Дупница. Това съобщиха от пресцентъра на  ЧЕЗ . Компанията подготвя мрежата за модернизацията и си набавя необходимите материали и устройства за нейното изпълнение.  \r\nПри първите подходящи метеорологични условия, ЧЕЗ Разпределение ще монтира 3 броя дистанционно управляеми устройства и 3 броя устройства с дистанционно предаване на данни по електропроводите „Яхиново“ и „Сапарева баня“. Автоматизираните елементи дават възможност за много по-бързо локализиране на повреди. С това се очаква да се съкрати многократно времето на прекъсванията в резултат на евентуални аварии на населените места, които се захранват от него.   \r\nДейностите по модернизация на електропроводите в общ. Сапарева баня са част от дългосрочната програма на дружеството по подобряване на електрозахранването в региона, а стартирането им още в началото на годината са продиктувани и от поетите от компанията ангажименти на проведена наскоро среща с кмета на общината – Калин Гелев.  \r\nПрез 2018 г. ЧЕЗ Разпределение монтира върху електропровод „Яхиново“ 4 автоматизирани устройства и 298 броя нови съвременни изолатори от силиконов тип. Компанията монтира нов трафопост и реконструира кабелна линия 20 kV в село Крайници. Дружеството извърши и реконструкция на мрежа ниско напрежение в с. Яхиново. Инвестицията в обектите възлезе на близо 250 000 лв.", "date": "2019.01.13", "title": "ЧЕЗ Разпределение започна монтирането на автоматизирани елементи по мрежата в община Сапарева баня"}
{"url": "http://www.focus-news.net/news/2019/01/13/2611521/todor-ivanov-kashta-muzey-p-k-yavorov-chirpan-peyo-kracholov-za-parvi-pat-se-podpisva-s-psevdonima-yavorov-pod-stihotvorenieto-ovcharska-pesen.html", "text": "Пейо Крачолов за първи път се подписва с псевдонима Яворов под стихотворението „Овчарска песен“. Това каза за  Радио „Фокус“ – Пирин  Тодор Иванов, поет и белетрист, главен уредник на къща музей „П. К. Яворов” в Чирпан и директор на Фондация „Яворов”. Той обясни, че той получава този псевдоним от Пенчо Славейков точно преди 100 години. Иванов посочи, че законно поетът приема фамилията Яворов на 30 юни 1901 година, като през месец юни Яворов праща една молба с едно писмо до своите родители от София в Чирпан чрез Общината да променят името му на Яворов, а Община Чирпан изпраща необходимия документ. Така на 30 юни 1901 година Главната дирекция на Пощите в България уведомява Четвъртия отдел на Пощите в София, където той работи по това време, че фамилията му официално става Яворов – Пейо Крачолов Яворов. Тодор Иванов допълни, че след като Яворов вече е популярен и обичан в България, предстои издаването на неговата първа стихосбирка на 1 септември във Варна, състояща се от 36 стихотворения. По думите му поетът е искал да промени псевдонима си на Боян Нелюдов, защото когато Пенчо Славейков му дава псевдонима Яворов, той не го е питал дали е съгласен. \r\n Иванов каза още, че тази година има няколко юбилея, които са свързани с Яворов: 100 години от избирането на неговия псевдоним, 65 години от създаването на къщата музей „Яворов“ и 120 години от написването на стихотворението „Арменци“. \r\nНатали СТЕФАНОВА", "date": "2019.01.13", "title": "Тодор Иванов, къща музей „П. К. Яворов” - Чирпан: Пейо Крачолов за първи път се подписва с псевдонима Яворов под стихотворението „Овчарска песен“"}
{"url": "http://www.focus-news.net/news/2019/01/13/2611526/sport.html", "text": "Футболната легенда Диего Марадона се подложи на операция в Буенос Айрес, където сам отиде в болницата. Хирургическата интервенция е свързана с кръвотечение в стомаха, заради което 58-годишният треньор на мексиканския Дорадос беше хоспитализиран в началото на годината. Тогава след направени прегледи световният шампион от 1986 година беше изписан след няколкочасов престоя в лечебното заведение. \r\nВ събота обаче той се е завърнал в клиниката, където е претърпял хирургична интервенция, информира „Ройтерс“. Операцията е била планирана и според медиците е преминала успешно.", "date": "2019.01.13", "title": "Спорт: Оперираха Марадона в Буенос Айрес"}
{"url": "http://www.focus-news.net/news/2019/01/13/2611527/elisaveta-shapkareva-mara-buneva-ubiva-velimir-prelich-zaradi-macheniyata-koito-toy-izvarshva-nad-neynite-bratya-studenti-i-zashtoto-obicha-otechestvoto-si.html", "text": "Мара Бунева убива Велимир Прелич заради мъченията, които той извършва над нейните братя студенти и защото обича Отечеството си. Това каза Елисавета Шапкарева, член на Управителния съвет и организационен секретар на Българското сдружение на родовете от Македония, в интервю за  Агенция „Фокус“  по повод 91-годишнината от атентата срещу Велимир Прелич в Скопие и смъртта на българската революционерка Мара Бунева. Именно такова е обяснението, което самата Мара Бунева дава на сръбския офицер, който пристига пръв на мястото на атентата. Тя разказа, че Велимир Прелич е юрисконсулт на Скопското велико жупанство – юридически съветник на Скопска Бановина. „Основната причина за смъртната му присъда е процесът, който той води срещу български студенти, членове на Македонската Младежка Тайна Революционна Организация (ММТРО) излезли на протест за правата си. Тези младежи, заради българското си самосъзнание, са подложени на нечувани изтезания от хората на Прелич. Всъщност смъртната му присъда, издадена лично от лидера на ВМРО Иван Михайлов, се обявява още преди студентските процеси в Скопие“, каза още Шапкарева.  \r\nДеница КИТАНОВА Пълния текст на интервюто четете по-късно в „Мнение”", "date": "2019.01.13", "title": "Елисавета Шапкарева: Мара Бунева убива Велимир Прелич заради мъченията, които той извършва над нейните братя студенти и защото обича Отечеството си"}
{"url": "http://www.focus-news.net/news/2019/01/13/2611525/dobrich-nyakolko-kvartala-v-grada-sa-bez-vodopodavane-zaradi-avariya.html", "text": "Няколко квартала в града са без водоподаване заради авария, съобщиха ВиК - Добрич, предаде кореспондент на  Радио „Фокус” – Варна . Трети ден са без водоподаване са кв. „Балик-Йовково“, жк. „Иглика“, жк. „Строител“, жк. „Христо Ботев“, по ул. „Димитър Ковачев“, ул. „Орфей“ и част от жк. „Балик“. В предходните два дни се е работило по прехвърляне на връзки в рамките на проекта за обновяване на водния сектор. На 12 януари авария е избила на водопроводната връзка със стария водопровод на кръстовището на ул. „Орфей“ и ул. „Димитър Ковачев“. Това е наложило отново спиране на водоподаването от 19.00 часа в посочените квартали и райони. Организирани са водоноски по местата без водоподаване.  \r\nЖулиета НИКОЛОВА", "date": "2019.01.13", "title": "Добрич: Няколко квартала в града са без водоподаване заради авария"}
{"url": "http://www.focus-news.net/news/2019/01/13/2611514/plovdiv-nad-10-sabitiya-sa-predvideni-v-tretiya-den-ot-otkrivaneto-na-initsiativata-plovdiv-evropeyska-stolitsa-na-kulturata-2019.html", "text": "Над 10 са събитията в днешния ден от програмата на откриването на „Пловдив – Европейска столица на културата 2019“, предаде репортер на  Радио „Фокус“ – Пловдив . Днес жителите и гостите на Пловдив могат да разгледат и изложбата „Необозримо за Кольо К.“ в Градска художествена галерия, която бе открита в началото на седмицата. Децата имат възможност да рисуват, вдъхновени от творбите на Кольо Карамфилов, напътствани от художник. От 10.00 часа в Експозиция „Енчо Пиронков“ започна Ателие за рисуване за деца в залите на галерията под напътствието на художник. В 16.00 часа в Експозиция „Мексиканско изкуство“ на Галерията на ул. „Артин Гидиков“ в Стария град ще се състои откриването на изложбата „Неосветените дворове“, представена по случай 90 години от рождението на българския писател Йордан Радичков. Предвидено е съпътстващо събитие за деца към изложбата във времето от 10.00 до 17.30 часа. Като част от изложбата е и прожекцията на „Черказки хроники“ в клуб „Фарго” от 14.00 часа днес. Регионалният природонаучен музей представя изложбата „Живата планета“, а Дондуковата градина също ще има занимания за деца. \r\nКато част от програмата на откриващия уикенд на „Пловдив – Европейска столица на културата 2019“ в Дома на киното в Пловдив ще се излъчва специална селекция от детски филми с вход свободен за децата. \r\nВ 11.00 часа ще се състоят три културни прояви в града. В Регионалният етнографски музей в Пловдив ще се проведе детска работилница „Как да измайсторим музикален инструмент?“ към изложбата „Песента на дървото”. В Балабановата къща ще се състои камерен концерт „Млади инструменталисти“, а в Музейния център за съвременна „Музейко“ ще представи едни от най-популярните открития от 19 и 20 век. \r\nВ 11.15 часа в Народна библиотека „Иван Вазов“ ще започне детска програма. Децата ще могат да разгледат изложба „Кирилица“, представяща образци от славянската ръкописна колекция на Пловдивската народна библиотека. Ще се проведе и кратка викторина „Знаете ли това?“, посветена на европейските столици. Предвидени са и награди за всички деца. \r\nДнес от 12.00 часа продължава и музикалната програма на откритата сцена „Ядрото“ в кв. „Капана“. Програмата представя джаз, фолк и етно музика. От 16.00 часа жителите и гостите на града ще могат да чуят  „Теодосий Спасов фолк квинтет“. \r\nАкцент в програмата на последния ден от откриващия уикенд на „Пловдив – Европейска столица на културата 2019“ е „Мария от Буенос Айрес“ – танго опера, която е премиера за България. Тя ще започне от 19.00 часа на сцената на Държавната опера в Пловдив.  \r\nТони МИХАЙЛОВ", "date": "2019.01.13", "title": "Пловдив: Над 10 събития са предвидени в третия ден от откриването на инициативата „Пловдив – Европейска столица на културата 2019“"}
{"url": "http://www.focus-news.net/news/2019/01/13/2611513/vitsepremierat-ekaterina-zaharieva-balgariya-mnogo-yasno-shte-postavi-usloviya-v-pregovorniya-protses-za-prisaedinyavaneto-na-makedoniya-v-es.html", "text": "България много ясно ще постави условия в преговорния процес за присъединяването на Македония в ЕС. Това каза вицепремиерът и министър на външните работи Екатерина Захариева в предаването „Събуди се“ по  Нова телевизия . „Едно от много важните условие, за станеш член в целия преговорен процес на ЕС е да имаш добросъседски отношения, да не водиш изолационна и националистична политика, да не крадеш историята на съседите си и да не отричаш общото историческо минало“, каза министърът на външните работи. По думите ѝ националният интерес на България по отношение на Македония да бъде стабилна, сигурна и предвидима съседка. „Ще бъде такава, когато бъде съюзник в НАТО и член на ЕС, без разбира се, да правим, каквито и да е било компромиси с тези условия“, каза още министърът.", "date": "2019.01.13", "title": "Вицепремиерът Екатерина Захариева: България много ясно ще постави условия в преговорния процес за присъединяването на Македония в ЕС"}
{"url": "http://www.focus-news.net/news/2019/01/13/2611523/bild-am-sonntag-amerikanskiyat-poslanik-v-berlin-e-zaplashil-germaniya-sas-sanktsii-zaradi-severen-potok-2.html", "text": "Посланикът на САЩ в Германия Ричард Гренел е изпратил писма до германски компании, в които предупреждава за възможността да им бъдат наложени санкции от Вашингтон заради подкрепата за изграждането на газопровода „Северен поток-2“. Текстът на съобщението в неделя бе публикуван от вестник  Bild am Sonntag . \r\n„Подчертаваме, че ако компаниите, които подкрепят руския енергиен сектор, участват в каквито и да е [релевантни проекти], това може да доведе до санкции“, пише Гренел. Според него, \"ако европейските доставки на газ през Украйна станат излишни поради пускането на \"Северен поток 2 \"и\" Турски поток \", Киев ще загуби значението си в областта на политиката за сигурност, което ще увеличи риска от интервенция на Русия.\" \r\nСпоред  Гренел \"фирми, подкрепящи двата проекта, подкопават сигурността на Украйна и Европа\". \r\nНеделното издание информира, че  писмата, съгласувани с американските власти, са изпратени до много германски компании, които от своя страна ги приемат за изнудване. \"Писмата не трябва да се възприемат като заплаха, а като ясен израз на политическата позиция на САЩ\", заяви представител на американското посолство във връзка с тази публикация.  Юлиян Марков", "date": "2019.01.13", "title": "Bild am Sonntag: Американският посланик в Берлин е заплашил Германия със санкции заради „Северен поток 2“"}
{"url": "http://www.focus-news.net/news/2019/01/13/2611530/mvr-edin-chovek-e-zaginal-a-20-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 20 са пострадали при 14 тежки катастрофи в страната през изминалото денонощие. Това съобщиха от пресцентъра на  МВР . В столицата е станало едно тежко и 30 леки пътни инцидента, при които има един ранен.  \r\nОт началото на годината са регистрирани 172 пътни произшествия, при които са загинали 13 души, а 224 са пострадали. \r\nДанните за 2019 г. са динамични и не се считат за окончателни. При сравнение с реалните данни за загиналите през същия период на 2018 г. се отчитат 2 по-малко загинали участници в движението по пътищата през 2019 г.", "date": "2019.01.13", "title": "МВР: Един човек е загинал, а 20 са пострадали при катастрофи в страната през изминалото денонощие"}
{"url": "http://www.focus-news.net/news/2019/01/13/2611531/plovdiv-uchastak-ot-bul-shesti-septemvri-shte-bade-zatvoren-na-14-yanuari-zaradi-remont-na-ulichno-osvetlenie.html", "text": "Южното платно на бул. „Шести септември” в отсечката между кръстовищата с ул. „Никола Войводов“ и бул. „Източен“ ще бъде затворено за движение на 14 януари. Това съобщиха за  Радио „Фокус“ – Пловдив  от ОП „Организация и контрол на транспорта“. Причината е авариен ремонт на дефектирал стълб на уличното осветление, който беше демонтиран на 11 януари 2019 г., а сега предстои възстановяването му на място. Ограничението за движение на моторни превозни средства ще бъде валидно за времето от 09.00 до 17.00 часа. Маршрутът на автобусни линии №1, 4, 6, 9, 10, 11, 21, 22, 25, 26, 27, 44, 66, 93 и 116 от вътрешноградския транспорт ще бъде променен. \r\nТони МИХАЙЛОВ", "date": "2019.01.13", "title": "Пловдив: Участък от бул. „Шести септември“ ще бъде затворен на 14 януари заради ремонт на улично осветление"}
{"url": "http://www.focus-news.net/news/2019/01/13/2611528/blagoevgrad-s-ritual-po-polagane-na-ventsi-i-tsvetya-v-grada-shte-badat-otbelyazani-141-godini-ot-rozhdenieto-na-peyo-yavorov.html", "text": "С ритуал по полагане на венци и цветя в града ще бъдат отбелязани 141 години от рождението на Пейо Яворов. Това съобщиха от пресцентъра на  Община Благоевград . Тържественото честване ще се състои на 14 януари от 11.00 часа пред бюст-паметника на революционера и поета, издигнат в Градската градина в Благоевград.", "date": "2019.01.13", "title": "Благоевград: С ритуал по полагане на венци и цветя в града ще бъдат отбелязани 141 години от рождението на Пейо Яворов"}
{"url": "http://www.focus-news.net/news/2019/01/13/2611534/agentsiya-mitnitsi-120-kg-nelegalen-tyutyun-e-otrit-v-kurierski-pratki-v-plovdiv.html", "text": "120 кг нарязан тютюн за пушене без документи за платен акциз откри екип на митническа мобилна група в куриерски пратки. Това съобщиха от пресцентъра на  Агенция „Митници“ . \r\nНа 09 януари 2019 г. митническите служители извършват проверка в офис на куриерска фирма в Пловдив. При проверката са открити 39 опаковани пратки, съдържащи суха кафеникава нарязана листна маса с мирис на тютюн, с общо бруто тегло 120 кг.  Пратките от Пловдив били предназначени за получатели в различни населени места в страната. В хода на контролните действия е установено лицето, изпращач на стоката, което не е представило документи за платен или обезпечен акциз по Закона за акцизите и данъчните складове. \r\nПо случая е образувано досъдебно производство по описа на Териториален отдел „Митническо разследване и разузнаване - Тракийска“, което се провежда  под надзора на Районна прокуратура - Пловдив.", "date": "2019.01.13", "title": "Агенция „Митници“: 120 кг нелегален тютюн е отрит в куриерски пратки в Пловдив"}
{"url": "http://www.focus-news.net/news/2019/01/13/2611535/gostivar-pres-trima-balgarski-grazhdani-sa-zadarzhani-za-krazhba-na-portmone-v-makedoniya.html", "text": "Трима български граждани са задържани за кражба на портмоне на бензиностанция на прохода „Стража“ в Република Македония, информира местното електронно издание  “Гостивар прес \r\nТримата български граждани са заловени и им е наложен осемдневен арест.  Две жени и един мъж са задържани на 10 януари , когато са извършили кражба на портмоне от чантата на босненска гражданка, но са били заловени. В портмонето е имало пари и лични документи, които са открити у задържаните лица и са върнати на жената от полицията.  Юлиян Марков", "date": "2019.01.13", "title": "„Гостивар прес: Трима български граждани са задържани за кражба на портмоне в Македония"}
{"url": "http://www.focus-news.net/news/2019/01/13/2611532/zam-ministar-denitsa-nikolova-i-kmetat-na-sofiya-yordanka-fandakova-shte-podpishat-dogovor-za-realizatsiya-na-nov-sotsialen-proekt.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова и кметът на София Йорданка Фандъкова ще подпишат договора за изпълнение на проект „Подкрепа за деинституционализация на социалните услуги за възрастни и хора с увреждания”. Това съобщиха от пресцентъра на  Министерство на регионалното развитие и благоустройството . Събитието ще се състои на 14 януари от 10.30 часа в Столична община. \r\nПроектът, финансиран от МРРБ чрез Оперативна програма „Региони в растеж“ 2014-2020 г., предвижда ново строителство за осигуряване на подходяща и ефективна социална инфраструктура в 2 обекта, чрез които ще бъдат създадени 9 нови социални услуги за пълнолетни лица с увреждания и възрастни хора в район „Витоша“ и район „Нови Искър“. Стойността на предвидените дейности е над 5 млн. лв.", "date": "2019.01.13", "title": "Зам.-министър Деница Николова и кметът на София Йорданка Фандъкова ще подпишат договор за реализация на нов социален проект"}
{"url": "http://www.focus-news.net/news/2019/01/13/2611537/kmetat-na-pernik-vyara-tserovska-vseki-dom-e-otvoril-gostopriemno-vrata-za-surva-za-da-posreshtne-maskaradnata-grupa-i-familiyata-si-s-dah-na-pechena-banitsa-i-pryasno-prigotvena-pita.html", "text": "Всеки един дом е отворил гостоприемно врата за Сурва, за да посрещне маскарадната група и фамилията си с дъх на печена баница и прясно приготвена пита. Това каза кметът на Община Перник Вяра Церовска в интервю за  Агенция „Фокус“  за обичаят Сурва.„Наистина месец януари е изпълнен с невероятно хубави събития. Сурва като фестивал и празник е един от най-авторитетните и най-мащабните истински наши родни празници тук в Перник – сърцето на този празник. Днес, както е по традиция в нощта срещу Васильовден по стар стил, започва събирането на маскарадните групи в много от нашите села. Там те са на брой около 50 до 200 човека, повече мъже, както е традиционно. В някои от тях все по-активно участие вземат жените. Най-хубавото от всичко е, че към тях се присъединяват и децата“, разказа Церовска. Тя обясни, че от сутринта те започват обиколка по къщите на селото, от което е групата. „Всяка къща се чувства благословена, ако на вратата ѝ дойдат те, за да ги благословят за по-хубава, по-богата и по-плодородна година. След това групите се събират в центъра на селото, където вече ги очакват повечето жители и гостите на това село. Оттам се подготвя един огромен огън, който се запалва, ритуално се минава покрай него и всички заедно се потапяме в мистиката на този танц, който те играят. Техният войвода, или бюлюкбашия, ги поздравява и всички отговарят на това „Да бъде“. Да бъде по-добра, по-плодородна, по-красива, по-успешна следващата година. Всеки един от домовете е отворил гостоприемно врата, за да посрещне не само групата, но и своята фамилия, гости и приятели с дъх на печена баница и прясно приготвена пита“, коментира Церовска. По думите ѝ изключително приятно е да си част от този празник и всеки иска да бъде там, където са магьосниците, които ни връщат в древния езически обичай.  \r\nДеница КИТАНОВА Пълния текст на интервюто четете по-късно в „Мнение”", "date": "2019.01.13", "title": "Кметът на Перник Вяра Церовска: Всеки дом е отворил гостоприемно врата за Сурва, за да посрещне маскарадната група и фамилията си с дъх на печена баница и прясно приготвена пита"}
{"url": "http://www.focus-news.net/news/2019/01/13/2611518/efimerida-gartsiya-ochakva-se-nachaloto-na-kritichnata-sreshta-mezhdu-aleksis-tsipras-i-panos-kamenos.html", "text": "Очаква се началото на критичната среща между Алексис Ципрас и Панос Каменос, пише електронното издание на гръцкия вестник  Efimerida .  \r\nКритична среща между  двамата е насрочена за 10:30 в имението Максимос и два часа по-късно (в 12:30), министърът на отбраната ще даде пресконференция в централен хотел в Атина. Наблюдателите предвиждат „кадифен развод“ между двамата лидери или пълен разрив в отношенията между тях. \r\nПриключването на конституционните промени в Скопие, което означава, че Споразумението от Преспа трябва да бъде внесено в гръцкия парламент за гласуване през януари, ускори събитията. Сега, въз основа на публичните му изявления, се предполага, че Панос Каменос ще подаде оставка от Министерството на отбраната, държавния секретар Мария Коля-Царуха също се очаква да го направи. Освен това Каменос  преди няколко дни е казал пред  висши военни, че се среща за последно с тях като министър. \r\nПрипомня се, че Алексис Ципрас е поискал в интервю за Open, президента на „Независими гърци“, изрично да заяви подкрепата си за правителството, или той ще поиска вот на доверие от парламента. \r\nТова, което Каменос иска от министър-председателя, е да \"освободи\" всичките министри на партията му от правителството, така че те да не изглеждат като „търгуващи“ позициите си. Той също така е помолил Ципрас да не включва депутатите от „Независими гърци“ в листите на СИРИЗА, така че неговата партия да не се разпадне преди изборите. Според същата информация обаче премиерът не е приел тези искания. \r\nСмята се, че Каменос е много недоволен от премиера, който иска да „погълне“ партията му в плановете си.  \r\nВъпреки това, министърът на отбраната и партиен лидер няма пълен контрол над своята парламентарна група. Той и Мария Коля-Царуха ще си тръгнат, но се очаква министърът на туризма Елена Кунтура,  заместник-външният министър Марина Хрисовелони и заместник-министърът на земеделието Василис Кокалис да останат в кабинета, въпреки натиска, оказан от Каменос.  Юлиян Марков", "date": "2019.01.13", "title": "„Efimerida“ (Гърция): Очаква се началото на критичната среща между Алексис Ципрас и Панос Каменос"}
{"url": "http://www.focus-news.net/news/2019/01/13/2611539/aa-kitay-shte-predostavi-protivokorabni-raketi-ot-nov-klas-na-pakistan.html", "text": "Китай ще предостави противокорабни ракети от ново поколение на Пакистан, предава  Анадолската агенция (АА) . \r\nНовото поколение противокорабни китайски ракети, което Пакистанският флот ще въведе през 2021 г., ще послужи като \"възпиращо средство\", но едновременно с това ще влоши вече нарастващата надпревара във въоръжаването между Индия и Пакистан, които разполагат с ядрено оръжие, пише агенцията. \r\nРакетите са способни да летят три пъти по-бързо от скоростта на звука и ще бъдат основно оръжие на четирите фрегати от ново поколение тип 054 - които Пекин изгражда за военноморския флот на Пакистан. \r\nТип-054 А е изключително мощен и най-съвременен боен кораб, оборудван с най-новите оръжия, включително ракети с голям обсег и високотехнологични сензори, способни да предприемат операции във всички области на военноморската война. \r\nЦитирайки служители и експерти на Индийския флот, индийските медии по-рано тази седмица съобщиха, че придобиването на ракетата CM-302 ще неутрализира предимството, с което разполага Индийския флот от 2005 г насам. в Индийския океан заради корабните си ракети BrahaMos. \r\nСъщо така, китайската ракета  съответства както на свръхзвуковата скорост, така и на обхвата на ракетите BrahaMos, които са разположени на няколко фрегати и разрушители на индийския флот.  Юлиян Марков", "date": "2019.01.13", "title": "АА: Китай ще предостави противокорабни ракети от нов клас на Пакистан"}
{"url": "http://www.focus-news.net/news/2019/01/13/2611536/ivan-aleksiev-kmet-na-obshtina-pomorie-izminaliyat-turisticheski-sezon-v-pomorie-priklyuchi-bez-nito-edno-narushenie-na-zakona-za-shuma.html", "text": "Изминалият туристически сезон в Поморие приключи без нито едно нарушение на Закона за шума. Това каза за  Радио „Фокус“ – Бургас  кметът на Поморие Иван Алексиев. По думите му изминалата 2018 година е била успешна за Общината. „Това беше не само година, в която реализирахме доста сериозни проекти, не само кандидатствахме и защитихме други много сериозни такива, но и година, в която отчитаме икономическо развитие за общината. При нас основният икономически отрасъл е туризмът. Общината отчете един изключителен сезон и ако всички говорят само за ръст в туризма, аз мисля, че трябва да посочим и нещо друго много важно, за да бъде този ръст постоянен – сигурността и спокойствието, които предоставяме на жителите, гостите и туристите на нашия град“, отбеляза Алексиев. Той добави, че в общината няма отчетена нито една сериозна кражба или тежко нарушение в рамките на изминалия туристически сезон. „Всичко това е благодарение на инвестицията, която Общината направи, в изграждането на уникална система за видеонаблюдение, която работи 24 часа под прякото наблюдение на Районно управление на полицията в Поморие и това на звеното „Обществен ред и сигурност“, каза още кметът. По думите му посоката, в която продължава да работи Община Поморие, освен с инфраструктурата, е свързана и с осигуряването на сигурността и спокойствието на жителите и гостите на града. „Респективно се работи и в посока развитие на икономическия отрасъл в общината, за да може да бъде осигурена работа за гражданите. Спокойствие, сигурност и работа – това са най-добрите показатели, които постигнахме през изминалата година“, каза още Алексиев. \r\nМария ПОПЧЕВА", "date": "2019.01.13", "title": "Иван Алексиев, кмет на Община Поморие: Изминалият туристически сезон в Поморие приключи без нито едно нарушение на Закона за шума"}
{"url": "http://www.focus-news.net/news/2019/01/13/2611538/benovska-otnovo-shte-pita-koy-i-na-kakvo-osnovanie-iska-no-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска, но и може ли да управлява България?” в авторското си предаване „Беновска пита“ от 17.00 часа. Това съобщиха от  екипа на предаването „Беновска пита“  по „Канал 3”. Нейни събеседници в днешното издание на предаването ще бъдат: зам. министър-председателят по обществения ред и сигурността и министър на отбраната Красимир Каракачанов, който ще говори за циганите, самолетите и Македония; Румен Гечев от БСП, с който ще се обсъдят темите за Станишев, Нинова и самолетите; кметът на Пловдив Иван Тотев, който ще говори за Пловдив, културата и Европа; евродепутатите Андрей Новаков от ГЕРБ, Илхан Кючук от ДПС и Йордан Арабаджиев от СМП, с които ще се засегнат темите за Макрон, правата и бизнеса на България в Европа; Васил Василев от Обществен комитет „Васил Левски“ за Левски, Радев и властта. \r\nПовторението се излъчва по Канал 3 и по К2 в неделя вечер от 23.15 часа. Адресът на предаването е benovskapita@gmail.com", "date": "2019.01.13", "title": "Беновска отново ще пита: Кой и на какво основание иска, но и може ли да управлява България"}
{"url": "http://www.focus-news.net/news/2019/01/13/2611541/blagoevgrad-izlozhba-na-cheshkiya-hudozhnik-petr-yedlichka-shte-bade-otkrita-v-gradska-hudozhestvena-galeriya.html", "text": "Изложба на чешкия художник Петр Йедличка ще бъде открита в Градска художествена галерия в Благоевград. Това каза за  Радио „Фокус“ - Пирин  Иван Милушев, директор на Градска художествена галерия. Експозицията ще бъде представена пред публика на 18 януари от 17.00 часа. „Творецът ще изложи над 30 рисунки и големи живописни платна. Творбите вече са показвани в Габрово, Нова Загора и Варна“, каза още Иванов. Той подчерта, че творецът е реализирал множество самостоятелни изложби в родната му страна и чужбина. Свои творби Петр Йедличка е представял в Бърно, Карлови Вари, Острава, Ческе Будейовице, Прага. Творбите на Петр Йедличка ще останат в Градска художествена галерия – Благоевград до 11 февруари. \r\nЛора КАЛЧЕВА", "date": "2019.01.13", "title": "Благоевград: Изложба на чешкия художник Петр Йедличка ще бъде открита в Градска художествена галерия"}
{"url": "http://www.focus-news.net/news/2019/01/13/2611540/varna-tri-uchebni-zavedeniya-v-grada-sa-provereni-za-niski-temperaturi-v-klasnite-stai-sled-podadeni-signali-do-regionalnata-zdravna-inspektsiya.html", "text": "Три учебни заведения във Варна са проверени за ниски температури в класните стаи след подадени сигнали до Регионалната здравна инспекция. Това съобщиха за  Радио „Фокус“ – Варна  от Регионалната здравна инспекция. През последната седмица в здравната инспекция са постъпили сигнали за ниски температури в Средно училище по езиково обучение „А. Пушкин“, Варненска морска гимназия „Св. Николай Чудотворец“ и ОУ „Отец Паисий“ - гр. Варна. Инспектори от отдел „Държавен здравен контрол“ са извършили проверки с измерване на температурата в класните стаи. Измерените стойности са били от 19° до 23°, което е в границите на нормата, уточниха от институцията. \r\nПрез последната седмица в здравната инспекция са постъпили още два сигнала, по които е започната процедура по проверка и отговор. Обработена е една жалба, която е била неоснователна. \r\nМарияна ВАЛЕНТИНОВА", "date": "2019.01.13", "title": "Варна: Три учебни заведения в града са проверени за ниски температури в класните стаи след подадени сигнали до Регионалната здравна инспекция"}
{"url": "http://www.focus-news.net/news/2019/01/13/2611542/dobrich-obshtinata-osiguryava-dve-vodonoski-s-voda-za-sanitarni-nuzhdi-zaradi-avariyata-na-vodoprovodnata-mrezha-v-grada.html", "text": "Общината осигурява две водоноски с вода само за санитарни нужди, съобщават на  сайта на Община град Добрич . Водоноските са разположени в кв. „Христо Ботев“ (на паркинга между пазара и „Горнооряховска скара“) и в кв. „Строител“ (до детската градина). Осигурената вода не е годна за пиене и готвене, може да се ползва само за хигиенни нужди. Продължат дейностите по отстраняване на аварията, възникнала при изграждане на водопроводна връзка на кръстовището на ул. „Орфей“ и ул. „Димитър Ковачев“. От Общината съобщиха, че е намерено техническо решение, кметът Йордан Йорданов и зам.-кметът арх. Боян Коларов са на мястото на аварията от сутринта.", "date": "2019.01.13", "title": "Добрич: Общината осигурява две водоноски с вода за санитарни нужди заради аварията на водопроводната мрежа в града"}
{"url": "http://www.focus-news.net/news/2019/01/13/2611533/gen-konstantin-popov-za-iztrebitelite-balgarskata-armiya-tryabva-da-bade-podkrepena-alternativata-e-bezvremie.html", "text": "Трябва да се инвестира в сигурност и тази българска армия, която изстрада и не беше финансирана толкова много години, да бъде подкрепена. Алтернативата е безвремие. Това каза председадателят на парламентарната комисия по отбрана и депутат от ГЕРБ ген. Константин Попов в предаването „Неделя 150“ по  БНР . Следващата седмица за обсъждане в парламента влиза предложението на правителството – страната ни да започне преговори със САЩ за 8 изтребителя  F-16. \r\n„Националната сигурност би трябвало да е приоритет и би трябвало да се инвестира в нея. Това, че започваме преговори съвсем не означава, че има договор. Има последваща ратификация. За да се стигне до нея, правителството трябва да извърши огромна работа и в края на краищата да предложи нещо на парламента. Така че процесът изобщо не е завършил“, обясни той. Според него „драматизирането“ на темата може да доведе до отлагане на целия процес и може да има сериозен ефект не само върху този проект, но и върху всички останали проекти за модернизация на българската армия. \r\nГен. Попов посочи какво предстои следващата седмица в парламента: \r\n„Ще има дебати. Те ще са на политическо ниво. Политиците ще вземат решение, но то ще е на базата на експертизата, която е извършена“. \r\nДепутатът подчерта, че предложението може и да не мине в парламента, но ако се приеме, това ще даде увереност и единство на България за продължаване по пътя на модернизацията: \r\n„Сигурен съм, че българското правителство, което трябва да бъде поздравено за смелостта и за това, че иска да продължи модернизацията, ще си свърши добре работата и няма да предаде националните интереси“. \r\n„Ние не казваме, че отпадат основните изисквания. Казваме, че правителството – това, което е предложило и сме го приели, ще трябва да носи своята отговорност, когато дойде отново за ратификация на предложен договор или дойде с предложение за преговори със следващия кандидат. Ф-18 също участва с една много по-сериозна сума и това не ги отказва. Така че всеки, който имаше желание, можеше да участва“, отбеляза ген. Попов и подчерта, че има избор, а не конкурс. Щом няма конкурс, не виждам как ще бъде опорочен и защо точно опорочен, коментира той критиката на президента по темата. \r\n„Параметрите, заложени в математическия модел, не са гласувани от депутатите – това е отговорност на правителството и по-специално на Министерството на отбраната. Ние връщаме отговорността в правителството. На МС няма да му е по-леко, ако с 5 лв. бъде надхвърлена максималната цена“. \r\n„Основната цел е ние да придобием бойни способности, които обявявахме гръмогласно, че липсват. Трябва да се преследва целта. Трябва да има комплексен подход и България трябва да извлече максимална полза във всички възможни сфери – и в сферата на индустриалното сътрудничество“, категоричен е ген. Константин Попов. Той се надява в страната да има и повече работни места, свързани с високи технологии.", "date": "2019.01.13", "title": "Ген. Константин Попов за изтребителите: Българската армия трябва да бъде подкрепена, алтернативата е безвремие"}
{"url": "http://www.focus-news.net/news/2019/01/13/2611529/vmro-dpmne-makedoniya-e-pochernena.html", "text": "Македония е почернена, защото Зоран Заев прокара срамно и незаконно решение за заличаване на името на държавата, промяна на идентичността, езика, културата и историята, се казва в изявлението на ВМРО – ДПМНЕ, цитирано от македонския телевизионен канал  “Канал 5“ .  \r\nСДСМ и Заев насилствено репресират волята на гражданите и променят името на Република Македония чрез изнудване, заплахи и задкулисно договаряне, въпреки че македонският народ ясно заяви на референдум, че е против промяната на името и Споразумението (от Преспа). \r\nЗоран Заев преждевременно промени името на собствената си родина, въпреки че споразумението все още не е влязло в сила. \r\nЗаев, който се закле в предците си и собствените си деца, че няма да промени името на Република Македония, сега празнува и се гордее с промяната на името и идентичността на собствената си страна. \r\nТрябва да се отбележи, че 81 депутати, в нарушение на волята на гражданите, са променили името и самоличността на Република Македония по противоконституционен, незаконен и престъпен начин. \r\nТова правителство, съществуващо с една цел, не е направило нищо две години. Те изпратиха страната на дъното, причиниха поражения във всички възможни области, гражданите станаха още по-бедни, а престъпниците на власт само обогатяват сметките си и разширяват бизнеса си. \r\nГражданите вече не вярват в лъжите на Заев и СДСМ. Те бяха убедени, че тази партия дойде с  една цел и за нищо друго не може, освен да носи мрак и капитулация. \r\nВМРО-ДПМНЕ ще направи всичко по силите си, щетите, неправдата, която  Заев и СДСМ разпространиха в държавата, да бъдат поправени. Така, че е необходимо СДСМ и Заев да напуснат властта незабавно. \r\nЕто защо ВМРО-ДПМНЕ настоява за предсрочни парламентарни избори заедно с президентските, на които тази престъпна и черна власт ще бъде брутално разбита. СДСМ и Заев ще получат наказанието за погазване на волята на народа и за цялата вреда, която са нанесли на Република Македония.  Юлиян Марков", "date": "2019.01.13", "title": "ВМРО-ДПМНЕ: Македония е почернена"}
{"url": "http://www.focus-news.net/news/2019/01/13/2611545/benovska-g-da-borisov-radev-dogan-stanishev-imate-li-politicheski-testosteron-i-madrost-da-rabotite-zaedno-za-balgariya.html", "text": "Г-да Борисов, Радев, Доган, Станишев – имате ли политически тестостерон и мъдрост да работите Заедно „За“ България? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от  екипа на предаването . Питам не случайно точно тези 4-ма политици. Борисов е трети мандат премиер, лидер в местната власт с кметове и работи за мира на Балканите. Радев не е обединител на нацията, каквато е конституционната му мисия, а го играе президент-антагонист на НС и МС. Доган крепи етническото равновесие, продължава да избира всеки президент и да крепи или сваля правителства. Станишев е трети път лидер на ПЕС и ако създадената от него и Георги Гергов партийна „механична кукла Копелия“ го изрита от ЕП, БСП ще се прероди лидерски и политически. \r\n2019 година е особено важна за България. Заради най-малко 3 събития, които ще определят бъдещето  – евроизборите, местните избори и покупката на самолети. Тези 3 събития ще покажат и, обаче, по безспорен начин, колко са силни днешните политици да се грижат честно и отговорно за нас, българите. \r\n„Един и същи човек веднъж може да бъде най-добър, друг път лош. Зависи какво са поискали от него и на каква страница са отворили душата му.“ Така отговоря  ученик от вечерната гимназия на голямата Невена Коканова, учителка във филма „Най-добрият човек, когото познавам“, в съчинение по темата.  \r\n„Кой и на какво основание иска, но и може ли да ни управлява?“ питам, пък, аз от години и никой от политиците не ми отговаря в първо лице единствено число: „Аз искам и аз мога.“  \r\nВ човешки план е разбираемо. Всеки от господата Борисов, Радев, Доган, Станишев, вероятно, имат много значими постижения в личен и обществен план. Но и, вероятно, се самоупрекват за непостигнато в любовта, с децата, в работата, в идеите, с родителите, приятелите, в диетата… И те, като всеки от нас, в началото на  Новата 2019-та година, се заричат пред себе си, че: ще постигнат нещо, ще поправят нещо, ще се извинят за нещо, ще работят да направят живота на хората по-красив и по-смислен…  \r\nДали ще имате, обаче, г-да Борисов, Радев, Доган, Станишев политически тестостерон и мъдрост, да работите Заедно „За“ България? \r\nАз съм Беновска. И питам.", "date": "2019.01.13", "title": "Беновска: Г-да Борисов, Радев, Доган, Станишев – имате ли политически тестостерон и мъдрост да работите Заедно „За“ България"}
{"url": "http://www.focus-news.net/news/2019/01/13/2611547/varna-blizo-400-sluchaya-na-ostri-respiratorni-zabolyavaniya-sa-registrirani-v-zdravnata-inspektsiya-prez-poslednata-sedmitsa.html", "text": "Близо 400 случая на остри респираторни заболявания са регистрирани в здравната инспекция във Варна през последната седмица. Това съобщиха за  Радио „Фокус“ – Варна  от Регионалната здравна инспекция. За периода от 4 до 10 януари 2019 г. в РЗИ са регистрирани общо 392 случая на заболели от остри респираторни инфекции срещу 286 случая от предходната седмица. Най-висока заболеваемост е регистрирана във възрастта 30 - 64 години и 5 - 14 години. Регистрирани са 18 случая на грип по клинични данни и 78 усложнения от грип и остри респираторни заболявания, сред които 33 бронхита и 45 пневмонии, уточниха от Регионалната здравна инспекция. \r\nЗаради очакваната по-висока заболеваемост през януари в детските градини във Варна се извършва строг сутрешен филтър за недопускане на болни деца. Следи се заболеваемостта и в учебните заведения. \r\nМарияна ВАЛЕНТИНОВА", "date": "2019.01.13", "title": "Варна: Близо 400 случая на остри респираторни заболявания са регистрирани в здравната инспекция през последната седмица"}
{"url": "http://www.focus-news.net/news/2019/01/13/2611549/tsvetan-tsvetanov-gerb-tryabva-da-imame-poveche-evropa-v-balgariya-i-poveche-balgariya-v-evropa.html", "text": "Трябва да имаме повече Европа в България и повече България в Европа. Това каза председателят на ПГ на ГЕРБ Цветан Цветанов в „Неделя150“ по  БНР . „Евроизборите са един сериозен тест за цяла Европа, защото 500 млн. граждани ще избират 705 евродепутати. Това, което е важно - да можем тези, които казваме, че ние сме Европа и можем да я направим много по-силна, да имаме повече Европа в България и повече България в Европа. Това ще го направим от ПП ГЕРБ с така наречения граждански диалог „Европа в нашия дом“, за да можем да покажем, че заедно с европейските политики, с националните и с местните, ние успяваме да променяме средата за живеене -всеки един може да инвестира и всеки един може да получи своята професионална реализация“, допълни председателят на ПГ на ГЕРБ. Цветанов изтъкна, че сферата на образованието ще бъде акцент в кампанията. „Над 700 млн. лв. са за образователна инфраструктура“, каза още той.  \r\nВъв връзка със социологическите проучвания, които дават 1 % преднина на ГЕРБ пред БСП, Цветанов припомни евровота през 2014 г. „Спомняте ли си 2014 г., каква беше разликата, която даваха социолозите и всички коментатори, които правеха за резултатите за евровота. Казваха 1-2%, дори преднина на БСП. Нали си спомняте какви бяха реалните резултати на евровота. Те бяха 11% преднина за ГЕРБ“, обърна внимание още Цветанов. „Трябва повече да се фокусираме върху това какво можем да предложим, коя от партиите, която участва в европейската надпревара към кое политическо семейство ще се присъедини. Какво може да предложи това политическо семейство и дали могат да се припокрият националните с европейските интереси, които да могат да бъдат вписани в политиката и предложенията, които ще бъдат направени в този период“, допълни Цветанов.", "date": "2019.01.13", "title": "Цветан Цветанов, ГЕРБ: Трябва да имаме повече Европа в България и повече България в Европа"}
{"url": "http://www.focus-news.net/news/2019/01/13/2611550/plovdiv-nad-30-signala-sa-postapili-na-zeleniya-telefon-na-riosv-prez-dekemvri-2018-g.html", "text": "Общо 34 сигнала, отнасящи се до защитени животински видове и растителност, са постъпили на „зеления телефон“ на Регионалната инспекция по околната среда и водите в Пловдив през месец декември. Това съобщиха за  Радио „Фокус“ – Пловдив  от Инспекцията. Част от сигналите не са от компетентността на инспекцията и са препратени до други контролни органи за предприемане на своевременни действия. В резултат на извършена проверка по сигнал за „зелен телефон“ една защитена птица – ранен обикновен мишелов, е изпратен  за лечение в спасителен център за диви животни в град Стара Загора. През декември експертите са установили, че състоянието на проверените защитени територии и вековни дървета на територията на областта е добро.  Не са констатирани нарушения на Закона за защитените територии и Закона за биологичното разнообразие. \r\nТони МИХАЙЛОВ", "date": "2019.01.13", "title": "Пловдив: Над 30 сигнала са постъпили на „зеления телефон“ на РИОСВ през декември 2018 г."}
{"url": "http://www.focus-news.net/news/2019/01/13/2611548/todor-ivanov-kashta-muzey-p-k-yavorov-chirpan-yavorov-ima-zavarshen-samo-deveti-klas-tay-kato-bashta-mu-totyu-kracholov-go-spira-ot-uchilishte.html", "text": "Пейо Крачолов Яворов няма завършено средно образование, тъй като баща му Тотю Крачолов го спира от училище. Това каза за  Радио „Фокус“ – Пирин  Тодор Иванов, поет и белетрист, главен уредник на къщата музей „П. К. Яворов” в Чирпан и директор на Фондация „Яворов”. Той уточни, че Пейо Яворов има завършен девети клас. По думите му баща му Тотю Крачолов е бил много уважавана публична фигура като заместник-кмет на Чирпан през 1897 година, но неговите разбирания за живота са били, че мъжете трябва да правят пари, а жените да си гледат кухнята. Тодор Иванов отбеляза, че Тотю Крачолов спира Пейо от училище, а междувременно чутовният му талант е открит в Пловдив в Областната мъжка гимназия, когато неговият учител по литература Иван Пеев Плачков дал задача на момчетата да опишат родните си места. „Нашият Пейо Крачолов – висок, слабичък, мълчалив, мургав чирпанлия, така описал Чирпан в стихове, че учителят като ги прочел ахнал и му казал: „Момче, ти не си като другите. У тебе има дар от Бога“. Обаче баща му явно не се е повлиял от това и го спира от училище“, посочи Иванов. Той добави, че Яворов е работил 4 години в Чирпан като телеграфист, а неговата сестра Мина пише в своите спомени: „Сутрин като излезеше от стаята си – очите му червени – от пушене и от четене“, тъй като той по цяла нощ е четял стихове. „16-годишният Пейо моли майка си, да затвори с дъски един от прозорците в стаята му. Пейо е предпочитал мрака и тъмнината, като че ли се е готвел за онова, което го чака години по-късно, когато ослепява след трагичната случка след самоубийството на Лора на 30 ноември 1913 година. В Поморие, тогава Анхиало, са го наричали Сянката. Той си е пазил очите, като че ли е знаел какво го чака“, каза още главният уредник на къщата музей „П. К. Яворов“ в Чирпан. \r\nНатали СТЕФАНОВА", "date": "2019.01.13", "title": "Тодор Иванов, къща музей „П. К. Яворов” - Чирпан: Яворов има завършен само девети клас, тъй като баща му Тотю Крачолов го спира от училище"}
{"url": "http://www.focus-news.net/news/2019/01/13/2611551/", "text": "Трима души в Швейцария бяха ранени, след като лавина падна върху хотел, съобщава  BBC . \r\nМедиите съобщават, че гостите са били евакуирани след инцидента. През последните 10 дни в Европа най-малко 21 души са загубили живота си заради снеговалежите, които парализираха отделни части на Германия и Швейцария, прекъснаха железопътното движение и доведоха до затваряне на училища.  Юлиян Марков", "date": "2019.01.13", "title": "BBC: Лавина падна върху хотел в Швейцария"}
{"url": "http://www.focus-news.net/news/2019/01/13/2611553/varna-prodalzhava-snabdyavaneto-na-naselenieto-v-obshtina-beloslav-s-darva-za-ogrev-za-otoplitelniya-sezon-20182019-g.html", "text": "Продължава снабдяването на населението в община Белослав с дърва за огрев. Това съобщиха за  Радио „Фокус“ – Варна  от Община Белослав. Във връзка с осигуряването на дърва за огрев за населението за отоплителния сезон 2018/2019 година Общината припомня, че тя е в ролята само на посредник между гражданите и Държавно горско стопанство – Варна. Общината е поела този ангажимент в услуга на населението, за да улесни закупуването на дърва от възрастни хора, самотно живеещи, хора с физически увреждания и ниски доходи. За този отоплителен сезон чрез Община Белослав в Държавно горско стопанство – Варна са заплатени 427 куб. м дърва. Към настоящия момент не са извозени 81 кубика.  \r\n„Имаме уверението на горското стопанство, че това количество неизвозени дърва ще бъде осигурено в следващите 3 дни“, посочиха от Община Белослав. Поради това, че не е в правомощията на Общината да контролира процеса по снабдяването и извозването на платеното количество дърва и няма информация на кого не са доставени дървата, от Общината се обръщат към гражданите, които все още не са получили заплатени от тях дърва, да ги уведомят писмено. \r\nМарияна ВАЛЕНТИНОВА", "date": "2019.01.13", "title": "Варна: Продължава снабдяването на населението в община Белослав с дърва за огрев за отоплителния сезон 2018/2019 г."}
{"url": "http://www.focus-news.net/news/2019/01/13/2611554/veliko-tarnovo-anglichani-sa-darili-10-000-paunda-za-remont-na-pokriva-na-chitalishteto-v-selo-mindya.html", "text": "Британските заселници в село Миндя са подпомогнали възстановяването на разрушения покрив на читалище „Развитие 1893“. Кметът на населеното място Иван Иванов каза в интервю за  Радио „Фокус” – Велико Търново , че в Миндя живеят близо 10 английски семейства, които активно участват в обществения живот на селото вече десет години и са се включили в набирането на средства за ремонт на читалището. Едно от семействата - Катрин и Йън дарява 10 000 паунда, с които покривът на културната институция е възстановен. „Налагаше се да ремонтираме покрива през 2007 г. и 2012 г., а след като през 2014 г. читалището се наводни, започнахме да събираме средства. Получихме дарения както от строители, така и от хора от селото”, каза още кметът на Миндя. Той добави, че така в следващите години читалището ще запази дейността си, като освен традиционните английско-български кулинарни вечери, арт ателието и музейните експозиции, кметството обмисля да продължава своята работа с „Миндя рок фест”. Предвижда се и подреждането на изложба с картините от „Портрет на едно село” на фотографа Тим Клинч, вдъхновена от село Миндя. \r\nИван Иванов посочи също, че британските граждани в село Миндя проявяват интерес и към политическо развитие в региона. Той уточни, че те вече веднъж са се включвали в изборите за Европейски парламент. Жителите на селото очакват англичаните да проявят интерес и към предстоящия вот за местна власт. „При предходните избори за европарламент те участваха, като предполагам, че с увеличаването на англичаните тук ще има и желаещи да се кандидатират за изборите за кмет, въпреки, че към момента закона не го позволява”, отбеляза кметът на Миндя. По думите му английските семейства са част от различни обществени дейности, като са спонсорирали първото издание на „Миндя рок фест” и участват във всяка културна проява в Миндя. „Ние се гордеем с нашите англичани, защото допринасят за положителното развитие на населеното ни място”, каза още Иван Иванов. Той изрази надежда, че след Брекзит селото ще увеличи британското си население. \r\nЛуиза ТРАНЧЕВА", "date": "2019.01.13", "title": "Велико Търново: Англичани са дарили 10 000 паунда за ремонт на покрива на читалището в село Миндя"}
{"url": "http://www.focus-news.net/news/2019/01/13/2611555/ivan-aleksiev-kmet-na-obshtina-pomorie-nay-golyamata-trudnost-prez-izminalata-godina-predstavlyavaha-poroynite-dazhdove-koito-navodniha-grada.html", "text": "Най-голямата трудност през изминалата година представляваха поройните дъждове, които наводниха града. Това каза за  Радио „Фокус“ – Бургас  кметът на Поморие Иван Алексиев. По думите му Общината е направила обстойно изследване след пороите и продължава да работи по предотвратяването на проблема. „Оказа се, че този проблем е съществувал в продължение на много години и поради това са били създадени големи отводнителни канали в периферията на града, а оттам са отвеждали големите количества дъждовна вода в морето. Така те не са достигали до самия град. В момента цялата тази вода се оттича в града и залива главните пътища. Трудно се осъществяваше движението край разклона за село Каменар – имаше закъсали автомобили, а освен това участъкът между двата входа на Бургас и Слънчев бряг по главния път I-9 също беше залят с вода. В хода на работата ни през годината открихме всички тези стари канали, които се оказаха запушени“, обясни Алексиев. Той добави, че след проучването е станала ясна причината да се създаде този проблем. По думите му след възстановяването на земеделската земя в реални граници, всеки собственик на земите се разпорежда самостоятелно с всяка от тях и няма ангажимент към каналите, което с течение на времето е довело до тяхното запушване. „Изследвали сме всички стари канали, обходили сме ги и сме отчели къде са запушени. На места те вече са почистени. Имаме и разбирането на собствениците да го направим, тъй като по този начин отводняваме и техните терени“, каза още кметът. Според него цялостното възстановяване на старите отводнителни канали и по този начин отвеждането на дъждовна вода, за да не се допусне заливане на основните пътища и улици в община Поморие, ще отнеме още около една година. \r\nМария ПОПЧЕВА", "date": "2019.01.13", "title": "Иван Алексиев, кмет на Община Поморие: Най-голямата трудност през изминалата година представляваха поройните дъждове, които наводниха града"}
{"url": "http://www.focus-news.net/news/2019/01/13/2611557/kmetat-na-sofiya-yordanka-fandakova-kam-filmovata-obshtnost-vie-pechelite-mezhdunarodno-priznanie-i-visoki-svetovni-otlichiya-s-koeto-proslavyate-sofiya-i-balgariya.html", "text": "„Поздравявам българската филмова общност с професионалния празник. През последните години вие печелите международно признание, достигайки високи световни отличия, с което прославяте София и България. Пожелавам ви да сте здрави и вдъхновени в пътя на творчеството, с което да продължавате да ни радвате и да ни карате да се гордеем”. Това каза кметът на София Йорданка Фандъкова по повод отбелязването на Деня на българското кино, съобщиха от пресцентъра на  Столична община .  \r\nЧестването на Деня на българското кино е част от Календара на културните събития на Столичната община.  \r\nСофия е Творчески град на киното на ЮНЕСКО. Градът носи тази престижна титла от 2014 г. Според Фандъкова това е огромно постижение за филмовата индустрия и за нашия град, чийто най-голям потенциал са образованите, креативни и умни хора.  \r\nТя добави, че София е пример за развитие на филмовата индустрия, която има забележителен принос към икономиката на града. По думите ѝ на територията на столицата са разположени най-големите студия в България за филмово производство. В столицата живеят, творят и се развиват много от професионалистите в бранша. София е домакин на световноизвестни филмови фестивали като „София фирлм фест”, „Киномания” и др.  \r\nСпоред Фандъкова визията за София като творчески град на киното е утвърждаване на града като водещ център на филмовата индустрия в Европа. Филмовата индустрия в София е втора (след софтуера и видео игрите) по прираст на добавена стойност за последните осем години. Това показват данните на изследването на Обсерватория по икономика на културата. Изкуствата, културните и творческите индустрии, културното наследство и културния туризъм са на 4-то място по добавена стойност в икономиката на София с 8,5%. Филмова индустрия в София показва развитие, като в този сектор са ангажирани над 800 организации.  \r\n„През последните години чрез столичната програма „Култура” и чрез филмовата комисия са подкрепени близо 90 филмови проекти. Само за миналата година са 12 документални и игрални филма. Сред тях са филмите „Соня Йончева – пътят на една дива” за световноизвестната оперна прима, „Пет минути София – градът”, „Какъв цвят е този свят”. Подкрепихме и филмите „Смартфонът беглец”, „Дъвка за балончета”, „Вездесъщият” и др.  \r\nПо повод навършването на 80 години от рождението на Невена Коканова организирахме изложба с фотоси, която открихме в галерията на открито в Градската градина\", каза още кметът Фандъкова.  \r\nПрез 2018 г. българското кино спечели множество международни награди, участия в конкурсни програми. Филмът „Ага“ на Милко Лазаров бе селектиран да закрие 68-ото издание на Берлинале и печели голямата награда „Златна роза“ във Варна. Копродукцията с българско участие „Не ме докосвай“ на Адина Пинтилие получи „Златна мечка“ в Берлин, копродукцията „Дивата круша“ на Нури Билге Джейлан беше част от конкурсната програма на фестивала в Кан. „Ирина“ на Надежда Косева беше селектиран във Варшава и спечели множество отличия. Новият документален филм на Тонислав Христов „Тайният живот на Вера“ ще се състезава в престижния конкурс на фестивала в Сънданс.  \r\nВ чест на празника Националният филмов център в партньорство със Столичната община и Националния дворец на културата организира прожекции на български филми в пет софийски киносалона – „Одеон“, „Дом на киното“, „Люмиер-Лидл“, G8, \"Евросинема\", както и във ФКЦ – Варна и Lucky Дом на киното – Пловдив. Зрителите ще имат възможност да видят новия филм на Костадин Бонев „Далеч от брега“, семейния „Смарт Коледа“, боксофис хитовете „Възвишение“ и „Дъвка за балончета“, носителя на голямата награда „Златна роза“ за 2017 г. „Вездесъщият“ и много други. Билетите ще са на специалната цена от 5 лв.", "date": "2019.01.13", "title": "Кметът на София Йорданка Фандъкова към филмовата общност: Вие печелите международно признание и високи световни отличия, с което прославяте София и България"}
{"url": "http://www.focus-news.net/news/2019/01/13/2611543/kanal-5-makedoniya-panos-kamenos-napuska-gratskoto-pravitelstvo.html", "text": "Лидерът на дясната партия  „Независими гърци“ Панос Каменос, обяви тази сутрин, че напуска правителствената коалиция заради несъгласие по Договора от Преспа с премиера Алексис Ципрас, съобщава македонският телевизионен  \"Канал 5\" . \r\nСъобщението за напускане на коалицията Каменос направи след среща с гръцкия премиер Алексис Ципрас. Очаква се Каменос да даде пресконференция в 12 часа, обяснявайки причините за напускането на кабинета на Ципрас.  Юлиян Марков", "date": "2019.01.13", "title": "„Канал 5“ (Македония): Панос Каменос напуска гръцкото правителство"}
{"url": "http://www.focus-news.net/news/2019/01/13/2611559/kmetat-na-pernik-vyara-tserovska-obichayat-surva-izleze-izvan-predelite-na-pernik-i-na-balgariya.html", "text": "Обичаят Сурва излезе извън пределите на Перник и на България. Това каза кметът на Община Перник Вяра Церовска в интервю за  Агенция „Фокус“  за обичая Сурва. „Старая се максимално да покажа този обичай на повече хора, защото той наистина излезе извън пределите на Перник, извън пределите на България.Имаме читалищна дейност, която подпомагаме финансово. Организираме ги, насърчаваме ги. Цялата организация, която правим на фестивала „Сурва“ е насочена именно към това да ги насърчим, да им покажем колко са важни не само за нас, за Перник и за България, а за българите, където и да са, колко интересни и красиви са всички гости, които идват и които по някакъв начин следят този ритуал“, коментира Церовска. Кметът на Перник анонсира изложба, която се открива на 19 януари в Чикаго с фотоси от фестивала. „Там ще се излъчи и филм, който имаме по повод фестивала. Неслучайно нашият фестивал е част от нематериалното културно наследство. Наистина той е забележителен празник на българите. Нашият роден обичай“, каза още Церовска. Тя допълни, че традиционно вече има туристически  агенции, които правят организация в дните на фестивала. „Сега, когато той е в една не много голяма седмица и съвпада с дните с откриването на Пловдив като европейската култура, много туристи специално са забавили своята екскурзия, за да могат да видят нашия обичай.  \r\nНяма списание, което да не се занимава с туризъм и да не отрази най-големият зимен фестивал в България“, обясни Церовска. Тя посочи, че лично министърът на туризма Николина Ангелкова е поела ангажимента да покаже този фестивал далече извън пределите на България. \r\nДеница КИТАНОВА Пълния текст на интервюто четете по-късно в „Мнение”", "date": "2019.01.13", "title": "Кметът на Перник Вяра Церовска: Обичаят Сурва излезе извън пределите на Перник и на България"}
{"url": "http://www.focus-news.net/news/2019/01/13/2611560/ministar-krasimir-valchev-shte-poseti-elhovo-i-sredets-na-14-yanuari.html", "text": "На 14 януари 2019 г. министърът на образованието и науката Красимир Вълчев ще посети Елхово и Средец. Това съобщиха от пресцентъра на  Министерството . По време на визитата министърът ще проведе работни срещи с учители, директори и представители на синдикални организации от двете общини и ще присъства на провеждането на извънкласни форми за учениците. Предвидени са изказвания в 10.30 часа в сградата на Профилирана гимназия \"Св. Климент Охридски\" в Елхово и в 15.40 часа в Центъра за подкрепа на личностно развитие към Общински детски комплекс - Средец.", "date": "2019.01.13", "title": "Министър Красимир Вълчев ще посети Елхово и Средец на 14 януари"}
{"url": "http://www.focus-news.net/news/2019/01/13/2611556/tsvetan-tsvetanov-gerb-nyamam-nikakvi-ambitsii-nito-bih-iskal-da-uchastvam-v-evropeyskiya-vot.html", "text": "Нямам никакви амбиции, нито бих искал да участвам в европейския вот. Това каза председателят на ПГ на ГЕРБ Цветан Цветанов в „Неделя 150“ по  БНР . „Смятам, че в националната политика има ангажимент относно срещите и разговорите, които водя с всички структури на национално ниво. Всеки трябва да даде всичко от себе си на позициите, които може да допринесе както за успехите на България, така и за съхраняването и утвърждаването на ПП ГЕРБ като водеща политическа сила член на ЕНП“, коментира председателят на ПГ на ГЕРБ.  \r\nТой поясни, че на 20 януари в НДК на работна среща със структурите на  ГЕРБ, кметовете, общинските съветници, общинските ръководели, народните представители, ще могат с премиера Борисов да представят цялата хронограма на събития, които ще има в страната по политическа линия и съпътстващи мероприятия, които ще могат да стигнат до повече дебат в гражданското общество. „Ще се направят номинационни събрания -това е процедура, която се прави от самото учредяване на ПП ГЕРБ. След като приключат тези общински събрания със съответните номинации, по критериите, които ще бъдат заложени, Изпълнителната комисия ще може да вземем окончателно решение по подредбата на листата“, каза Цветанов. \r\n„Що се касае до това дали ще има нови лица – във всяка една листа има преобладаващо нови лица. ПП ГЕРБ във всеки един избор, било за общински съветници, било за народни представители, европейски листи, има най-сериозното обновление. Това е функция, възложена на нашите структури по места“, допълни заместник-председателят на партията. Той отбеляза, че няма проблем действащи евродепутати да продължат своя мандат.", "date": "2019.01.13", "title": "Цветан Цветанов, ГЕРБ: Нямам никакви амбиции, нито бих искал да участвам в европейския вот"}
{"url": "http://www.focus-news.net/news/2019/01/13/2611561/varna-nyakolko-rayona-na-grada-sa-bez-voda-zaradi-avariya.html", "text": "Няколко района на града са без вода заради авария. Това съобщиха за  Радио „Фокус“ – Варна  от дружеството „Водоснабдяване и канализация“. С нарушено водоснабдяване до около 17.00 часа ще бъдат домакинствата в част от Цветния квартал, както и кварталите „Левски“ и „Бриз“. От дружеството допълниха, че без вода до около 18.00 часа ще бъдат още абонатите в местност Черноморска панорама. \r\nМарияна ВАЛЕНТИНОВА", "date": "2019.01.13", "title": "Варна: Няколко района на града са без вода заради авария"}
{"url": "http://www.focus-news.net/news/2019/01/13/2611562/kristian-vigenin-bsp-golyamata-ni-tsel-e-da-promenim-posokata-v-koyato-se-razviva-balgariya.html", "text": "„Голямата ни цел е да променим посоката, в която се развива България“. Това заяви секретарят на ПГ на „БСП за България“ Кристиан Вигенин пред БНР, съобщиха от пресцентъра на  Националния съвет на БСП.  Той подчерта, че приоритетите за новия политически сезон са фокусирани върху вътрешната политика. „НС на БСП прие „Визия за България“. Това ще направи и Конгресът. На тази база ще бъдат и нашите предложения и политическа дейност, като опозиция и подготовка за управление“, заяви Вигенин. Той подчерта, че на пленума е приета и предизборната платформа. Според него трябва да има решителна промяна и в начина, по който функционира ЕС и политиките, които прилага. „Искаме ЕС да бъде един социален съюз, който в много по-голяма степен да отразява тревогите на гражданите и да решава техните проблеми. Съюз, който не е фокусиран върху проблемите на бюрокрацията, а живее с реалните проблеми на държавите и гражданите“, обясни той. По неговите думи ЕС трябва да уважава в по-голяма степен суверенитета на страните членки по въпроси като миграцията. „Различното в нашата платформа е вниманието към проблемите на младите, децата и демографските проблеми в ЕС“, допълни той. Народният представител посочи, че според проучванията евроскептицизмът нараства. Той подчерта, че листата на БСП ще бъде готова в началото на април. „Обновление ще има, но не е толкова важно кой на кое място ще бъде, а каква е политиката, която предлага левицата. БСП има сериозни шансове да спечели тези избори“, каза още депутатът от левицата.  \r\nПо повод пакета „Мобилност“, Вигенин е на мнение, че тази тема трябва да бъде отложена за след изборите, защото сега, в предизборна ситуация, никой няма да бъде склонен на компромиси. „Трябва да се намерят адекватни решения в спокойна обстановка. Макрон и тези, които го подкрепят, се опитват да поставят под въпрос фундаментални принципи на ЕС за собствен интерес“, каза още той. \r\n„Предсрочните избори в България ще бъдат следствие от всичко, което се случва последните месеци. Те са неизбежни“, категоричен е Кристиан Вигенин. По неговите думи управляващите не успяват да намерят перспективата за развитието на страната. „Цялата политика е насочена към преразпределяне на средства в определени посоки и запазване на властта ден след ден. Това омръзва на все повече хора“, поясни той. Народният представител цитира рейтинги на институциите, според които парламентът има 8% одобрение. „Това е най-ниската точка, която парламент някога е достигал от началото на промените. Отговорността за управлението и начинът, по който функционира парламентът, е на управляващите и мнозинството. Няма как опозицията да е виновна за това“, подчерта Кристиан Вигенин.", "date": "2019.01.13", "title": "Кристиан Вигенин, БСП: Голямата ни цел е да променим посоката, в която се развива България"}
{"url": "http://www.focus-news.net/news/2019/01/13/2611546/panos-kamenos-nezavisimi-gartsi-napuska-pravitelstvoto-az-podavam-ostavka-kato-ministar-na-otbranata.html", "text": "„Независими гърци“ напуска правителството, аз подавам оставка като министър на отбраната, заяви лидерът на партията и коалиционен партньор Панос Каменос след срещата с гръцкия премиер Алексис Ципрас, информира електронното издание на гръцкия вестник  Efimerida .  \r\n\"Срещнах се с министър-председателя. Проведохме доста дълга дискусия. Нашето сътрудничество продължи четири години в правителството на националния консенсус между две партии от различни части на политическия спектър. Извадихме страната от Спасителната програма, така че темата за Македония, за която са загинали хиляди,не ми позволява да не се оттегля. Благодарих на министър-председателя за сътрудничеството и му обясних, че за мен, поради национални съображения, сътрудничеството не може да продължи. „Независими гърци“ напуска правителството ”, каза Каменос на излизане от срещата. \r\nВъпреки упоритите въпроси на журналистите, дали той оттегля  доверието си от правителството, Каменос отказа да отговори, като призоваваше журналистите да се „успокоят“, пише изданието.  \r\nПрипомня се, че Панос Каменос ще даде пресконференция в 12:00 часа в централен хотел в Атина, където - както каза той - ще даде всички отговори.  Юлиян Марков", "date": "2019.01.13", "title": "Панос Каменос: „Независими гърци“ напуска правителството, аз подавам оставка като министър на отбраната"}
{"url": "http://www.focus-news.net/news/2019/01/13/2611558/", "text": "Продължава съсредоточаването на турските въоръжени сили в провинция Хатай по границата със Сирия, предаде  информационната агенция ДХА .   \r\nПристигналите с товарен влак на ж.п. гарата в околия Искендерун танкове и бронирана техника са натоварени на ТИР-ове. От там те се насочват към войсковите части по граничната линия в околия Рейханлъ, посочва още ДХА.  Георги Димов", "date": "2019.01.13", "title": "ДХА: Турция продължава да трупа войски по границата със Сирия"}
{"url": "http://www.focus-news.net/news/2019/01/13/2611544/tsvetan-tsvetanov-gerb-otkrivaneto-na-plovdiv-evropeyska-stolitsa-na-kulturata-e-klyuchovoto-sabitie-s-koeto-zapochna-2019-g.html", "text": "Откриването на „Пловдив европейска столица на културата“ е ключовото събитие, с което започна 2019 г. Това каза председателят на ПГ на ГЕРБ Цветан Цветанов в „Неделя 150“ по  БНР . „Искам да поздравя Пловдив за това, че вчера беше открито официално домакинството и възможността България и Пловдив респективно да бъде столица културна за 2019 г. Ето това е още един момент, в който можем да се гордеем като българи и да се съобразим с мотото на цялото председателство на културна столица, това е „Заедно“, каза Цветанов.  \r\n„Всичко това, което е завещано, това, което трябва да съхраним и това, което трябва да представим на гостите и на всички български граждани, е това, което може да ни направи по-силни“, отбеляза той. Във връзка с коментара на кмета на Пловдив Иван Тотев, че не чувства подкрепа от Министерство на културата, Цветанов коментира, че вчера е видял едно истинско приятелство между министър Банов и кмета на Пловдив. Той подчерта, че правителството е отпуснало 20 млн. лв., за да може домакинството да бъде успешно. „Смятам, че всичко, което в момента се случва в Пловдив и цялата 2019 г. ще ни направи много по-силни и ще може да представи страната си по възможно най-добрия начин. Пловдив го заслужава, България го заслужава, както го направихме в европредседателството, което започна като ключово събитие през 2018 г.", "date": "2019.01.13", "title": "Цветан Цветанов, ГЕРБ: Откриването на „Пловдив европейска столица на културата“ е ключовото събитие, с което започна 2019 г."}
{"url": "http://www.focus-news.net/news/2019/01/13/2611566/burgas-bez-zatrudneniya-se-osashtestvyava-preminavaneto-prez-gkpp-malko-tarnovo.html", "text": "Без затруднения се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани колони от автомобили, а преминаването се осъществява без забавяния. \r\nМария ПОПЧЕВА", "date": "2019.01.13", "title": "Бургас: Без затруднения се осъществява преминаването през ГКПП „Малко Търново“"}
{"url": "http://www.focus-news.net/news/2019/01/13/2611565/plovdiv-bus-e-izgoryal-na-avtomagistrala-trakiya-v-rayona-na-km-109.html", "text": "Бус „Фолксваген“ се е запалил в движение и е изгорял напълно на АМ „Тракия“ в района на км 109 преди разклона за село Цалапица. Това съобщи за  Радио „Фокус“ – Пловдив  говорителят на Областната дирекция на МВР. Сигналът за инцидента е подаден в 11.40 часа. Няма пострадали хора. Движението не е затруднено, тъй като бусът е в аварийната лента. \r\nТони МИХАЙЛОВ", "date": "2019.01.13", "title": "Пловдив: Бус е изгорял на автомагистрала „Тракия“ в района на км 109"}
{"url": "http://www.focus-news.net/news/2019/01/13/2611563/tsvetan-tsvetanov-gerb-za-dve-godini-prezidentat-ne-nameri-vreme-da-otdeli-politicheski-resurs-i-da-tarsi-dialog-kakto-go-praveha-predishnite-prezidenti.html", "text": "За две години президентът не намери време да отдели политически ресурс и да търси диалог, както го правeха предишните президенти. Това каза председателят на ПГ на ГЕРБ Цветан Цветанов в „Неделя 150“ по  БНР.  \r\nЦветанов изтъкна, че президентът Радев не е присъствал в парламента, откакто е положил клетва. „Обратно премиерът Борисов намира време, когато има актуални теми, които са зададени към него“, допълни председателят на ПГ на ГЕРБ.  \r\n„Ако проследите внимателно престоя на Румен Радев в президентството ще видите, че всички конфликти и реплики, които има в публичното пространство, са свързани с инициативата за подобно противопоставяне от президента Радев. По никакъв начин никога не сме залагали на противопоставянето, защото ПП ГЕРБ доказа, че прави кампанията лице в лице, държим да има диалог, ние сме тези, които можем да направи консенсус и да защитим националния интерес. Ако цитираме това, което казах в последната си декларация, просто се позовах на европейски медии, които коментираха, че речта му е била свръхполитизирана и заподозряха, че наричайки се обединител на нацията той успява единствено да провокира разделение и омраза“, каза Цветанов. Той посочи, че български граждани също са дали много негативна оценка за новогодишното обръщение на държавния глава. \r\nЦветанов отбеляза, че е започнал своята декларация за новия политически сезон с призив за повече консенсус и интензивен политически дебат.  „Нека прагматизмът да заглуши популизма и политическите аргументи да вземат връх над заклинанията, които чуваме през последните няколко месеци от опозицията и респективно от БСП“, каза още той и добави, че трябва да има повече каузи, върху които има обединени.  \r\nТой благодари на Сергей Станишев и на евродепутатите от БСП, които за разлика от лидера им Корнелия не са отнесли критики към правителството и премиера по темата за пакет „Мобилност 1“.„Обединявайки заедно и министри и на Министерски съвет, и евродепутатите, успяхме заедно с превозвачите да защитим националният интерес“, каза още Цветанов.", "date": "2019.01.13", "title": "Цветан Цветанов, ГЕРБ: За две години президентът не намери време да отдели политически ресурс и да търси диалог, както го правeха предишните президенти"}
{"url": "http://www.focus-news.net/news/2019/01/13/2611567/sliven-vremenno-e-ogranicheno-dvizhenieto-po-pat-i-7-gradets-mokren-poradi-patnotransportno-proizshestvie.html", "text": "Временно е ограничено движението по път I-7 Градец - Мокрен поради пътнотранспортно произшествие. Това съобщиха от пресцентъра на  Агенция „Пътна инфраструктура“ .", "date": "2019.01.13", "title": "Сливен: Временно е ограничено движението по път I-7 Градец - Мокрен поради пътнотранспортно произшествие"}
{"url": "http://www.focus-news.net/news/2019/01/13/2611568/dobrich-mestyat-vodonoska-do-uchilishte-lyuben-karavelov.html", "text": "Водоноската, която днес бе  разположена в кв. „Строител”, ще бъде изместена до училище  „Любен Каравелов”, съобщават от  Община Добрич . Причината е, че водоподаването в кв. „Строител“ е възстановено и вода има по ниските етажи на блоковете, уточняват от администрацията.  Другата водоноска остава в района на пазара в кв. „Христо Ботев”.", "date": "2019.01.13", "title": "Добрич: Местят водоноска до училище „Любен Каравелов”"}
{"url": "http://www.focus-news.net/news/2019/01/13/2611552/plovdiv-zhitelite-na-selo-voyvodinovo-protestirat-sreshtu-tsiganskiya-proizvol-za-sedmi-poreden-den.html", "text": "Жителите на село Войводиново протестират срещу циганския произвол за седми пореден ден. Това каза за  Радио „Фокус“ – Пловдив  кметът на населеното място Димитър Тосев. По думите му протестът започва в този час, като местните жители вече се събират, за да изразят недоволството си. „Този път протестът не е вечерта, за да може да дойдат повече хора, пък и все пак е почивен ден. Надявам се пак да има присъствие“, каза Тосев. \r\nТой посочи, че вече са съборени около 15 паянтови постройки, като материалите от тях са извозени. Кметът на Войводиново каза още, че смята да призове жителите на селото да преустановят протестите си, докато не изтече законовият 14-дневен срок за обжалване на заповедите за събаряне на масивните постройки. „Разходите, които прави държавата във връзка с протестите са много големи, в това число за полицейското присъствие и наличието на жандармерия. Смятам, че трябва да сме толерантни към държавата, както тя е толерантна към нас и ни помага. Трябва да се замислим върху това“, каза Тосев. Той допълни, че ако няма положително развитие по отношение на премахването на масивните незаконни постройки, тогава протестите на жителите ще продължат. \r\nТони МИХАЙЛОВ", "date": "2019.01.13", "title": "Пловдив: Жителите на село Войводиново протестират срещу циганския произвол за седми пореден ден"}
{"url": "http://www.focus-news.net/news/2019/01/13/2611572/pregled-na-mezhdunarodnite-novini-do-13-chasa-agentsiya-fokus.html", "text": "Гръцката прокуратура в събота нареди провеждането на разследване на предполагаеми заплахи за депутатите във връзка със споразумение с името на Македония (Бивша югославска република Македония (БЮРМ) в материала), съобщи източник от съда. \r\nПарламентът на Македония прие в петък изменение на конституцията за преименуване на страната Република Северна Македония в съответствие със споразумение с Гърция за прекратяване на 27-годишния спор между двете страни, припомня изданието. \r\nМного гърци са обезпокоени от факта, че техният балкански съсед приема име, свързано с гръцкото наследство и идентично с северния регион на Гърция. \r\nРазпореждането за предварително разследване бе дадено след като два гръцки новинарски сайта съобщиха, че депутатите са получили заплашителни текстови съобщения, за да гласуват против сделката, каза източникът. \r\nРазследването ще се опита да определи дали е налице нарушение на личните данни и подтикване към извършване на престъпление, добави източникът. \r\n*** Проведе се пореден многохиляден протест в Белград срещу управлението на Александър Вучич, съобщава македонското електронно издание  “Република“ .  \r\nПод мотото \"1 от 5 милиона\" протестиращите преминаха  през центъра на Белград в знак на протест срещу политиката на президента Вучич и неговото правителство. \r\nКакто и преди, начело на колоната е имало барабани, а зад тях камиони с озвучителна техника, от които се е чувал призива \"Излез и се бори\". Колоната е минала пред сградата на Националната телевизия с искане за показване на информация за протестите в програмата. Там бяха запалени  и факли, разказва изданието. \r\nОсвен в Белград, протестите се проведоха в Ниш, Крушевац, Нови Сад и други големи градове. \r\nСледващият протест е насрочен за 16 януари, отбелязвайки годишнината от убийството на сръбския политик от Косово Оливер Иванович. \r\n*** За ВМРО ДПМНЕ Споразумението на Преспа е неприемливо, вредно и противоконституционно със силно отрицателно въздействие върху страната, заяви вицепрезидентът на ВМРО-ДПМНЕ Александър Николовски за Охридското електронно издание  Ohrid News .  \r\nТой подчерта, че споразумението на Преспа след проваления референдум е мъртъв текст на хартия, а ВМРО-ДПМНЕ ще използва всички инструменти, за да постигне по-добър договор. Според него това е възможно със силна дипломация, което не е било така при сключването на Договора от Преспа. Според Николовски Заев бяга от парламентарните избори, защото се страхува от думата на народа. \r\n*** Появи се снимка от убийството на Оливер Иванович, пише македонското електронно издание  “Фактор“ \r\nКосовските медии крият кадри и снимки на убийството на един от лидерите на косовските сърби Оливер Иванович в Митровица, пишат сръбските медии, като се твърди, че самото убийство също е записано, въпреки че косовските власти твърдят обратното. \r\nСлед като Иванович пада, към него се приближава една жена, съседка, както и полицай, който е там. Повикана е линейка, пишат медиите. \r\nСмята се, че изпълнителите са свързани с председателя на косовския парламент Кадри Весели, твърдят сръбските медии, цитирани от \"Фактор“. \r\nКосовските власти не са изпратили в Белград оригиналните патрони и не е ясно с какво оръжие  е застрелян, уточнява изданието. \r\n*** Германската полиция е извършила мащабна акция срещу организираната престъпност в шест града в провинция Северен Рейн-Вестфалия в събота вечер, предава  Deutsche Welle . \r\nВ акцията са взели участие около 1 300 полицаи в градовете Дортмунд, Есен, Дуйсбург, Бохум, Реклингхаузен и Гелзенкирхен. \r\nВластите заявиха, че акцията е насочена срещу  семейни престъпни кланове от арабски произход в северозападната германска провинция. Според вестник Bild полицията се e фокусираla върху арабските престъпни синдикати, особено тези с ливански произход. \r\nГоворителят на полицията Оливер Пайлер заяви пред репортери, че координираните акции са започнали  в 21 часа местно време (22 часа българско време). \r\n„Както правим доста често, тази вечер проверяваме многобройни барове за наргилета (…), защото те функционират като убежища за членовете на тези семейни кланове“, каза той. \r\nСпоред съобщения в медиите клановете използват баровете за наргилета, кафенета и хазартни зали за пране на пари и други незаконни дейности.  \r\nДесетки хора са били претърсени и са проверени множество, като се очаква полицията да публикува официални резултати от акцията в неделя. \r\nПожарникари, митнически служители, членове на службата за събиране на данъци и общински полицаи са взели участие заедно с полицейските отряди. Полицейските сили споделиха снимки от акцията в социалните медии под надслов \"#NullToleranz\" (Нулева толерантност – бел. ред.). \r\n*** „Независими гърци“ напуска правителството, аз подавам оставка като министър на отбраната, заяви лидерът на партията и коалиционен партньор Панос Каменос след срещата с гръцкия премиер Алексис Ципрас, информира електронното издание на гръцкия вестник  Efimerida .  \r\n\"Срещнах се с министър-председателя. Проведохме доста дълга дискусия. Нашето сътрудничество продължи четири години в правителството на националния консенсус между две партии от различни части на политическия спектър. Извадихме страната от Спасителната програма, така че темата за Македония, за която са загинали хиляди,не ми позволява да не се оттегля. Благодарих на министър-председателя за сътрудничеството и му обясних, че за мен, поради национални съображения, сътрудничеството не може да продължи. „Независими гърци“ напуска правителството ”, каза Каменос на излизане от срещата. \r\nВъпреки упоритите въпроси на журналистите, дали той оттегля  доверието си от правителството, Каменос отказа да отговори, като призоваваше журналистите да се „успокоят“, пише изданието.  \r\nПрипомня се, че Панос Каменос ще даде пресконференция в 12:00 часа в централен хотел в Атина, където - както каза той - ще даде всички отговори. \r\n*** Министърът на външните работи на Турция даде подробности за проведения от него телефонен разговор вчера с държавния секретар на САЩ Майк Помпео, предаде информационната агенция ДХА. Стана известно, че е била направена оценка на последните събития в Сирия и стъпките, които трябва да се предприемат в бъдеще. Турската страна обаче отново е изразила пред Вашингтон критиките си на тема „тероризъм”. „За разлика от предишни техни изявления (на Вашингтон), намираме за позитивни  вчерашните им изявления; т.е. за премахване на елементите, предизвикващ притесненията на Турция.  Другите  моменти в позицията на САЩ обаче никога няма да бъдат приети от нас и категорично ги отхвърляме. Порицаваме, отхвърляме и не приемаме каквито и да е критики към Анкара.  … Под лидерството на президента Реджеп Тайип Ердоган, Турция е решителна по отношение на борбата с тероризма. Ние не се нуждаем от разрешението на никого (подразбира се провеждането на трета военна операция на турската армия в Сирия – бел. на „Фокус”). Винаги ние ще определяме времето и мястото; ще предприемаме нужните стъпки и ще правим онова, което се налага за прочистване на тероризма и извън нашата граница. Никой да няма съмнения по този въпрос.”, предупреждава турският външен министър, цитиран от ДХА. \r\n*** След оставката на Панос Каменос ще поискам вот на доверие, заяви гръцкият премиер след решението на Панос Каменос да подаде оставка и да оттегли партията „Независими гърци“ от правителството, предава думите му гръцкото издание  Efimerida .  \r\n„В продължение на почти четири години имах честно и искрено сътрудничество с Панос Каменос. На всички ни е известно, че идваме от различни политически семейства, всички идеологически различия бяха известни. Заради  националния интерес, ние работихме искрено съвместно и сме постигнали много, успяхме да изведем страната от трудното приключение на меморандумите, да върнем нормалността, да подкрепим слабите, да проправим пътя за борба с корупцията. \r\nБлагодаря на Панос Каменос не само за всичко, което сме постигнали, но и за това, че той той проведе с мен честен и прям разговор.", "date": "2019.01.13", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/01/13/2611570/varna-94-sluchaya-na-varitsela-sa-registrirani-v-regionalnata-zdravna-inspektsiya-prez-poslednata-sedmitsa.html", "text": "94 случая на варицела са регистрирани в Регионалната здравна инспекция през последната седмица. Това съобщиха за  Радио „Фокус“ – Варна  от РЗИ - Варна. За периода от 4 до 10 януари от въздушно-капкови инфекции са регистрирани 113 лица срещу 51 за предходната седмица, представени от 94 случая на варицела и 19 случая на скарлатина. По данни на институцията регистрираната остра заразна заболеваемост се движи в характерните за сезона граници. През периода са регистрирани 23 случая на чревни инфекции срещу 6 от предходната седмица, като през настоящите дни чревните инфекции са представени от 17 ентероколита, 3 вирусни хепатита, 1 салмонелоза и 2 ротавирусни ентерита. \r\nВ кабинета за анонимно и безплатно консултиране за СПИН са преминали и изследвани 20 лица. \r\nИзвършени са 28 епидемиологични проучвания на болни с остри заразни болести. \r\nМарияна ВАЛЕНТИНОВА", "date": "2019.01.13", "title": "Варна: 94 случая на варицела са регистрирани в Регионалната здравна инспекция през последната седмица"}
{"url": "http://www.focus-news.net/news/2019/01/13/2611576/pazardzhik-literaturniyat-sbornik-debyuti-na-beshe-predstaven-v-peshtera.html", "text": "Литературният сборник „Дебюти“ на младите творци Памела Мекушина, Елисавета Белиганска и Христо Милчев беше представен в Пещера. Това съобщи за  Радио „Фокус“ – Пазарджик  Богдана Сиракова от библиотеката към Читалище „Развитие“ в Пещера. Сборникът е първо публично представяне на литературните опити и творчески търсения на младежите. Той се издава по проект „Духовни дари“ финансиран от Общински фонд за подкрепа на местни инициативи създаден от Община Пещера съвместно с Платформа Агора и Фондация \"Америка за България\". Илюстрация на корицата е дело на Елена Арнаудова. Младите творци имаха възможност да представят пред публика своите произведения, както и да обяснят откъде черпят вдъхновение за творчеството си. \r\nАлбена ЖИЛЕКОВА", "date": "2019.01.13", "title": "Пазарджик: Литературният сборник „Дебюти“ на беше представен в Пещера"}
{"url": "http://www.focus-news.net/news/2019/01/13/2611569/dha-mevlyut-chavushoglu-s-novi-kritiki-kam-sasht-na-tema-terorizam-ankara-e-reshitelna-za-treta-voenna-operatsiya-v-siriya.html", "text": "Министърът на външните работи на Турция даде подробности за проведения от него телефонен разговор вчера с държавния секретар на САЩ Майк Помпео, предаде информационната агенция ДХА. Стана известно, че е била направена оценка на последните събития в Сирия и стъпките, които трябва да се предприемат в бъдеще. Турската страна обаче отново е изразила пред Вашингтон критиките си на тема „тероризъм”. „За разлика от предишни техни изявления (на Вашингтон), намираме за позитивни  вчерашните им изявления; т.е. за премахване на елементите, предизвикващ притесненията на Турция.  Другите  моменти в позицията на САЩ обаче никога няма да бъдат приети от нас и категорично ги отхвърляме. Порицаваме, отхвърляме и не приемаме каквито и да е критики към Анкара.  … Под лидерството на президента Реджеп Тайип Ердоган, Турция е решителна по отношение на борбата с тероризма. Ние не се нуждаем от разрешението на никого (подразбира се провеждането на трета военна операция на турската армия в Сирия – бел. на „Фокус”). Винаги ние ще определяме времето и мястото; ще предприемаме нужните стъпки и ще правим онова, което се налага за прочистване на тероризма и извън нашата граница. Никой да няма съмнения по този въпрос.”, предупреждава турският външен министър, цитиран от ДХА.  Георги Димов", "date": "2019.01.13", "title": "ДХА: Мевлют Чавушоглу с нови критики към САЩ на тема „тероризъм”;  Анкара е решителна за трета военна операция в Сирия"}
{"url": "http://www.focus-news.net/news/2019/01/13/2611573/burgas-s-polagane-na-ventsi-i-tsvetya-v-pomorie-byaha-otbelyazani-141-godini-ot-rozhdenieto-na-peyo-yavorov.html", "text": "С полагане на венци и цветя в Поморие бяха отбелязани 141 години от рождението на поета Пейо Яворов. Това съобщиха от пресцентъра на  Община Поморие . Пред корифея на романтичното слово се преклониха кметът Иван Алексиев, общински съветници, общественици, жители и гости на града. В памет на „Непознатия Яворов“ на 15 януари 2019 г. от 17.30 часа в Градската художествена галерия „Дечко Стоев“ ще бъде проведена и среща с литературоведа Георги Райков. \r\nПейо Тотев Крачолов е роден в Чирпан на 13 януари 1878 г., но 21 години по-късно в Поморие се ражда Пейо Яворов – един от най-големите български поети на XX век. Отдавна е прието, че истинският творчески дебют на символиста е именно в някогашно Анхиало, а едногодишното пребиваване в градчето (1899 - 1900 г.) е и най-плодотворният му период. „В Анхиало написах „Калиопа“, вдъхновен от една хубава мома българка…“ – изповядва се в недовършената си автобиография Яворов.", "date": "2019.01.13", "title": "Бургас: С полагане на венци и цветя в Поморие бяха отбелязани 141 години от рождението на Пейо Яворов"}
{"url": "http://www.focus-news.net/news/2019/01/13/2611575/veliko-tarnovo-nad-4000-dushi-sa-posetili-istoricheskiya-muzey-v-gorna-oryahovitsa-prez-2018-godina.html", "text": "Над 4000 души са посетили Историческия музей в Горна Оряховица през 2018 година. Това каза за  Радио „Фокус“ – Велико Търново  директорът на културната институция Пламен Мадемов. Той посочи, че близо 40% от посетителите през изминалата година са били младежи и ученици, които са основната целева група на Музея. „Поставили сме си като мисия да увличаме в музейното дело най-младите. За това основен принос имат „семейните съботи“ в Исторически музей, които проведохме за пето поредно лято. Те бяха изключително успешни и много посетители се включиха в инициативата. Много наши приятели обогатиха програма. Те представиха традиционни занаяти и умения. Това бяха предимно горнооряховски майстори“, добави Пламен Мадемов.  \r\nПрез 2018 година горнооряховският музей е реализирал редица гостувания в различни градове с едни от най-търсените си мобилни колекции, свързани с пороците. Експозиции са представени и в пресцентъра на Спортната зала във връзка с 145-годишнината от рождението на световно известния борец и почетен гражданин на Горна Оряховица Никола Петров, както и на третото изложение „Младежко техническо творчество“. По традиция в Музея са представени находките от археологическото лято на крепостта „Ряховец\", а в Етнографския музей в Долна Оряховица народният певец и колекционер на народни носии Петър Георгиев представи в своя изложба-ревю всичко, което е събирал в продължение на 20 години. Мадемов обобщи, че годината е била изключително ползотворна за Исторически музей – Горна Оряховица. \r\nНадежда КРЪСТЕВА", "date": "2019.01.13", "title": "Велико Търново: Над 4000 души са посетили Историческия музей в Горна Оряховица през 2018 година"}
{"url": "http://www.focus-news.net/news/2019/01/13/2611574/ivan-milushev-gradska-hudozhestvena-galeriya-blagoevgrad-tvoretsat-petr-yedlichka-mnogo-interesno-sachetava-skulptura-i-zhivopis.html", "text": "Творецът Петр Йедличка много интересно съчетава скулптура и живопис. Това каза за  Радио „Фокус“ - Пирин  Иван Милушев, директор на Градска художествена галерия - Благоевград. „Миналата година получихме едно писмо от автора, в което представя себе си. Имаше и няколко малки монографии, които включиха информация за неговото творчество, репродукции на негови работи, като той отправи предложение да направи изложба на негови работи“, каза Милушев. Петр Йедличка в кореспонденцията изтъква, че разбрал много добри неща за галерията в Благоевград. „Аз се чувствам поласкан от цялата тази случка, защото търсейки информация за него установих, че това един от сериозните чешки художници. Той прави едно много интересно съчетание от скулптура и живопис. Любопитен факт за него е, че е завършил Художествена академия в София. Преди това е направил изложба в градската галерия във Варна“, каза още Милушев. \r\nЛора КАЛЧЕВА", "date": "2019.01.13", "title": "Иван Милушев, Градска художествена галерия - Благоевград: Творецът Петр Йедличка много интересно съчетава скулптура и живопис"}
{"url": "http://www.focus-news.net/news/2019/01/13/2611579/plovdiv-chast-ot-ul-tsarevets-shte-bade-zatvorena-za-dvizhenie-na-14-yanuari-zaradi-avarien-remont.html", "text": "Източното платно на ул. „Царевец“ в участъка от ул. „Йордан Гавазов“ до  бул. „Пещерско шосе“ ще бъде затворена за движение на 14 януари. Това съобщиха за  Радио „Фокус“ – Пловдив  от ОП „Организация и контрол на транспорта“. Причината е авариен ремонт на магистрален водопровод, като ограничението ще бъде валидно за времето от 09.00 до 16.00 часа. Маршрутът на автобусни линии №10, 37 и 222 от общинската транспортна схема се променя. \r\nТони МИХАЙЛОВ", "date": "2019.01.13", "title": "Пловдив: Част от ул. „Царевец“ ще бъде затворена за движение на 14 януари заради авариен ремонт"}
{"url": "http://www.focus-news.net/news/2019/01/13/2611578/blagoevgrad-normalno-se-osashtestvyava-preminavaneto-prez-gkpp-kulata.html", "text": "Нормално се осъществява преминаването през ГКПП „Кулата“. Това съобщиха за  Радио „Фокус“ - Пирин  от „Гранична полиция\". Без забавяне се извършва преминаването на ГКПП „Илинден“. Нормално интензивно е движението и на останалите гранични пунктове с Република Гърция. Спокойно се осъществява преминаването през ГКПП „Златарево“. \r\nЛора КАЛЧЕВА", "date": "2019.01.13", "title": "Благоевград: Нормално се осъществява преминаването през ГКПП „Кулата“"}
{"url": "http://www.focus-news.net/news/2019/01/13/2611581/pazardzhik-peshtera-snezhanka-kray-peshtera-e-otvorena-za-turisti-prez-tseliya-zimen-sezon.html", "text": "Пещера Снежанка край Пещера е отворена за туристи през целия зимен сезон. Това каза за  Радио „Фокус” - Пазарджик  Георги Киев, председател на туристическо дружество „Купена” - Пещера, което стопанисва обекта. Пещерата работи всеки ден от 10.00 до 16.00 часа. Пътят до Снежанка е проходим, поставени са и необходимите указателни табели. Киев уточни, че повечето посетители спазват стриктно правилата и не повреждат сталактитите, сталагмитите, синтровите езера и драперии. „Още на входа им се казва, че не бива да чупят сталактитите, които са на десетки и стотици хиляди години, и не трябва да драскат по тях и да повреждат флората и фауната. През зимните месеци заради прилепите снимането в Снежанка е забранено\", каза още Георги Киев. \r\nАлбена ЖИЛЕКОВА", "date": "2019.01.13", "title": "Пазарджик: Пещера Снежанка край Пещера е отворена за туристи през целия зимен сезон"}
{"url": "http://www.focus-news.net/news/2019/01/13/2611577/todor-ivanov-kashta-muzey-p-k-yavorov-chirpan-yavorov-e-tvarde-golyam-za-da-bade-zatvoren-v-kraga-misal-za-dalgo-vreme.html", "text": "Яворов е твърде голям и световен, за да бъде затворен в кръга „Мисъл“ за дълго време. Това каза за  Радио „Фокус“ – Пирин  Тодор Иванов, поет, белетрист и главен уредник на къщата музей „П. К. Яворов” - Чирпан и директор на Фондация „Яворов”. По думите му някои литератори твърдят, че всъщност кръгът „Мисъл“ е превъзпитал младия поет и в тази елитарна среда той е пораснал. Според Иванов кръгът „Мисъл“ приласкава Яворов, защото Пенчо Славейков и д-р Кръстев откриват неговия невероятен талант. Тодор Иванов посочи, че когато за първи път Яворов се появява в София със своите извехтели дрехи, Славейков и д-р Кръстев са изумени от неговата младост. Когато го приобщават към себе си, кръгът „Мисъл“ се легитимира по някакъв начин чрез него и неслучайно те го изтеглят от Анхиало в София. „Когато през 1904 година Пенчо Славейков в своя Предговор на втората стихосбирка на Яворов пише, че поезията на Яворов не е за фасулковците, тоест не е за всеки, Яворов в едно свое писмо до своя зет Никола Найденов, който е мъж на по-малката му сестра, пише, че всъщност Предговора на Славейков не го ангажира и той се разграничава от тези думи. Когато спътничката на Пенчо Славейков Мара Белчева казва на Пенчо да кани Яворов на литературни срещи и на техните сбирки, Славейков ѝ отговаря ще Яворов е харамия и го теглят македонците“, коментира той. Тодор Иванов заяви, че така или иначе кръгът „Мисъл“ не е бил съвсем Яворовия кръг и неслучайно през 1909 година Яворов замисля издаването на ново списание и да се оттегли от този затворен кръг. \r\nНатали СТЕФАНОВА", "date": "2019.01.13", "title": "Тодор Иванов, къща музей „П. К. Яворов” - Чирпан: Яворов е твърде голям, за да бъде затворен в кръга „Мисъл“ за дълго време"}
{"url": "http://www.focus-news.net/news/2019/01/13/2611582/varna-blizo-4-mln-lv-sa-zalozheni-v-proektobyudzheta-na-obshtina-dalgopol-za-2019-godina-za-obshtinska-infrastruktura.html", "text": "Близо 4 млн. лв. са заложени в проектобюджета на Община Дългопол за 2019 година за общинска инфраструктура. Това съобщиха за  Радио „Фокус“ – Варна  от Община Дългопол. „В поименния списък за капиталовите разходи са включени обекти с общински характер. На фона на многообразните нужди са изведени приоритетни позиции, като най-много средства са отделени за общинската инфраструктура – 3 721 315 лв. За преустройство на зимно кино в спортна зала са предвидени 60 000 лв., за изграждане на зрителна зала в село Рояк – 50 000 лв., за изграждане на пенсионерски клуб в село Лопушна – 30 000 лв., за изграждане на автоспирка в село Лопушна – 6 000 лв.“, се посочва в Доклад към проекта за бюджет на Община Дългопол за 2019 година, подготвен от кмета Георги Георгиев. 74 000 лв. са заложени за основен ремонт и изграждане на канализационна мрежа в град Дългопол. Предвидени са още 12 000 лв. за изграждане на отводнителен канал в село Партизани, както и 30 000 лв. за изграждане на детски съоръжения в град Дългопол и в село Аспарухово. От целевата субсидия за капиталови разходи са предвидени и 37 078 лв. за закупуване на земя в село Партизани и град Дългопол. Доплащането на Общия устройствен план ще се извърши от плануваните собствени приходи – 47 520 лв. \r\nМарияна ВАЛЕНТИНОВА", "date": "2019.01.13", "title": "Варна: Близо 4 млн. лв. са заложени в проектобюджета на Община Дългопол за 2019 година за общинска инфраструктура"}
{"url": "http://www.focus-news.net/news/2019/01/13/2611580/milena-markovska-gradska-biblioteka-paisiy-hilendarski-asenovgrad-sred-nay-chetenite-balgarski-avtori-prez-2018-g-sa-ivinela-samuilova-mihail-veshim-i-milen-ruskov.html", "text": "Сред най-четените български автори в Градската библиотека „Паисий Хилендарски“ в Асеновград през 2018 г. са Ивинела Самуилова, Михаил Вешим, Милен Русков и Стефан Цанев. Това каза за  Радио „Фокус“ – Пловдив  Милена Марковска, директор на културната институция. Тя посочи, че ежегодно библиотеката изготвя и свои собствени класации – топ 10, свързани с най-четените автори и заглавия. „Тези класации нямат представителен характер, тъй като голяма част от гражданите четат, но не са регистрирани в библиотеката. В 21-ви век четенето е много повече от четенето на традиционни книги. Въпреки това, статистиката показва интересни резултати“, коментира тя. По думите ѝ най-четен автор за 2018 година на Детския отдел на библиотеката е Джеф Кини, в отдела за възрастни най-четена е Нора Робъртс, а най-четен български автор в отдела за възрастни е Ивинела Самуилова. Най-четеното заглавия в библиотеката през 2018 година е „Старогръцки легенди и митове“ на Николай Кун. \r\nПрез 2018 година активните читатели на Градската библиотека „Паисий Хилендарски“ в Асеновград са били 2133, като от тях 927 са деца до 14-годишна възраст. Според Марковска по професионална принадлежност, най-голям е броят на регистрираните философи, историци и педагози, следвани от инженерно-техническите специалисти. Посещенията на библиотеката през годината са били общо 31 195, като тук статистиката не отчита тези, които ползват останалите библиотечни услуги.  \r\n„Фондът на библиотеката през миналата година е обновен с 1921 библиотечни документа, от които 882 са постъпили като дарение. Заетите от библиотеката библиотечни документи са 64 264, от които 34 685 са отраслова литература, 21 355 – художествена литература, а 8224 – литература за деца. От отрасловата литература най-голям е интересът на асеновградчани към обществените науки, следван от литературознанието, математиката и естествените науки, също философията, психологията и историята“, каза Марковска. Тя посочи, че през 2018 година отново се забеляза тенденцията жените да са по-голямата част от читателите в библиотеката. „Съотношението е 2:1 в полза на жените“, уточни Марковска. \r\nТони МИХАЙЛОВ", "date": "2019.01.13", "title": "Милена Марковска, Градска библиотека „Паисий Хилендарски“ – Асеновград: Сред най-четените български автори през 2018 г. са Ивинела Самуилова, Михаил Вешим и Милен Русков"}
{"url": "http://www.focus-news.net/news/2019/01/13/2611583/dzhumhuriet-erdogan-i-da-iskate-i-da-ne-iskate-turtsiya-si-stoi-tvardo-na-krakata.html", "text": "Президентът на Турция Реджеп Тайип Ердоган произнесе реч на тържество за полагане на първа копка на технологична и производствена база в провинция Сакария и остро критикува онези среди, които „не могат да се примирят със сериозните успехи на страната”, информира електронното издание на вестник „Джумхуриет”. Основни послания в изказването на Ердоган, цитирани от изданието: \r\n- Тази страна свърши, така ни казваха.  На инат на всички обаче, инвестициите продължават. Кръговете, които не можеха да се примирят с позициите на тази страна, сега виждат, че тя продължава почтено да си стои на краката - и да искат, и да не го искат …; \r\n- Никога не сме забравили и няма да забравим солидарността, която демонстрира Катар с нашата страна почти по всички въпроси. …; \r\n- Ние сме нация, отворила вратите си за 3.5 милиона сирийски бежанци. …; \r\n- Стратегическите ни партньори ни оставаха на средата на пътя. Знаете че комуникационната система е много важна, тази наша система се срина. Понеже нашите партньори заглушиха радиостанциите. Вече се освободихме от тях. Вече сам установихме и създадохме собствена комуникационна система и радиостанции. …; \r\n- Навремето ни забраниха да сеем опиум, а самите те масово сееха опиум. Казах на министерството на земеделието – нека сега ние отново да започнем да култивираме коноп. Понеже ще видим, че конопът е полезен в много области. Очевидно преследваната цел тук е да бъде обвързани с външния сват - не само от военна гледна точка, а и чисто икономически. …  Георги Димов", "date": "2019.01.13", "title": "„Джумхуриет”: Ердоган: И да искате, и да не искате, Турция си стои твърдо на краката"}
{"url": "http://www.focus-news.net/news/2019/01/13/2611564/aleksis-tsipras-sled-ostavkata-na-panos-kamenos-shte-poiskam-vot-na-doverie.html", "text": "След оставката на Панос Каменос ще поискам вот на доверие, заяви гръцкият премиер след решението на Панос Каменос да подаде оставка и да оттегли партията „Независими гърци“ от правителството, предава думите му гръцкото издание  Efimerida .  \r\n„В продължение на почти четири години имах честно и искрено сътрудничество с Панос Каменос. На всички ни е известно, че идваме от различни политически семейства, всички идеологически различия бяха известни. Заради  националния интерес, ние работихме искрено съвместно и сме постигнали много, успяхме да изведем страната от трудното приключение на меморандумите, да върнем нормалността, да подкрепим слабите, да проправим пътя за борба с корупцията. \r\nБлагодаря на Панос Каменос не само за всичко, което сме постигнали, но и за това, че той той проведе с мен честен и прям разговор.  Юлиян Марков", "date": "2019.01.13", "title": "Алексис Ципрас: След оставката на Панос Каменос ще поискам вот на доверие"}
{"url": "http://www.focus-news.net/news/2019/01/13/2611586/pazardzhik-natovareno-e-dvizhenieto-po-patya-varvara-velingrad.html", "text": "Натоварено е движението по пътя Велинград-Варвара, предаде репортер на  Радио „Фокус“ – Пазарджик . По-интензивен е трафикът от курорта към Пазарджик. В участъците с най-много завои в дефилето се образуват колони от автомобили, заради по-ниската скорост, с която се преминава оттам. На места на шосето има паднали камъни, които налагат инцидентни маневри. На входа на пътя Варвара-Велинград има поставено светещо табло с предупредителен знак за опасност от падащи камъни, както и засилено полицейско присъствие. Патрул на „Пътна полиция“ е разположен на изхода на Велинград. \r\nАлбена ЖИЛЕКОВА", "date": "2019.01.13", "title": "Пазарджик: Натоварено е движението по пътя Варвара – Велинград"}
{"url": "http://www.focus-news.net/news/2019/01/13/2611587/liderat-na-bsp-korneliya-ninova-shte-obsazhda-v-smolyan-viziya-za-balgariya-i-viziya-za-evropa-predstoyat-podobni-sreshti-vav-vsichki-oblasti-na-stranata.html", "text": "Корнелия Нинова събра Областния съвет на БСП в Смолян, съобщиха от пресцентъра на  Националния съвет на БСП.   В работната среща участват общинските председатели от областта. Анализира се състоянието на всяка община, проблемите на жителите им и начините за тяхното решаване. След това ще се проведе среща с обществеността на Смолян, на която ще се дискутират приетите вчера от Националния съвет на БСП \"Визия за България\" и \"Визия за Европа\". Нинова ще отговаря на въпроси на гражданите. Председателят на партията ще направи такива срещи във всички области в страната.  На тях ще се обсъжда конкретна визия за развитието на всяка област.", "date": "2019.01.13", "title": "Лидерът на БСП Корнелия Нинова ще обсъжда в Смолян  \"Визия за България\" и \"Визия за Европа\", предстоят подобни срещи във всички области на страната"}
{"url": "http://www.focus-news.net/news/2019/01/13/2611588/varna-mladite-kinolyubiteli-ot-shkola-bratya-lyumier-pri-obshtinskiya-detski-kompleks-otbelyazvat-rozhdeniya-den-na-balgarskoto-kino.html", "text": "Младите кинолюбители от школа „Братя Люмиер“ при Център за подкрепа на личностното развитие – Общински детски комплекс - Варна отбелязват рождения ден на българското кино. Това съобщиха за  Радио „Фокус“ – Варна  от Общинския детски комплекс (ОДК). Датата ще бъде отбелязана с прожекция в ОДК, на която ще бъде представен римейк на филма „Българан е талант”. Режисьор е Юлиан Минков, а сценаристи са Тодор Николов и Деян Статулов. В тази версия Българан се играе от Тодор Николов, а Младата дама от Таня Пенева. \r\nНа 13 януари тези, които помнят биографията на българското кино, се сещат за първата прожекция у нас, състояла се в салона на „Модерен театър” в София, но преди „Българан е галант”, комедия, режисирана от Васил Гендов и продуцирана от акционерно дружество „Модерен театър”, у нас попадат и други герои и обстоятелства, които заслужават внимание. През 1897 година в Русе, а после и в други градове, гражданите започват да се събират около афиши със следни любопитни съобщения: „Ново! Кинематографът – чудо на ХХ век” и срещу левче, зрителите се потапят в историйките, дело на Братя Люмиер. Така и нашенци присъстват на „Закуска на бебето”, „Полетият поливач” и досущ като парижани реагират, когато влакът пристига на гара „Сиота”.  \r\n„Идеята на подобен род уроци е младите кинематографисти в Общинския детски комплекс да се запознаят с историята на българското кино, защото в нея са вложени не само усилията и творческо мислене на първите кинодейци, но и идеята за един нов и по-добър свят“, казва Елица Матеева, ръководител на кино школа „Братя Люмиер“. \r\nМарияна ВАЛЕНТИНОВА", "date": "2019.01.13", "title": "Варна: Младите кинолюбители от школа „Братя Люмиер“ при Общинския детски комплекс отбелязват рождения ден на българското кино"}
{"url": "http://www.focus-news.net/news/2019/01/13/2611584/gd-granichna-politsiya-na-gkpp-dunav-most-vidin-trafikat-e-intenziven-na-izhod-za-tovarni-avtomobili.html", "text": "На ГКПП \"Дунав мост-Видин\" на българо-румънската граница трафикът е интензивен на изход за товарни автомобили, по данни на Главна дирекция (ГД) \"Гранична полиция\" към 14.00 часа. Това съобщиха от пресцентъра на  МВР . \r\nТрафикът на всички останали гранични контролно-пропускателни пунктове в страната е нормален.", "date": "2019.01.13", "title": "ГД \"Гранична полиция\": На ГКПП \"Дунав мост-Видин\" трафикът е интензивен на изход за товарни автомобили"}
{"url": "http://www.focus-news.net/news/2019/01/13/2611571/panos-kamenos-nezavisimi-gartsi-nyama-da-podkrepi-vota-na-doverie.html", "text": "„Независими гърци“ няма да подкрепи вота на доверие, който се очаква да бъде поискан от гръцкия премиер Алексис Ципрас, заяви лидерът на партията „Независими гърци“ – досегашен коалиционен партньор на СИРИЗА на пресконференцията след срещата между тях двамата днес по-рано. Каменос подаде оставка като министър на отбраната след срещата, информира електронното издание на гръцкия вестник  Efimerida . \r\nТой заяви, че партията му оттегля подкрепата си за правителството и заплаши с изключване всеки депутат, който гласува положително на предстоящия вот. Според изданието обаче Каменос няма действителен контрол върху парламентарната си група и се очаква част от представителите на партията да подкрепят кабинета.  \r\nРазлични източници уверяват, че правителството на Ципрас ще спечели вота на доверие, като вече е осигурена необходимата подкрепа.  Юлиян Марков", "date": "2019.01.13", "title": "Панос Каменос: „Независими гърци“ няма да подкрепи вота на доверие"}
{"url": "http://www.focus-news.net/news/2019/01/13/2611595/sofiya-lek-avtomobil-se-e-preobarnal-na-bul-madrid.html", "text": "Лек автомобил се е преобърнал на бул. „Мадрид“, предаде репортер на  Агенция „Фокус“ . Инцидентът е станал в близост до кръстовището с ул. „Черковна\". На място има два полицейски екипа.  \r\nБиляна ИВАНОВА", "date": "2019.01.13", "title": "София: Лек автомобил се е преобърнал на бул. „Мадрид“"}
{"url": "http://www.focus-news.net/news/2019/01/13/2611592/ivan-aleksiev-kmet-na-pomorie-nay-vazhniyat-proekt-koyto-se-nadyavam-da-bade-zavarshen-prez-nastoyashtata-godina-e-vtoriyat-etap-na-ribarsko-pristanishte-pomorie.html", "text": "Най-важният проект, който се надявам да бъде завършен през настоящата година, е изграждането на втория етап на Рибарско пристанище „Поморие“. Това каза за  Радио „Фокус“ – Бургас  кметът на Поморие Иван Алексиев. По думите му, ако проектът успее да бъде осъществен, той ще бъде от полза, както за рибарите от Поморие, така и за тези от региона. „През изминалата година успяхме да реализираме два много мащабни проекта, свързани с енергийната ефективност. Единият беше по Националната програма за енергийна ефективност, а другият – по програмата „Региони в растеж“. Чрез втория проект успяхме да санираме и достигнем най-висок клас енергийна ефективност в 9 жилищни сгради и 5 учреждения – сградите на Общинската администрация, на Историческия музей, на Районно управление – Поморие, на Пожарна безопасност и на началния курс на Средно училище „Иван Вазов“, обясни кметът на Поморие и добави, че паралелно с това Общината е кандидатствала за финансиране с още няколко много важни проекта по Програмата за развитие на селските райони.  \r\n„Единият от тях е „Пълна рехабилитация на пътя Поморие – Каменар – Каблешково“. Това е главният свързващ път на всички населени места от вътрешността на общината с общинския център – град Поморие“, посочи кметът Алексиев и допълни, че вече е избран изпълнител за дейностите по този проект и се очаква след приключване на срока за обжалване той да стартира напролет. По думите му изпълнението на проекта ще се осъществява паралелно с изграждането на обхода на град Поморие. „Друг проект, по който вече тече процедура за избор на изпълнител, е свързан с изграждането на водопроводна система на две от най-големите населени места, с най-много аварии и най-стара водопроводна система – селата Бата и Страцин. Общата стойност на този проект е 6 милиона лева“, отбеляза кметът на Поморие. Той каза също, че през настоящата година Общината очаква реализирането на още един проект, който е свързан с рехабилитацията на 6 основни улици в градовете Каблешково и Ахелой. „Стойността му възлиза на 1,2 милиона лева“, допълни кметът Алексиев. \r\nМария ПОПЧЕВА", "date": "2019.01.13", "title": "Иван Алексиев, кмет на Поморие: Най-важният проект, който се надявам да бъде завършен през настоящата година, е вторият етап на Рибарско пристанище „Поморие“"}
{"url": "http://www.focus-news.net/news/2019/01/13/2611594/plovdiv-blizo-160-proverki-sa-izvarshili-ekspertite-na-regionalnata-inspektsiya-po-okolnata-sreda-i-vodite-prez-dekemvri-2018-g.html", "text": "През месец декември 2018 г. експертите на Регионалната инспекция по околната среда и водите в Пловдив са извършили 158 проверки на 140 обекта, в това число 94 планови и 64 извънредни. Това съобщиха за  Радио „Фокус“ – Пловдив  от РИОСВ. През декември са извършени също 3 комплексни проверки по компоненти и фактори на околната среда, от които една плановa. В рамките на проведения контрол са издадени 35 предписания за отстраняване на констатирани нарушения, съставени са 2 акта, от които 1 са за неизпълнение на дадени предписания. От директора на екоинспекцията са издадени 4 наказателни постановления, с които на нарушителите са наложени санкции и глоби в общ размер на 11 000 лв. \r\nОбщо събраните суми от Регионалната инспекция по околната среда и водите в Пловдив по наложени глоби и санкции са близо 20 000 лева. От получените суми, близо 10 000 лева са разпределени и преведени на съответните общини, на чиято територия се намират санкционираните субекти. Общините, получили най-големи приходи от наложени санкции са Пловдив, Садово и Карлово. \r\nТони МИХАЙЛОВ", "date": "2019.01.13", "title": "Пловдив: Близо 160 проверки са извършили експертите на Регионалната инспекция по околната среда и водите през декември 2018 г."}
{"url": "http://www.focus-news.net/news/2019/01/13/2611589/tass-benyamin-netanyahu-e-priznal-che-izrael-e-atakuval-tseli-v-siriya-prez-poslednite-dva-dni.html", "text": "Премиерът Бенямин Нетаняху призна в неделя, че Израел е нападнал цели в Сирия през последните 36 часа по време на заседание на правителството, предава  TACC .  \r\n\"През последните 36 часа израелските военновъздушни сили атакуваха цели - ирански оръжейни складове с иранско оръжие , разположени на международното летище в Дамаск. Последните атаки доказват, че сме по-решителни от всякога да действаме срещу Иран в Сирия\", заяви Нетаняху. „С впечатляващ успех работихме за блокиране на военната консолидация на Иран в Сирия, като за тази цел израелските сили за отбрана атакуваха целите на Иран и \"Хизбула“\". \r\nНетаняху потвърди също, че израелски самолети са ударили по две подземни транспортни съоръжения на Хамас в ивицата Газа в неделя вечер в отговор на ракетна атака по израелска територия. Освен това премиерът отбеляза, че израелските военни са съобщили  за откриването на шести тунел, прокопан към Израел от ливанското шиитско движение \"Хизбула\" близо до границата с Ливан. \"По този начин ние се приближаваме към изпълнението на задачата на операция\" Северен щит \"за унищожаването на тунелите на \"Хизбула\", добави премиерът.  Юлиян Марков", "date": "2019.01.13", "title": "ТАСС: Бенямин Нетаняху е признал, че Израел е атакувал цели в Сирия през последните два дни"}
{"url": "http://www.focus-news.net/news/2019/01/13/2611590/todor-ivanov-kashta-muzey-p-k-yavorov-chirpan-v-bashtiniya-dom-na-yavorov-neprekasnato-se-e-govorilo-za-makedoniya-i-obstanovkata-tam.html", "text": "В бащиния дом на Яворов непрекъснато се е говорило за Македония и обстановката там. Това каза за  Радио „Фокус“ – Пирин  Тодор Иванов, поет, белетрист и главен уредник на къщата музей „П. К. Яворов” в Чирпан и директор на Фондация „Яворов”. Той уточни, че в къщата много често е гостувал Захари Стоянов, който е бил приятел на бащата на Яворов. Иванов посочи, че в гостната стая почти всяка вечер е бил и бащата на Гео Милев – Мильо Касабов, който е бил толкова сладкодумен, че малкият Пейо не го пускал да си тръгне.  \r\n„Точно той е издателят на първото чирпанско списание „Македонски сълзи“, в чиито четвърти брой от месец юни 1885 година пише следното: „Братя, ние спокойно можем ли да живеем, когато нашите братя в Македония плачат с кървави сълзи“, добави Иванов. Той подчерта, че когато говорим за Яворов и Македония, трябва да се знае, че първото стихотворение на 16-годишния Пейо Крачолов, което публикува вестник „Глас македонски“ през месец август 1895 година, е вдъхновено от подвига на неговия голям приятел Костадин Нунков. Тодор Иванов отбеляза, че Нунков е първия чирпанлия, който през лятото на 1895 година заминава четник в Македония.  \r\n„Вдъхновен от подвига на своя приятел Яворов пише стихотворението „Напред“. Костадин Нунков загива като войвода близо до Куманово. По-миналата година в Чирпан на 1 ноември открихме паметник на войводите и чирпанските четници, които са били в Македония. Яворов е там, разбира се“, каза още уредникът на къща-музей „П. К. Яворов“ в Чирпан. \r\nНатали СТЕФАНОВА", "date": "2019.01.13", "title": "Тодор Иванов, къща музей „П. К. Яворов” - Чирпан: В бащиния дом на Яворов непрекъснато се е говорило за Македония и обстановката там"}
{"url": "http://www.focus-news.net/news/2019/01/13/2611597/plovdiv-predstaviteli-na-biznesa-v-grada-izlizat-na-protest-vav-vrazka-s-reguliraneto-na-tsenite-na-toka-na-svobodniya-pazar-na-14-yanuari.html", "text": "Представители на бизнеса в Пловдив излизат на протест срещу бездействието на държавата по отношение на регулирането цените на тока на свободния пазар на енергийната борса. Това съобщиха за  Радио „Фокус“ – Пловдив  организаторите на протеста. Представители на бизнеса и работници ще се съберат в 08.45 часа на 14 януари пред сградата на електроразпределителното дружество на ул. „Христо Г. Данов“. Там програмата на протестиращите предвижда скандирания „Чуйте ни!“ и издигане на лозунги с послание. В 09.00 часа събралите се хора ще тръгнат към Областната администрация на бул. „Шести септември“, където отново ще скандират и ще издигнат лозунги. Предвижда се протестът да продължи до 10.00 часа.  \r\nОрганизаторите уточниха, че за провеждането на протеста са уведомени компетентните органи съгласно Закона за събиранията, митингите и манифестациите. \r\nТони МИХАЙЛОВ", "date": "2019.01.13", "title": "Пловдив: Представители на бизнеса в града излизат на протест във връзка с регулирането на цените на тока на свободния пазар на 14 януари"}
{"url": "http://www.focus-news.net/news/2019/01/13/2611600/dobromir-borislavov-direktor-na-stolichniya-zoopark-139-zhivotni-ot-razlichni-vidove-sa-se-rodili-prez-izminalata-godina.html", "text": "Списъкът е много дълъг. Общо са 139 новородените от различни видове животни. Това съобщи Добромир Бориславов, директор на Зоологическата градина в София, в интервю за  Агенция „Фокус“ , по повод равносметката на столичния зоопарк за изминалата 2018 година. „Някои от тях са птици, тревопасни и примати. Имахме и изключително ценни неща, като това, че за първи път в зоопарка ни се роди лемурче. Изключително сме горди с двата египетски лешояда, които се излюпиха през май месец. Успяхме също да се сдобием с ново кенгуру. Роди ни се и туканче, което е от вида зелени аракари, което е изключително ценно и рядко, защото за първи път се ражда в зоологическата градина. Ценният вид антилопа кана, която е от тревопасните, е една от най-едрите и най-красивите антилопи, която в рамките на миналата година успя да роди две теленца - едно в началото на януари месец на 2018 година и едно в края на декември месец“, разказа директорът на столичния зоопарк, като посочи, че за тях това означава, че независимо от факта, че парка е доста стар, той е място, където се раждат бебета и условията постоянно се подобряват. „Именно това ни дава стимул да продължим и да се опитваме да ги подобряваме. Въпреки всичките трудности, които имаме и проблемите, които са се натрупвали през годините, ние сега се сблъскваме с тях, но любовта и желанието ни да се грижим за животните показват, че колкото и да ни е трудно, ние сме успели да постигнем някакъв резултат“, каза Бориславов, като отбеляза, че въпреки всичко резултатите са добри. \r\n„Най-малкият ни обитател е птицата тукан, която вече споменах. Тя е изключително дребна и компактна, но не е толкова малка, колкото колибрито“, отбеляза още ръководителят, като допълни, че най-възрастният обитател е слоницата Артайда, която е на 54-годишна възраст. „Имаме доста възрастни животни, както при тревопасните, така и при големите котки. Това показва, че дълго време те са живели в зоопарка и, че това им е понасяло. Единственото, което се прави в такъв случай, е да се увеличи ветеринарномедицинската грижа“, каза още той.  \r\nИрина ИВАНОВА Пълния текст на интервюто четете по-късно в „Мнение”", "date": "2019.01.13", "title": "Добромир Бориславов, директор на столичния зоопарк: 139 животни от различни видове са се родили през изминалата година"}
{"url": "http://www.focus-news.net/news/2019/01/13/2611599/ivan-milushev-gradska-hudozhestvena-galeriya-blagoevgrad-programata-na-galeriyata-za-2019-g-e-nasitena-s-reditsa-interesni-sabitiya.html", "text": "Програмата на Градска художествена галерия - Благоевград за 2019 г. е наситена с редица интересни събития. Това каза за  Радио „Фокус“ - Пирин  Иван Милушев, директор на галерията. „След изложбата на чешкия художник Петр Йедличка очакваме още един много интересен автор - Красимир Тодоров. Той ще представи експериментални упражнения в областта на пространственото решение - пластики. Това е малко трудно да се обясни, просто трябва да се види експозицията“, посочи Милушев. Изложбата е предвидена за месец март. Веднага след него ще гостува галерия „Виктория“ - София. „Тя е  свързана с класическите произведения и автори, като те правят и много големи търгове. Ще бъдат показани непредставяни досега платна на български автори от 30-те години на миналия век“, отбеляза Милушев. \r\nЛора КАЛЧЕВА", "date": "2019.01.13", "title": "Иван Милушев, Градска художествена галерия - Благоевград: Програмата на галерията за 2019 г. е наситена с редица интересни събития"}
{"url": "http://www.focus-news.net/news/2019/01/13/2611591/greek-reporter-liderat-na-kiparskite-turtsi-izklyuchi-razgovori-s-kiparskoto-pravitelstvo-predi-yuni.html", "text": "Лидерът на кипърските турци Мустафа Акънчъ, заяви в петък, че до средата на тази година не се очакват преговори по кипърския въпрос, информира гръцкото електронно издание  Greek Reporter . \r\n\"Изглежда, че най-близката дата, когато всички страни могат да бъдат готови [за преговори], ще бъде юни\", каза Акaнчъ, след като се срещна със специалния представител на ООН в Кипър Елизабет Шпехар в Никозия. \r\n\"Няма смисъл да отлагаме [преговорите] по-късно\", добави той, като посочи местните избори в Турция на 31 март и изборите за Европейски парламент в края на май. \r\nНеговите коментари повториха тези на турския външен министър Мевлют Чавушоглу, който заяви в сряда, че няма да бъде реалистично да се подновят преговорите за Кипър преди изборите за Европейски парламент. \r\nШпехар, която е и ръководител на мироопазващите сили на ООН в Кипър (UNFICYP), описа срещата си с Аканчъ като „плодотворна“. \r\nТя каза, че ще обсъди ситуацията по отношение на разделения остров Кипър и ролята на ООН там по време на срещата си с представители на американското правителство по-късно този месец във Вашингтон.  Юлиян Марков", "date": "2019.01.13", "title": "Greek Reporter: Лидерът на кипърските турци изключи разговори с кипърското правителство преди юни"}
{"url": "http://www.focus-news.net/news/2019/01/13/2611601/todor-ivanov-kashta-muzey-p-k-yavorov-chirpan-peyo-yavorov-e-smazan-sled-smartta-na-gotse-delchev.html", "text": "Пейо Яворов е смазан след смъртта на Гоце Делчев. Това каза за  Радио „Фокус“ – Пирин  Тодор Иванов, поет и белетрист, главен уредник на Къща музей „П. К. Яворов” в Чирпан и директор на Фондация „Яворов”. Той посочи, че след разгрома на Илинденско-Преображенското въстание, когато са изклани близо 10 000 българи, 200 български села в Македония са опожарени и изравнени със земята и близо 50 000 българи бягат от Македония и Тракия, за да се спасят от турските кланета, цяла България е покрусена. По думите му тогава Яворов мисли за смъртта, защото много негови приятели са избити.  \r\n„Гоце Делчев е бил не само негов голям приятел, а е бил трибуната, чрез която ВМРО популяризира своите идеи и намерения. Когато говорим за Яворов и Гоце Делчев, добре е да се знае, че Яворов е този българин, който в края на ноември 1912 година, когато се връща от войводството си по време на Балканската война, връщайки се от Кавала, се отбива в село Баница, Серско, където 9 години по-рано е убит Гоце Делчев. Яворов е този българин, който в селската църква е държал черепа на Гоце Делчев и е плакал. Една баба е скрила костите на Гоце Делчев след смъртта му през 1903 година“, заяви уредникът на Къща музей „П. К. Яворов“ в Чирпан. Той подчерта, че Яворов също така е поставил на лобното място на Гоце Делчев триметров дървен кръст, поръчан от Серес.  \r\nТодор Иванов отбеляза, че преди това село Баница е опожарявано 2 пъти от гръцката армия, а сега там има една паметна плоча на Гоце Делчев, на която се полагат цветя. Според него така, както говорим за Левски и Ботев, би трябвало да говорим за Яворов и Гоце Делчев, защото 20 години по-късно, след Руско-турската война, обединението на България не е дошло. \r\nНатали СТЕФАНОВА", "date": "2019.01.13", "title": "Тодор Иванов, Къща музей „П. К. Яворов” - Чирпан: Пейо Яворов е смазан след смъртта на Гоце Делчев"}
{"url": "http://www.focus-news.net/news/2019/01/13/2611585/kathimerini-gratskiyat-premier-zamenya-ministri-i-shte-iska-vot-na-doverie.html", "text": "Премиерът Алексис Ципрас заяви, че ще поиска вот на доверие в парламента след оставката на министъра на отбраната Панос Каменос, лидер на младши партньор \"Независими гърци\", за сделката с името на Македония, пише електронното издание на атинския ежедневник  Kathimerini . \r\nЦипрас също обяви, че ще замени Каменос с адмирал Евангелос Апостолакис, началник на Генерален щаб на Гръцката национална отбрана. Заместването, одобрено също от министърът в оставка Панос Каменос, ще влезе в сила във вторник. \r\nКаменос подаде оставка след среща с Ципрас по рано в неделя. \r\n\"Въпросът за Македония не ми позволява да не жертвам поста  ... Аз оттеглям подкрепата си за правителството.“ Независими гърци“ напускат правителството\", каза той пред репортери след срещата. \r\nРазговаряйки с репортерите след срещата между двамата вече бивши политически партньори Ципрас благодари на Каменос за неговия \"незаменим и значителен\" принос към коалиционното правителство и заяви, че тяхното партньорство е било откровено и плодотворно. \r\nЦипрас е заявил, че неговото правителство има много неща за вършене, много реформи за изпълнение. \"Бих могъл да намеря мнозинства за всеки въпрос, но аз няма да играя на сигурно\", добави той. \r\nИскането на вот на  доверие, представено от правителството, на теория може да бъде прието с най-малко 120 гласа в 300-членния парламент, ако достатъчно депутати се въздържат. Напротив, предложението за недоверие, внесено от опозицията, се нуждае от 151 гласа, уточнява вестникът. \r\nВ миналото Ципрас е посочвал, че не желае правителството на малцинството и че ще търси подкрепата на 151 депутати, припомня изданието. \r\nГръцкият премиер е  заявил, че целта му е да проведе общи избори възможно най-късно - през октомври 2019 година  Юлиян Марков", "date": "2019.01.13", "title": "Kathimerini:  Гръцкият премиер заменя министри и ще иска вот на доверие"}
{"url": "http://www.focus-news.net/news/2019/01/13/2611604/ria-novosti-bosna-i-hertsegovina-provintsialniyat-char-na-evropa.html", "text": "Босна и Херцеговина е държава в западната част на Балканския полуостров, пише медията и добавя, че руските туристи са привлечени от много забележителности, оригинална кухня и отлични ски писти, предава руската агенция за международна информация  РИА Новости . И уточнява, че няма директен полет от Москва до столицата Сараево. Може да се стигне до там с полет от Белград, Истанбул или Любляна. Цената на самолетния билет е около 15 хиляди рубли. Ако периодът на пътуване не надвишава тридесет дни, тогава визата не се изисква за руснаците.  \r\nМедията публикува различни снимки със забележителности  и подрежда класация с ключови места, които трябва да се посетят. Едно от приятните местенца е Турска Себил – чешма на площад Башарши в Стария град. Основата му е камък, меден купол, а средната част е украсена с дървени решетки. Същите решетки могат да бъдат открити на прозорците на мюсюлманските къщи в старите квартали на столицата. Според легендата, този, който пие вода от него, непременно ще се върне в Сараево.  \r\nСлед това РИА Новости напомня за историята на основателя на града – Иса-бей Исакович, османски войник и държавник, който през 15-ти век, на мястото на Върбосна, построил джамия, покрит пазар, баня, хан и управителния дом.  \r\nВ електронното си издание агенцията посетва и снимки, сред които  такава с момичета, които се снимат до Вечния огън. Паметникът е открит през 1946 г. – на първата годишнина от освобождението на град Сараево от силите на Югославската народно-освободителна армия. \r\nСъобщава се, че Сараево се намира в междупланинския басейн на брега на река Миляцки. Около - планини и хълмове, покрити с гори. \r\nМостар се счита за неофициален център на историческия регион Херцеговина. Старият мост над река Неретва е архитектурен символ на Мостар. Построен е през XVI век и е включен в Списъка на световното наследство на ЮНЕСКО. Модерният мост е копие на Стария мост, който е напълно разрушен по време на войната през 90-те години.", "date": "2019.01.13", "title": "РИА Новости: Босна и Херцеговина - провинциалният чар на Европа"}
{"url": "http://www.focus-news.net/news/2019/01/13/2611603/ivan-aleksiev-kmet-na-pomorie-vaznameryavame-da-bade-izgradena-eko-pateka-po-patya-kam-pomoriyskoto-ezero.html", "text": "Възнамеряваме да бъде изградена еко пътека по пътя към Поморийското езеро. Това каза за  Радио „Фокус“ – Бургас  кметът на Община Поморие Иван Алексиев. По думите му освен сигурността, околната среда е другата приоритетна сфера, за която Общината възнамерява да вложи усилията си през настоящата 2019 година. „Подготвяме изключително голям проект, освен този, свързан с отводнителните канали. Той ще бъде свързан с консервацията на Поморийското езеро. Възнамеряване да бъде изградена еко пътека, по която да има място за отдих, място за наблюдение за птиците, както и видеонаблюдение за охрана на езерото“, обясни кметът Алексиев и добави, че Общината възнамерява да стартира и още няколко по-малки проекта, свързани с околната среда.  \r\n„В тази връзка започваме да наблягаме на това да развием „зелената“ система в Поморие, тъй като в града е необходимо да има още повече зеленина. Постигнахме споразумение с игумена на манастира „Свети Георги“ и с епархийското ръководство на Сливенската епархия за предоставяне на големия манастирски двор, който е с площ 25 дка за изграждане на градски парк. Другата ни идея е да изградим крайморски парк в друг голям терен в Поморие – на бившата жп. гара“, каза Иван Алексиев. По думите му площта на предвидения парк ще е 30 дка, а идеята е там да бъде ситуиран и нов спортен комплекс – многофункционална спортна зала с плувен басейн. \r\nМария ПОПЧЕВА", "date": "2019.01.13", "title": "Иван Алексиев, кмет на Поморие: Възнамеряваме да бъде изградена еко пътека по пътя към Поморийското езеро"}
{"url": "http://www.focus-news.net/news/2019/01/13/2611605/makfaks-makedoniya-balgari-sa-se-bili-pred-hotel-v-skopie.html", "text": "Тридесет и пет годишен гражданин на България, от София, е заявил, че в събота, преди да влезе в местен хотел, е бил нападнат от три лица, всичките от София, предава  македонската агенция „Макфакс“ . \r\nНападението се е случило на булевард „8 септември“, съобщават от местните органи на реда, които са посочили още, че се предприемат мерки за цялостно изясняване на случая. \r\nПревод и редакция:", "date": "2019.01.13", "title": "„Макфакс“ (Македония): Българи са се били пред хотел в Скопие"}
{"url": "http://www.focus-news.net/news/2019/01/13/2611602/ramush-haradinay-ne-se-podchinyavame-na-bryuksel-ili-sarbiya-za-mitnicheskata-si-politika.html", "text": "След първото заседание на косовското правителство за тази година, премиерът Рамуш Харадинай отново подчерта, че вносните мита от 100% върху сръбските стоки ще останат, докато Белград не признае независимостта на Косово, предава  държавната „Радио и телевизия Косово“ (RTK) . \r\nПо неговите думи, Прищина не се подчинява на Сърбия или Брюксел за митническата си политика. \r\nПревод и редакция:", "date": "2019.01.13", "title": "Рамуш Харадинай: Не се подчиняваме на Брюксел или Сърбия за митническата си политика"}
{"url": "http://www.focus-news.net/news/2019/01/13/2611593/nikola-dimitrov-za-ostavkata-na-kamenos-poluchih-uverenie-che-gartsiya-shte-zavarshi-rabotata.html", "text": "Министърът на външните работи на Македония заяви по повод оставката на гръцкия министър на отбраната Панос Каменос и оттеглянето на неговата партия „Независимите гърци“ (АНЕЛ) от управляващата коалиция в Атина, че е получил уверение от своя гръцки колега  Йоргос Катругалос, че правителството остава посветено на целта да завърши работата по Преспанския договор, предава  македонската агенция „Макфакс“ . \r\nПо-рано в неделя Каменос подаде оставка заради договора за името между Македония и Гърция и бе категоричен, че АНЕЛ няма да подкрепи СИРИЗА при гласуването на вот на доверие, защото това би означавало подкрепа за Договора за името. Бившият военен министър се закани да изключи всеки депутат от своята партия,  който гласува в полза на премиера Алексис Ципрас на вота на доверие. \r\nПревод и редакция:", "date": "2019.01.13", "title": "Никола Димитров за оставката на Каменос: Получих уверение, че Гърция ще завърши работата"}
{"url": "http://www.focus-news.net/news/2019/01/13/2611598/ministarat-na-otbranata-na-makedoniya-ima-argumenti-v-polza-na-initsiativata-na-vmro-dpmne-za-predsrochni-izbori.html", "text": "Министърът на отбраната на Македония Радмила Шекеринска заяви, че правителството ще разгледа искането на ВМРО-ДПМНЕ за провеждане на предсрочни избори, предава  македонската агенция „Макфакс“ . \r\n„Сериозно ще разгледаме тяхната инициатива, има много аргументи в нейна полза“, заяви политикът. \r\nШекеринска добави, че на снимката от пресконференцията на председателя на ВМРО-ДПМНЕ Християн Мицковски след гласуването на конституционните промени, може да се види, че лидерите на опозиционната партия изпращат послание „искаме избори и се молим и се надяваме, че няма да ги получим“. \r\nСпоред нея искането на опозицията е дошло малко след гласуването в парламента, с цел да се забрави, че Македония е решила един проблем. \r\nПревод и редакция:", "date": "2019.01.13", "title": "Министърът на отбраната на Македония: Има аргументи в полза на инициативата на ВМРО-ДПМНЕ за предсрочни избори"}
{"url": "http://www.focus-news.net/news/2019/01/13/2611609/api-ot-1300-chasa-do-1630-chasa-na-14-yanuari-dvizhenieto-v-tunel-echemishka-na-avtomagistrala-hemus-shte-se-osashtestvyava-v-edna-lenta-v-trabata-za-sofiya.html", "text": "От 13.00 часа до 16.30 часа на 14 януари движението в тунел „Ечемишка“ на автомагистрала „Хемус“ ще се осъществява поетапно в една лента в тръбата за София поради оглед на осветителната система. Това съобщиха от пресцентъра на  Агенция „Пътна инфраструктура“ . Огледът ще се извърши в светлата част на денонощието при благоприятни метеорологични условия. \r\nНеобходимо е шофьорите да карат с повишено внимание и съобразена скорост, като спазват стриктно поставената сигнализация. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ .", "date": "2019.01.13", "title": "АПИ: От 13.00 часа до 16.30 часа на 14 януари движението в тунел „Ечемишка“ на автомагистрала „Хемус“ ще се осъществява в една лента в тръбата за София"}
{"url": "http://www.focus-news.net/news/2019/01/13/2611606/pazardzhik-v-belovo-shte-badat-otbelyazani-141-godini-ot-osvobozhdenieto-na-grada-na-14-yanuari.html", "text": "В Белово ще бъдат отбелязани 141 години от освобождението на града на 14 януари, съобщиха за  Радио „Фокус“ – Пазарджик  от Общината. Тържествената програма ще започне в 18.00 часа на пл. „Освобождение“ в града с ритуал по вдигане на знамената. Ще последва и отслужване на водосвет за здраве и благоденствие. Тържествена заря-проверка ще бъде изпълнена от 68-ма бригада Специални сили – Пловдив. Официалните гости ще имат възможност да поднесат венци и цветя пред паметника на загиналите воини. По традиция народното веселие включва наздравица с греяно вино, питка със сирене, запалване на традиционния огън и празнична заря. От 19.30 часа ще започне и празничен концерт с участието на Глория и Николина Чакърдъкова, Боби Шапков и Неврокопския танцов ансамбъл.", "date": "2019.01.13", "title": "Пазарджик: В Белово ще бъдат отбелязани 141 години от освобождението на града на 14 януари"}
{"url": "http://www.focus-news.net/news/2019/01/13/2611607/narodniyat-predstavitel-ot-gerb-vladimir-valev-shte-provede-priemen-den-vav-varna-na-14-yanuari.html", "text": "Народният представител от ПП ГЕРБ – Варна Владимир Вълев ще проведе приемен ден за граждани на 14 януари (понеделник). Това съобщиха от пресцентъра на  ПП ГЕРБ – Варна . Той ще отговаря на въпроси на варненци от 10.00 до 12.00 ч. в клуба на ПП ГЕРБ на ул. „Г. Бенковски” №1 във Варна.", "date": "2019.01.13", "title": "Народният представител от ГЕРБ Владимир Вълев ще проведе приемен ден във Варна на 14 януари"}
{"url": "http://www.focus-news.net/news/2019/01/13/2611608/dobromir-borislavov-direktor-na-stolichniya-zoopark-vhodnata-taksa-ne-se-promenya-imame-idei-za-dopalnitelni-prihodi-no-okonchatelno-reshenie-vse-oshte-nyama.html", "text": "Входната такса не се променя, имаме идеи за допълнителни приходи, но окончателно решение все още няма. Това съобщи Добромир Бориславов, директор на Зоологическата градина в София, в интервю за  Агенция „Фокус“ , по повод равносметката на столичния зоопарк за изминалата 2018 година. „Зоопаркът е подготвен с един пакет, с предложения от мерки, които да предложи на Столична община и тя вече да реши, дали ще ги приеме и дали ще ги одобри. Една от възможностите, за осъществяване на такъв приход беше промяна на цената и да се увеличи, но не така, че да стресираме хората и да създаваме проблеми, а по-скоро възможност за продажба на т. нар. семеен билет. Идеята е, ако дойде цялото семейство или двама родители плюс едно дете или плюс две деца - да могат да си закупят билети на сегашните цени, а ако евентуално идва само един родител с едно дете или един посетител - да бъде с увеличена цена“, каза Бориславов, като подчерта, че това е предложение, за което все още няма взето решение.  \r\n„Таксата е изключително ниска - 2 лв. за деца и 4 лв. за възрасни. Тя се е запазила така от доста време, за това призовавам всички хора, които имат желание да заповядат“, припомни ръководителят, като подчерта, че зоопаркът работи без почивен ден.  \r\nИрина ИВАНОВА Пълния текст на интервюто четете по-късно в „Мнение”", "date": "2019.01.13", "title": "Добромир Бориславов, директор на столичния зоопарк: Входната такса не се променя, имаме идеи за допълнителни приходи, но окончателно решение все още няма"}
{"url": "http://www.focus-news.net/news/2019/01/13/2611615/kurir-makedoniya-v-nay-izvestnite-ski-tsentrove-v-makedoniya-preobladava-istinska-zimna-idiliya.html", "text": "В най-известните ски центрове в Македония преобладава истинска зимна идилия, предава  македонското електронно издание „Курир“ . Изданието съобщава, че Маврово и Попова Шапка са готови за туристи. Вчера сутринта в Маврово на места снежната покривка е достигала 87 см, а на Попова Шапка по-малко –  47 см.", "date": "2019.01.13", "title": "„Курир“ (Македония): В най-известните ски центрове в Македония преобладава истинска зимна идилия"}
{"url": "http://www.focus-news.net/news/2019/01/13/2611596/efimerida-gartsiya-anel-izletya-tsipras-prodalzhava-s-shestima-buntovnitsi.html", "text": "Министър-председателят на Гърция Алексис Ципрас обяви намерението си да поиска вот на доверие, след срещата си с Панос Каменос в имението Максимос и решението на последния да напусне... заедно с половината „Независими гърци“, правителството на СИРИЗА заради предстоящото гласуване за ратификация на договора за името между Атина и Скопие, пише  електронното издание на вестник Efimerida . \r\nПремиерът съобщи, че вече се е свързал с председателя на парламента, за да задейства процедурите за вот на доверие, който ще му позволи да завърши конституционния мандат на правителството до октомври 2019 година. \r\nСъгласно задействаната процедура, дебатите ще започнат във вторник, а гласуването ще е в четвъртък. \r\nЦипрас заяви също, че е приел оставката на Каменос и е готов да го направи с всяка дръга оставка, а освен това посочи за нов министър на отбраната началника на Генералния щаб на гръцките въоръжени сили адмирал Вангелис Апостолакис. Излиза само половината от „Независимите гърци“ \r\nКакто самият Каменос обяви, Мария Колия Царуша и Костас Кацикис няма да гласуват в полза на правителството на Ципрас и Преспанския договор. С други думи, министър-председателят няма да има проблем да мине и през двата решаващи вота с индиректната подкрепа на бившия партньор в правителството \r\nВсъщност, както отбелязва изданието, Каменос напусна собственото си министерство, но услужи с двамата си заместници, които ще гласуват доверие на Ципрас: Папахристос и Зоурари. Кои са шестимата, които подкрепят Ципрас? \r\nЦипрас реши да поиска вот на доверие от парламента, тъй като вече има нужните му 151 гласа, пише Efimerida, не без помощта на АНЕЛ. Мнозинството ще бъде формирано с вота на депутати от „Независимите гърци“, „То Потами“ (Реката) и Катерина Папакоста. \r\nОсвен 145-те народни представители на СИРИЗА, за вота на доверие ще гласува Катерина Папакоста, заместник-министърът на гражданската защита, която не само подкрепя правителството, в което участва, но обяви желанието си да подкрепи и Преспанския договор. Както заяви тя наскоро, „ще поставя сделката и националния интерес на везните. Ако тя обслужва националния интерес, ще гласувам за нея“. \r\nДруг, който е готов да гласува за оставане на правителството е депутатът от АНЕЛ Танасис Папахристос. Въпреки първоначалните заплахи, той няма да бъде отстранен от партията, както обяви самият Каменос, за да се запази бройката от пет народни представители, нужна на Каменос, за да има парламентарна група. \r\nМинистърът на туризма Елена Кунтура все още не разкрива картите си, но е почти сигурно, че ще гласува за Преспанския договор, а и за вота на доверие към правителството от което е част, защото, както посочва вестникът, в последствие ще влезе в списъците на СИРИЗА за следващите избори. Тя не участва в последните процеси при „Независимите гърци“, защото е в чужбина – първо в Канада, а после в Китай. \r\nОще един от депутатите на АНЕЛ, който „се премести“ наляво и се очаква да гласува за правителството е заместник-министърът на селското стопанство Василис Кокалис, който се качи на самолета и замина за Китай в деня, в който Каменос обяви развода със СИРИЗА. \r\nОсвен депутатите от „Независимите гърци“, намеренията си не крие и народният представител от „То Потами“ Спирос Данелис. Още преди много време той обяви, че ще гласува за Преспанския договор, а наскоро призова своята партия да преразгледа  позицията си за свикване на предсрочни избори. „Не свързваме Шреспанския договор с оставането на правителството на власт. Не пренебрегваме националния интерес заради политически съображения“, заяви Данелис, като отбеляза, че „правителството не трябва да пада заради Преспанския договор“. Както отбелязва Efimerida, сред журналистите отдавна се говори, че той ще участва в следващите избори от листите на СИРИЗА. \r\nСтигнахме до 150. Кой е 151-ия? Към тези, които подкрепят правителството, трябва да добавим Костас Зурари, който заяви, че не подкрепя и няма да гласува за договора за името, но бе категоричен, че няма да свали правителството на Ципрас при никакви обстоятелства. Опозицията \r\nСлед последните събития, опозиционните партии дадоха ясно да се разбере, че ще гласуват срещу правителството на вота на доверие. \r\n„Нова Демокрация“ посочи, че развода между Ципрас и Каменос е „дирижиран“, а Фофи Генимата, от страна на „Движение за промяна“ и Ставрос Теодоракис, от страна на „То Потами“, също бяха категорични, че няма да подкрепят правителството във вота на доверие. \r\nПревод и редакция:", "date": "2019.01.13", "title": "Efimerida (Гърция): АНЕЛ излетя, Ципрас продължава с шестима „бунтовници“"}
{"url": "http://www.focus-news.net/news/2019/01/13/2611611/yana-yanakieva-obshtina-blagoevgrad-za-poredna-godina-obshtinata-pomogna-na-dete-v-nuzhda.html", "text": "За поредна година Община Благоевград помогна на дете в нужда. Това каза за  Радио „Фокус“ - Пирин  Яна Янакиева от отдел „Култура“ в Община Благоевград във връзка с коледната благотворителна кампания, на която са събрани на 12 000 лева за лечението на Иван Христов. „Тази година, благодарение на всички добри хора в Благоевград, тъй като без тях и тяхната добра воля едва ли щяхме да съберем тази сума от 12 287,35 лева“, посочи Янакиева. „Тези хора посетиха нашите инициативи, закупиха си картички, отидоха на театър, слушаха концерти и имаха да оставят пари в нашите благотворителни кутии“, каза Янакиева. \r\nЛора КАЛЧЕВА", "date": "2019.01.13", "title": "Яна Янакиева, Община Благоевград: За поредна година Общината помогна на дете в нужда"}
{"url": "http://www.focus-news.net/news/2019/01/13/2611612/dobrich-otstranena-e-avariyata-na-vodoprovodnata-vrazka-na-krastovishteto-na-ul-orfey-i-ul-dimitar-kovachev.html", "text": "Отстранена е аварията, възникнала при изграждане на водопроводна връзка на кръстовищeто на  ул. „Орфей „ и  ул. „Димитър Ковачев“, съобщават от  Община град Добрич . Водоподаването е възстановено, като до няколко часа бъде нормализирано и по високите етажи.", "date": "2019.01.13", "title": "Добрич: Отстранена е аварията на водопроводната връзка на кръстовищeто на ул. „Орфей“ и ул. „Димитър Ковачев“"}
{"url": "http://www.focus-news.net/news/2019/01/13/2611614/todor-ivanov-kashta-muzey-p-k-yavorov-chirpan-v-denya-na-zapoznanstvoto-si-s-lora-yavorov-pishe-stihotvorenieto-ston-koeto-8-godini-po-kasno-y-posveshtava.html", "text": "В деня на запознанството си с Лора, поетът Пейо Яворов пише стихотворението „Стон“, което 8 години по-късно й посвещава. Това каза за  Радио „Фокус“ – Пирин  Тодор Иванов, поет и белетрист, главен уредник на Къща музей „П. К. Яворов” в Чирпан и директор на Фондация „Яворов”. Той уточни, че Лора и Яворов се запознават на 20 август 1906 година, когато Яворов е на излет на Драгалевския манастир с братята на Мина – Петко и Христо, а Лора току-що се е върнала от католически пансион от Белгия и е била сгодена от един месец за партийно протеже на майка й – Екатерина Каравелова.  \r\n„Всъщност Лора е била негова истинска спътничка. Когато Яворов влиза в Македония на 22 септември по време на Балканската война, той носи кръста, който тя му подарява. 3 дни преди това той се венчава за нея, защото е мъж на честта и иска да й даде името си, тъй като отива на война и може да не се върне жив. Лора е толкова щастлива от това, че отива веднага да си направи визитна картичка, на която пише „Г-жа П. К. Яворова“. Лора е била една невероятна българка за онова време“, отбеляза уредникът на Къща музей „П. К. Яворов“. По думите му тя е събирала очите на елита на България със своята култура, по-свободен нрав, с красотата и възпитанието си. Той допълни, че Лора посреща дори четници в квартирата, в която живеят на „Раковска“, защото Яворов е бил представител на ВМРО зад граница и е пазел архива, печатите и парите на организацията.  \r\nТодор Иванов добави, че също така Лора е ревнувала Яворов от всички жени. „Всъщност поводът за техните скандали най-често е била една млада кокетка – Дора Конова, с която той се запознава на 20 април 1912 година и която в средата на 1913 година става съпруга на Михаил Грозев - Кремен. Освен това в началото на месец юни 1913 година при един спонтанен аборт Лора губи сина, който чакат с Яворов. Щели са да го кръстят Христо на Христо Ботев, който е идол на Яворов. През септември Лора пише на малката сестра на Яворов: „Пейо се обижда от това, че може да има дъщеря, той чака син“. Загубата на този син, дивата ревност води до тази семейна драма, която се разиграва след това“, каза още Тодор Иванов. \r\nНатали СТЕФАНОВА", "date": "2019.01.13", "title": "Тодор Иванов, Къща музей „П. К. Яворов” - Чирпан: В деня на запознанството си с Лора, Яворов пише стихотворението „Стон“, което 8 години по-късно й посвещава"}
{"url": "http://www.focus-news.net/news/2019/01/13/2611616/varna-chastichno-spirane-na-vodata-e-planirano-za-14-yanuari-v-grada-zaradi-rekonstruktsiya-na-bul-vasil-levski.html", "text": "Частично спиране на водата е планирано за 14 януари във Варна заради реконструкция на бул. „Васил Левски“. Това съобщиха за  Радио „Фокус“ – Варна  от дружество „Водоснабдяване и канализация“ – Варна. Поради реконструкция на бул. „Васил Левски“ и изграждане на нови връзки от 9.00 до около 24.00 часа на 14 януари нарушено водоподаване и частично спиране на водата се предвижда в карето – бул. „Ян Палах“, бул. „Васил Левски, ул. „Царевец“, бул. „8-ми Приморски полк“, бул. „Мария Луиза“, бул. „Хр. Ботев“, ул. „Д-р Пискюлиев“, ул. „Отец Паисий“, ул. „Прилеп“, както и в района между булевардите „8-ми Приморски полк“, ул. „Кап. Рончевски“, „Княз Борис I“ и „Цар Освободител“. \r\nМарияна ВАЛЕНТИНОВА", "date": "2019.01.13", "title": "Варна: Частично спиране на водата е планирано за 14 януари в града заради реконструкция на бул. „Васил Левски“"}
{"url": "http://www.focus-news.net/news/2019/01/13/2611618/plovdiv-natovareno-e-dvizhenieto-v-uchastaka-na-avtomagistrala-trakiya-v-oblastta-patishtata-sa-normalno-prohodimi-pri-zimni-usloviya.html", "text": "Интензивен е трафикът по основните направления в Пловдивска област. Това съобщиха за  Радио „Фокус“ – Пловдив  от Областното пътно управление. Най-натоварено е движението в участъка на автомагистрала „Тракия“ в областта и по пътищата Пловдив-Пазарджик, Пловдив-Асеновград и Пловдив-Карлово. Пътищата на територията на Пловдивска област са предимно сухи, а в усойните и планински райони те са обработени срещу заледявания и са нормално проходими при зимни условия.  \r\nВодачите трябва да шофират с подготвени за зимата автомобили, с повишено внимание и съобразена скорост, както и да не предприемат рискови изпреварвания, призовават от Областното пътно управление. Опасност от падащи камъни има по направленията Асеновград-Смолян, Кричим-Стамболийски и Юговско ханче-Югово-Лъки-Здравец. Проходът Троян-Кърнаре остава затворен за движение на всички моторни превозни средства. Забранено е движението на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. До 2 февруари е забранено и преминаването на тежкотоварни моторни превозни средства над 12 тона по пътя Поповица-Болярци. Обходният маршрут е по път Поповица-Садово-Кочево-Болярци. \r\nТрафикът на територията на град Пловдив също е интензивен към този час. По-засилено автомобилно движение се отчита в централната градска част – по булевардите „Христо Ботев“, „Шести септември“, „Руски“ и „Източен“, както и по входно-изходните артерии. Пътните настилки в града са предимно сухи и нормално проходими. До 17 януари ще останат затворени за движение двете платна на бул. „Цар Борис III Обединител” в Пловдив, в отсечката от кръстовището с ул. „Цанко Дюстабанов“ и ул. „Граф Игнатиев“, до Тунела. Променени са маршрутите на 12 автобусни линии от вътрешноградския транспорт. \r\nТони МИХАЙЛОВ", "date": "2019.01.13", "title": "Пловдив: Натоварено е движението в участъка на автомагистрала „Тракия“ в областта, пътищата са нормално проходими при зимни условия"}
{"url": "http://www.focus-news.net/news/2019/01/13/2611619/pazardzhik-zasilen-e-trafikat-po-glaven-pat-i-8-ot-plovdiv-pazardzhik-belovo-kostenets.html", "text": "Засилен е трафикът по главен път I-8 от Пловдив - Пазарджик - Белово - Костенец, предаде репортер на  Радио „Фокус“ – Пазарджик . Движат се много леки автомобили и в двете посоки. Патрул на „Пътна полиция“ е разположен на изхода на Пазарджик в посока Пловдив, както и на изхода на града в посока село Звъничево. Пътните настилки са сухи. \r\nАлбена ЖИЛЕКОВА", "date": "2019.01.13", "title": "Пазарджик: Засилен е трафикът по главен път I-8 от Пловдив - Пазарджик - Белово - Костенец"}
{"url": "http://www.focus-news.net/news/2019/01/13/2611621/burgas-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в Бургаска област. Това съобщиха за  Радио „Фокус“ – Бургас  от Областно пътно управление – Бургас. Няма затворени пътища на територията на областта. Спокойно и безпроблемно се осъществява придвижването на моторни превозни средства в областната пътна мрежа.  \r\nНяма образувани големи колони от автомобили по централните бургаски улици. По-натоварен е трафикът в някои участъци от бул. „Тодор Александров“, по бул. „Захари Стоянов“ в посока ж. к. „Меден рудник“, както и на кръстовището с кръгово движение „Трапезица“. \r\nМария ПОПЧЕВА", "date": "2019.01.13", "title": "Бургас: Сухи и нормално проходими са пътищата в областта"}
{"url": "http://www.focus-news.net/news/2019/01/13/2611623/varna-suhi-sa-patnite-nastilki-v-oblastta-ne-se-otchita-natovarvane-na-trafika-po-osnovnite-napravleniya.html", "text": "Сухи са пътните настилки във Варна и областта, предаде репортер на  Радио „Фокус“ – Варна . Видимостта е добра, няма валежи. Не се отчита натоварване на трафика по основните направления - за София, Добрич и Бургас. По-интензивно е движението на входа на Варна откъм автомагистрала „Хемус“.  \r\nВ града трафикът също е сравнително спокоен. Продължават ремонтните дейности във връзка с изграждането на бул. „Васил Левски“. Затворена за движение е ул. „Георги Бенковски“ в участъка от бул. „Вл. Варненчик“ до ул. „Д-р Пискюлиев“, като трафикът е отклонен по обходни маршрути. \r\nОбщо 6 инцидента са обслужили екипите на „Пътна полиция“ във Варна от началото на деня. При една от катастрофите има пострадал водач на превозно средство, който е с контузии и няма опасност за живота му. При останалите произшествия са нанесени материални щети. Към момента няма данни за регистрирани произшествия, които да затрудняват движението. Всички светофарни уредби функционират нормално. Автобусите на градския транспорт се движат по разписание. \r\nМарияна ВАЛЕНТИНОВА", "date": "2019.01.13", "title": "Варна: Сухи са пътните настилки в областта, не се отчита натоварване на трафика по основните направления"}
{"url": "http://www.focus-news.net/news/2019/01/13/2611625/pregled-na-mezhdunarodnite-novini-do-18-chasa-agentsiya-fokus.html", "text": "В събота гръцката Прокуратура е назначила разследване на обвиненията, че депутати от партия „Независимите гърци“ (АНЕЛ) са получили заплахи да не гласуват за ратификацията на Преспанския договор, предава  базираният в САЩ портал Greek Reporter . \r\nПреди вота в парламента, два новинарски сайта обвиниха високопоставен член на основната гръцка опозиционна партия – „Нова Демокрация“ (НД) – който отхвърля сделката за името, че е призовавал своите съпартийци да се обаждат на колегите си от националистическата АНЕЛ и да ги призовават да гласуват против споразумението. \r\nОбвинителите твърдят, че членът на НД е разкрил личните телефонни номера на народните представители от „Независимите гърци“. \r\nПо-рано правителството обвини основната опозиционна партия, че тероризира народните представители да не гласуват за Преспанския договор. \r\n„Механизмът на „Нова Демокрация“, с пълното знание и ръководството на нейния лидер Кириакос Мицотакис, цели да уплаши депутатите“, заявиха от пресофиса на премиера в събота. \r\n„Народните представители ще отговорят, като се изкажат в защита на гръцките интереси“, посочват още от там и добавят: „Никакви опити за насилие и тероризъм – както някои механизми са свикнали да правят – ще повлияе на тяхното съзнание“. \r\n„НД и Кириакос Мицотакис ще трябва да отговарят за недемократичните практики, които следват“, подчертават още от кабинета на премиера Алексис Ципрас. \r\n***  В остро изявление относно излизането на „Независимите гърци“ и техния лидер Панос Каменос от управляващата коалиция в неделя, председателят на лявоцентристкото „Движение за промяна“ Фофи Генимата заяви, че то е „прекратило партньорство, което причини големи щети“ и призова за незабавни избори, предава  гръцката държавна агенция АНА-МПА . \r\n„Нашата страна не може да понесе повече взаимно изнудване и фарсът, който организираха Ципрас и Каменос. Формално, партньорството, което нанесе толкова щети на страната бе прекратено... всяко продължаване на правителството с останки и политически патерици, дори и да спечели номинални вот на доверие, може да доведе само до нови задънени улици. Няма никакво популярно, нито истинско доверие в господин Ципрас и неговата правителствена група. Избори сега!“ – заяви лидерът на ПАСОК. \r\n*** След събитията през последните няколко дни, които поставиха под въпрос перспективите на сегашното правителство да остане на власт, както ратификацията на Преспанския договор от Атина, министър-председателят Алексис Ципрас и коалиционният му партньор Панос Каменос по същество се споразумяха за взаимно изгоден път, който няма да заплаши нито единия от двамата, пише  електронното издание на вестник Kathimerini . \r\nВ обобщение на това, което бе обявено днес, но всъщност беше уговорена от по-рано сделка, правителството на СИРИЗА ще остане на власт, тъй като партията има 145 депутати и може да разчита на гласовете на заместник-министъра на гражданската сигурност Катерина Папакоста, заместник-председателят на „То Потами“ (Реката) Спирос Данелис, както и на четирима народни представители от „Независимите гърци“ (АНЕЛ): министърът на туризма Елена Кунтура, заместник-министърът на селското стопанство Василис Кокалис и заместник-председателите Танасис Папахристопулос и Костас Зураруис. Това стига за нужните 151 гласа. Те могат да станат и 152, ако депутатът от „Съюза на центристите“ Янис Саридис, който наскоро гласува за бюджета на правителството, също реши да гласува позитивно. \r\nСамо Панос Каменос, който е министър на отбраната и неговият заместник-министър Мария Колия-Царуча, ще подадат оставка от правителствените си постове. \r\nОттук следва, че правителството ще може да преодолее вота на доверие, който ще се състои следващия четвъртък и ще продължи да бъде на власт с подновен мандат, въпреки критиките към начина, по който се създава новото парламентарно мнозинство. \r\nВ същото време, споразумението между гръцкия премиер и подалия оставка коалиционен партньор, косвено, но ясно, прави почти сигурно ратифицирането в гръцкия парламент на Преспанския договор. \r\nПремиерът на Македония Зоран Заев призова гръцките депутати да ратифицират договора за името по време на пресконференция в събота, ден след като парламентът на неговата страна прие окончателно конституционните промени, произтичащи от договора с Гърция. Изглежда ще има отговор на неговия призив. \r\nСИРИЗА има 145 гласа и ако към тях се прибавят тези на министрите Папакоста и Кунтура, както и тези на депутатите от „То Потами“ Теодоракис, Данелис, Ликудис и Мавротас, ще се събере мнозинство от 152 народни представители. А освен това е възможен и още един глас на председателя на „Демократическата левица“ Танасис Теохаропулос. При всички случаи правителството ще оцелее, за облекчение на трансатлантическите партньори на Гърция, които инвестираха толкова много за прокарването на Преспанския договор. \r\nЗаключителна бележка. Цялата постановка позволява на Панос Каменос, въпреки че вече не е министър – ще бъде заменен от адмирал Апостолакис – да остане лидер на парламентарна група, за което се изисква да имаш най-малко пет депутати. Следователно, той ще има по-голяма трибуна в борбата за политическо оцеляване на неговата партия и осъществяване на целта да влезе в парламента отново на следващите парламентарни избори, когато и да са те. Агенция \"Фокус\" предава статията без редакторска намеса. \r\n***  След първото заседание на косовското правителство за тази година, премиерът Рамуш Харадинай отново подчерта, че вносните мита от 100% върху сръбските стоки ще останат, докато Белград не признае независимостта на Косово, предава  държавната „Радио и телевизия Косово“ (RTK) . \r\nПо неговите думи, Прищина не се подчинява на Сърбия или Брюксел за митническата си политика. \r\n***  Министър-председателят на Гърция Алексис Ципрас обяви намерението си да поиска вот на доверие, след срещата си с Панос Каменос в имението Максимос и решението на последния да напусне... заедно с половината „Независими гърци“, правителството на СИРИЗА заради предстоящото гласуване за ратификация на договора за името между Атина и Скопие, пише  електронното издание на вестник Efimerida . \r\nПремиерът съобщи, че вече се е свързал с председателя на парламента, за да задейства процедурите за вот на доверие, който ще му позволи да завърши конституционния мандат на правителството до октомври 2019 година. \r\nСъгласно задействаната процедура, дебатите ще започнат във вторник, а гласуването ще е в четвъртък. \r\nЦипрас заяви също, че е приел оставката на Каменос и е готов да го направи с всяка дръга оставка, а освен това посочи за нов министър на отбраната началника на Генералния щаб на гръцките въоръжени сили адмирал Вангелис Апостолакис. Излиза само половината от „Независимите гърци“ \r\nКакто самият Каменос обяви, Мария Колия Царуша и Костас Кацикис няма да гласуват в полза на правителството на Ципрас и Преспанския договор. С други думи, министър-председателят няма да има проблем да мине и през двата решаващи вота с индиректната подкрепа на бившия партньор в правителството \r\nВсъщност, както отбелязва изданието, Каменос напусна собственото си министерство, но услужи с двамата си заместници, които ще гласуват доверие на Ципрас: Папахристос и Зоурари. Кои са шестимата, които подкрепят Ципрас? \r\nЦипрас реши да поиска вот на доверие от парламента, тъй като вече има нужните му 151 гласа, пише Efimerida, не без помощта на АНЕЛ. Мнозинството ще бъде формирано с вота на депутати от „Независимите гърци“, „То Потами“ (Реката) и Катерина Папакоста. \r\nОсвен 145-те народни представители на СИРИЗА, за вота на доверие ще гласува Катерина Папакоста, заместник-министърът на гражданската защита, която не само подкрепя правителството, в което участва, но обяви желанието си да подкрепи и Преспанския договор. Както заяви тя наскоро, „ще поставя сделката и националния интерес на везните. Ако тя обслужва националния интерес, ще гласувам за нея“. \r\nДруг, който е готов да гласува за оставане на правителството е депутатът от АНЕЛ Танасис Папахристос. Въпреки първоначалните заплахи, той няма да бъде отстранен от партията, както обяви самият Каменос, за да се запази бройката от пет народни представители, нужна на Каменос, за да има парламентарна група. \r\nМинистърът на туризма Елена Кунтура все още не разкрива картите си, но е почти сигурно, че ще гласува за Преспанския договор, а и за вота на доверие към правителството от което е част, защото, както посочва вестникът, в последствие ще влезе в списъците на СИРИЗА за следващите избори. Тя не участва в последните процеси при „Независимите гърци“, защото е в чужбина – първо в Канада, а после в Китай. \r\nОще един от депутатите на АНЕЛ, който „се премести“ наляво и се очаква да гласува за правителството е заместник-министърът на селското стопанство Василис Кокалис, който се качи на самолета и замина за Китай в деня, в който Каменос обяви развода със СИРИЗА. \r\nОсвен депутатите от „Независимите гърци“, намеренията си не крие и народният представител от „То Потами“ Спирос Данелис. Още преди много време той обяви, че ще гласува за Преспанския договор, а наскоро призова своята партия да преразгледа  позицията си за свикване на предсрочни избори. „Не свързваме Шреспанския договор с оставането на правителството на власт. Не пренебрегваме националния интерес заради политически съображения“, заяви Данелис, като отбеляза, че „правителството не трябва да пада заради Преспанския договор“. Както отбелязва Efimerida, сред журналистите отдавна се говори, че той ще участва в следващите избори от листите на СИРИЗА. \r\nСтигнахме до 150. Кой е 151-ия? Към тези, които подкрепят правителството, трябва да добавим Костас Зурари, който заяви, че не подкрепя и няма да гласува за договора за името, но бе категоричен, че няма да свали правителството на Ципрас при никакви обстоятелства. Опозицията \r\nСлед последните събития, опозиционните партии дадоха ясно да се разбере, че ще гласуват срещу правителството на вота на доверие. \r\n„Нова Демокрация“ посочи, че развода между Ципрас и Каменос е „дирижиран“, а Фофи Генимата, от страна на „Движение за промяна“ и Ставрос Теодоракис, от страна на „То Потами“, също бяха категорични, че няма да подкрепят правителството във вота на доверие. \r\n*** Премиерът Алексис Ципрас заяви, че ще поиска вот на доверие в парламента след оставката на министъра на отбраната Панос Каменос, лидер на младши партньор \"Независими гърци\", за сделката с името на Македония, пише електронното издание на атинския ежедневник  Kathimerini . \r\nЦипрас също обяви, че ще замени Каменос с адмирал Евангелос Апостолакис, началник на Генерален щаб на Гръцката национална отбрана. Заместването, одобрено също от министърът в оставка Панос Каменос, ще влезе в сила във вторник. \r\nКаменос подаде оставка след среща с Ципрас по рано в неделя. \r\n\"Въпросът за Македония не ми позволява да не жертвам поста  ... Аз оттеглям подкрепата си за правителството.“ Независими гърци“ напускат правителството\", каза той пред репортери след срещата. \r\nРазговаряйки с репортерите след срещата между двамата вече бивши политически партньори Ципрас благодари на Каменос за неговия \"незаменим и значителен\" принос към коалиционното правителство и заяви, че тяхното партньорство е било откровено и плодотворно. \r\nЦипрас е заявил, че неговото правителство има много неща за вършене, много реформи за изпълнение. \"Бих могъл да намеря мнозинства за всеки въпрос, но аз няма да играя на сигурно\", добави той. \r\nИскането на вот на  доверие, представено от правителството, на теория може да бъде прието с най-малко 120 гласа в 300-членния парламент, ако достатъчно депутати се въздържат. Напротив, предложението за недоверие, внесено от опозицията, се нуждае от 151 гласа, уточнява вестникът. \r\nВ миналото Ципрас е посочвал, че не желае правителството на малцинството и че ще търси подкрепата на 151 депутати, припомня изданието. \r\nГръцкият премиер е  заявил, че целта му е да проведе общи избори възможно най-късно - през октомври 2019 година \r\n*** Президентът на Турция Реджеп Тайип Ердоган произнесе реч на тържество за полагане на първа копка на технологична и производствена база в провинция Сакария и остро критикува онези среди, които „не могат да се примирят със сериозните успехи на страната”, информира електронното издание на вестник „Джумхуриет”. Основни послания в изказването на Ердоган, цитирани от изданието: \r\n- Тази страна свърши, така ни казваха.  На инат на всички обаче, инвестициите продължават. Кръговете, които не можеха да се примирят с позициите на тази страна, сега виждат, че тя продължава почтено да си стои на краката - и да искат, и да не го искат …; \r\n- Никога не сме забравили и няма да забравим солидарността, която демонстрира Катар с нашата страна почти по всички въпроси. …; \r\n- Ние сме нация, отворила вратите си за 3.5 милиона сирийски бежанци. …; \r\n- Стратегическите ни партньори ни оставаха на средата на пътя. Знаете че комуникационната система е много важна, тази наша система се срина. Понеже нашите партньори заглушиха радиостанциите. Вече се освободихме от тях. Вече сам установихме и създадохме собствена комуникационна система и радиостанции. …; \r\n- Навремето ни забраниха да сеем опиум, а самите те масово сееха опиум. Казах на министерството на земеделието – нека сега ние отново да започнем да култивираме коноп. Понеже ще видим, че конопът е полезен в много области. Очевидно преследваната цел тук е да бъде обвързани с външния сват - не само от военна гледна точка, а и чисто икономически. … \r\n*** „Независими гърци“ няма да подкрепи вота на доверие, който се очаква да бъде поискан от гръцкия премиер Алексис Ципрас, заяви лидерът на партията „Независими гърци“ – досегашен коалиционен партньор на СИРИЗА на пресконференцията след срещата между тях двамата днес по-рано. Каменос подаде оставка като министър на отбраната след срещата, информира електронното издание на гръцкия вестник  Efimerida . \r\nТой заяви, че партията му оттегля подкрепата си за правителството и заплаши с изключване всеки депутат, който гласува положително на предстоящия вот. Според изданието обаче Каменос няма действителен контрол върху парламентарната си група и се очаква част от представителите на партията да подкрепят кабинета.  \r\nРазлични източници уверяват, че правителството на Ципрас ще спечели вота на доверие, като вече е осигурена необходимата подкрепа. \r\n***", "date": "2019.01.13", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/01/13/2611622/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка:  Температурите са в интервала от - 6° до + 8°. Времето над страната е предимно ясно. Слаб до умерен вятър духа в областите: Бургас, Варна, Видин, Добрич, Монтана, Пазарджик, Силистра, В. Търново, София, Смолян  и Хасково. \r\nПътните настилки са предимно сухи на места мокри, по усойните и планински райони частично заледени, обработени и проходими при зимни условия. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението по АМ „Хемус“ в тунел „Ечемишка“ посока София се осъществява поетапно в една лента поради оглед на състоянието на осветителната уредба - в светлата част на денонощието и при благоприятни метеорологични условия. Срок: от 13:00 до 16:30 часа на 14.01.2019 г. \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“: няма ограничения.  Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Предел“ - отворен за всички МПС. \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС. \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Превала“ - забранен за МПС над 12 т. както и тегленето на ремаркета и полуремаркета \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т. поради влошаване на метеорологичната обстановка. Срок до 14.01.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nОбходен маршрут: Път І-1/Е-79/ Видин – Димово – Ружинци – Белотинци – Смоляновци – Монтана и обратно.  \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Временно е ограничено движението по път II-37 Батак – Доспат на МПС над 12 т. с ремаркета и полуремаркета \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Ограничено движението за МПС с тегло над 12 т по път II-63 Брезник – Трън в участъка от гр. Брезник до ГКПП Стрезимировци поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-37: Временно е ограничено движението по път II-37 Батак – Доспат на МПС над 12 т. с ремаркета и полуремаркета \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.01.13", "title": "Актуална пътна обстановка"}
{"url": "http://www.focus-news.net/news/2019/01/13/2611626/aktsenti-v-sutreshniya-blok-dobro-utro-balgariya-na-radio-fokus-za-14-yanuari.html", "text": "Актуалната пътна обстановка и ограниченията в страната – очаквайте в сутрешния блок  „Добро утро, България“  на  Радио „Фокус“  от Галин Михалев, дежурен в Ситуационния център на Агенция „Пътна инфраструктура“.  \r\nКаква е обстановката в столицата? Колко машини са били на терен през изминалото денонощие? За предвидените средствата на Столична община от Бюджет 2019 г. за транспорт, ремонт на улици и конкретно малките квартални такива - по тези и още въпроси ще разговаряме с Дончо Барбалов, временно изпълняващ длъжността зам.-кмет на София в ресор „Транспорт и транспортни комуникации“. \r\nВ минутите след 8.00 часа ще обсъдим политическите заявки за новия парламентарен сезон. Властовата система и развитието на държавата ще коментираме със социолога Кънчо Стойчев. \r\nКолко средства и за какво ще отдели Община Смолян през 2019 година? Какъв е планираният размер на инвестиционната програма на Общината? Питаме кмета на Смолян Николай Мелемов. \r\nБрацигово отбелязва 174 години от рождението на Васил Петлешков. За живота и революционната му дейност ще ни разкаже Ваня Николова от  Радио „Фокус“ – Пазарджик . \r\nКаква литература предпочитат асеновградчани? Очакваме да научим от Тони Михайлов от  Радио „Фокус“ – Пловдив . Започнете деня информирани! Тези и още теми – в „Добро утро, България“ от 06.00 до 10.00 часа на 14 януари, с водещ Йоланда Пелова.", "date": "2019.01.13", "title": "Акценти в сутрешния блок „Добро утро, България“ на Радио „Фокус“ за 14 януари"}
{"url": "http://www.focus-news.net/news/2019/01/13/2611617/tass-v-zapadna-ukrayna-novata-tsarkva-zavze-hram-na-upts.html", "text": "Свети-Михайловския храм на Украинската православна църква (УПЦ) в село Красноволя, Волинска област, бе завзет от новата Православна църква на Украйна (ПЦУ), съобщи прессекретарят на Волинската епархия Олег Точински, предава  ТАСС . \r\n„Днес привърженици от ПЦУ от село Красноволя завзеха местния Свети-Михайловски храм и не пуснаха вътре нито настоятеля, нито управляващия епархията. След като прекъснаха богослуженията, активистите доведоха в селото свещеник на Киевската патриаршия и го обявиха за свой нов настоятел“, написа той във „Фейсбук“. \r\nВ същото време ръководителят на местната районна администрация Андрей Линдюк е подкрепил завземането на храма. На страницата си във „Фейсбук“ чиновникът твърди че община село Красноволя е „провела процедура по преминаване към Православната църква на УУкрайна“, на основание на което, „местните жители“ не са пуснали в храма епископ Волинский Натанаил от УПЦ. \r\nПревод и редакция:", "date": "2019.01.13", "title": "ТАСС: В Западна Украйна новата църква завзе храм на УПЦ"}
{"url": "http://www.focus-news.net/news/2019/01/13/2611627/kyustendil-s-normalna-intenzivnost-e-trafikat-po-avtomagistrala-struma-patishtata-v-oblastta-sa-prohodimi-pri-zimni-usloviya.html", "text": "С нормална интензивност е трафикът по автомагистрала „Струма”, пътищата в Кюстендилска област са проходими при зимни условия. Това съобщи за  Радио „Фокус” – Пирин  дежурният в Областно пътно управление – Кюстендил. По-натоварен е трафикът по главен път Е-79, както и по направлението София – Кюстендил. Не е интензивно движението в посока от и за ГКПП „Гюешево”. Пътните настилки навсякъде заснежени, хлъзгави, но обработени. Движението между село Пастра и Рилския манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализиран с пътни знаци. Срокът е до 1 февруари 2019 година. \r\nЛора КАЛЧЕВА", "date": "2019.01.13", "title": "Кюстендил: С нормална интензивност е трафикът по автомагистрала „Струма”, пътищата в областта са проходими при зимни условия"}
{"url": "http://www.focus-news.net/news/2019/01/13/2611629/veliko-tarnovo-usloviyata-za-patuvane-v-oblastta-sa-normalni-za-sezona.html", "text": "В едната лента се осъществява движението на пътя между Павликени и село Горна Студена в участъка от км 26+089 до км 46+089 поради извършване на ремонт за срок до 31 януари, съобщиха от Агенция „Пътна инфраструктура“  Радио „Фокус“ – Велико Търново . Трафикът в района се пропуска последователно в двете посоки от регулировчици. Условията за пътуване в област Велико Търново са нормални за сезона. Времето е предимно облачно. Пътните настилки на места са мокри, в усойните участъци - и заледени. Всички пътища са почистени, обработени и опесъчени. Движението на моторни превозни средства в региона се осъществява спокойно.  \r\nПроходът на Републиката е отворен за движение, но остава в сила опасността от падащи камъни. Полицейски патрули са разположени на входовете и изходите на Велико Търново, както и в по-натоварените участъци от първокласната и второкласна пътна мрежа. Тежки инциденти до момента не са регистрирани, но органите на реда призовават водачите все пак да шофират внимателно. В едната лента се осъществява движението по пътя между Твърдица и Елена в участъка от км 47+800 до км 48+000 поради наличие на свлачище и пропадане на пътното платно. Срокът за приключване на ремонта е 31 май. \r\nЛуиза ТРАНЧЕВА", "date": "2019.01.13", "title": "Велико Търново: Условията за пътуване в областта са нормални за сезона"}
{"url": "http://www.focus-news.net/news/2019/01/13/2611630/predstoyashti-sabitiya-v-stranata-za-14-yanuari-agentsiya-fokus.html", "text": "*** \r\nМинистърът на образованието и науката Красимир Вълчев ще посети Елхово и Средец. По време на визитата министърът ще проведе работни срещи с учители, директори и представители на синдикални организации от двете общини и ще присъства на провеждането на извънкласни форми за учениците. Предвидени са изказвания в 10.30 часа в сградата на Профилирана гимназия „Св. Климент Охридски“ в Елхово и в 15.40 часа в Центъра за подкрепа на личностно развитие към Общински детски комплекс - Средец. \r\n*** \r\nОт 09.00 часа в зала 32 на сградата на Националния институт на правосъдието ще се проведе устният изпит в конкурса за първоначално назначаване в районните съдилища. На конкурс са обявени 6 длъжности „съдия“ – две в Районен съд – Лом и по една в районните съдилища в Провадия, Велинград, Средец и Козлодуй.  Изпитът ще с проведе по график в дните 14, 15 и 16 януари. \r\n*** \r\nОт 09.30 часа в Зала 7 на НДК ще се проведе дискусия на тема „Три перспективи за бъдещето на обединена Европа”. Участие в него ще вземат вицепремиерът Томислав Дончев, председателят на ПЕС Сергей Станишев и председателят на  Милениум Клуб България Румен Чолаков.  \r\n*** \r\nОт 10.00 часа 30-и състав на Софийски градски съд ще заседава по делото срещу Мирослав Б. и Валентин К., обвинени за длъжностно присвояване в особено големи размери, при което е ощетен НДК, чл. 206 НК. \r\n*** \r\nОт 11.00 часа в Националния пресклуб на БТА „Движение България на гражданите“ ще представи пред медиите политическата си оценка за изминала 2018 г. и ще очертае приоритети на партията за 2019 г. В пресконференцията ще участват председателят на ДБГ Димитър Делчев, зам.-председателят Найден Зеленогорски и членове на Изпълнителния съвет на партията. \r\n*** \r\nОт 12.00 часа, 34-ти състав на Софийски градски съд ще заседава по искане за удължаване на престоя в психиатрично заведение на Силвестър С., обвинен че е убил баба си и пребил семейството си. \r\n*** \r\nОт 10.30 часа заместник-министърът на регионалното развитие и благоустройството и ръководител на Управляващия орган на ОПРР Деница Николова и кметът на София Йорданка Фандъкова ще подпишат договора за изпълнение на проект „Подкрепа за деинституционализация на социалните услуги за възрастни и хора с увреждания”.  \r\n*** \r\nОт 11.00 часа в КЕВР ще се проведе среща с трите разпределителни дружества и дружествата на БЕХ за представяне на мерки за стабилизиране на пазара „ден напред“. \r\n*** \r\nВ 12.00 часа пред сградата на Регионална библиотека \"Пейо Яворов\" на улица \"Алеко Богориди\" №21 ще бъдат отбелязани 141 години от рождението на поета Пейо Яворов.  \r\n*** \r\nОт 10.00 часа в залата на Общинския съвет ще се проведе турнир по шахмат по повод празника на града.  \r\n*** \r\nОт 18.00 часа, в Белово, ще започнат празничните чествания по повод 141 години от Освобождението на града. Участие в тях ще вземе и 68 Бригада „Специални части“ – Пловдив.  \r\n*** \r\nОт 11.00 часа с ритуал по полагане на венци и цветя пред бюст-паметника на Пейо Яворов ще бъдат отбелязани 141 години от рождението на поета и революционер.  \r\n*** \r\nОт 11.00 часа в мемориалния парк „Априлци“ ще бъдат отбелязани 174 години от рождението на Васил Петлешков.  \r\n*** \r\nОт 10.00 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ - Варна Владимир Вълев ще има приемен ден за граждани.  \r\n*** \r\nОт 11.00 часа в Щаба на Военноморските сили (ВМС) ще се проведе тържество по случай 120-ата годишнина от създаването му.  \r\n*** \r\nОт 13.30 часа в централата на ГС на БСП - Варна на ул. „Македония” №33 народните представители от  ПГ „БСП за България“ Иван Иванов и проф. Анелия Клисарова ще се срещнат с жители на града. \r\n*** \r\nОт 14.00 часа ще се проведе извънредна сесия на Общинския съвет.  \r\n***  \r\nОт 10.30 часа в Ритуалната зала на НВУ „Васил Левски” бригаден генерал д-р Пламен Богданов ще предостави информация  относно предстоящата рекламна и  приемна кампания на курсанти и студенти за 2019-2020 г. \r\n*** \r\nОт 13.30 часа в голямата зала на Община Велико Търново ще се проведе обществено обсъждане на бюджета на Общината за 2019 г. \r\n*** \r\nОт 13.00 часа в заседателната зала на Общински съвет - Видин ще се проведе обществено обсъждане на проекта за бюджет на Община Видин за 2019 г. \r\n*** \r\nОт 18.00 часа кметът на Община Видин Огнян Ценков ще присъства на традиционния конкурс „Мис Василица“ в кв. „Нов път“. \r\n*** \r\nОт 14.00 часа в Регионална библиотека „Дора Габе“ ще бъде открита Седмица на българското кино по повод 13 януари - Ден на българското кино. \r\n*** \r\nОт 18.15 часа в кино „Икар“ ще се състои премиерата на късометражните филми, създадени по проекта „Красив Добрич“. След това ще се проведе дискусия за формата и възможностите за развитие на проекта с участието на Петър Русев -   режисьор и член на журито, Йордан Йорданов - кмет на Добрич,  Николай Михайлов - продуцент. \r\n*** \r\nОт 14.30 часа кметът на Община Видин Огнян Ценков ще посети Културния дом в кв. „Гурково“, по повод Банго Васил – ромската Нова година.  \r\n*** \r\nОт 17.30 часа в заседателната зала на Общината ще се проведе публично обсъждане на проекта за бюджет за 2019 година.  \r\n*** \r\nОт 15.00 часа в читалище „Братство” ще бъде открита пътуващата изложба „140 години от Учредителното събрание и приемането на Търновската конституция“.  \r\n*** \r\nОт 11.00 часа в сградата на Държавен архив – Монтана ще бъде открита пътуващата изложба „140 години от Учредителното събрание и приемането на Търновската конституция“. \r\n*** \r\nОт 12.00 часа с ритуал по поднасяне на венци и цветя пред паметника на ген. Брок ще бъдат отбелязани 141 години от освобождението на града. Цветя ще бъдат поднесени още на паметната плоча на ген. Гурко, на паметника на Ованес Совъджиян и на паметника на военните кореспонденти в Градската градина. От 18.00 часа в зала “М-ро Г. Атанасов” е празничния концерт с участието на Ансамбъл за народни песни и танци „Пазарджик“. \r\n*** \r\nОт 08.45 часа пред сградата на електроразпределителното дружество на ул. „Христо Г. Данов“ представители на бизнеса в града ще излизат на протест във връзка с регулирането на цените на тока на свободния пазар. \r\n*** \r\nВ 09.00 часа в зала 1 на Окръжния съд ще се проведе заседание по делото срещу Милена К., Димитър Р. и Славка П., обвинени в корупционни практики във връзка с дейност на Териториалната експертна лекарска комисия.  \r\n*** \r\nВ 10.00 часа в зала 1 на Окръжния съд ще се проведе заседание по делото срещу Станимир Х., обвинен че е причинил средна телесна повреда на полицейски служител.  \r\n*** \r\nВ 11.00 часа в зала 10 на Окръжния съд ще се проведе заседание по делото срещу Йордан С., Марин П., Александър К. и Александър Д., обвинени в грабеж в особено големи размери.  \r\n*** \r\nВ 12.00 часа в клуба на ВМРО на бул. „Марица“ Общинското ръководство на ВМРО-Пловдив ще даде пресконференция по актуални теми. \r\n*** \r\nВ 13.30 часа в зала 10 на Окръжния съд ще се проведе заседание по делото срещу Лъчезар Л., обвинен в избягване установяването и плащането на данъчни задължения в особено големи размери.  \r\n*** \r\nОт 16.00 часа в Градската художествена галерия „Дечко Стоев” ще се проведе обществено обсъждане на проектобюджета на Общината за 2019 г.  \r\n*** \r\nОт 14.00 часа на стадион „Септември“ ще бъде извършен водосвет, с който ще бъде поставено началото на зимната подготовка на футболен клуб „Септември“.  \r\n*** \r\nОт 10.00 часа в зала 203 на Община Шумен кметът Любомир Христов ще приеме сурвакари от СОУ „Трайко Симеонов”.", "date": "2019.01.13", "title": "Предстоящи събития в страната за 14 януари (Агенция „Фокус“)"}
{"url": "http://www.focus-news.net/news/2019/01/13/2611631/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в Благоевградска област. Това съобщи за  Радио „Фокус“-Пирин  дежурният служител в Областно пътно управление-Благоевград. С нормална интензивност е трафикът по главен път Е-79, второкласен път 19 Симитли-Гоце Делчев и автомагистрала „Струма“ в областта. Не са въведени ограничения за движението на леки и товарни автомобили. Към момента никъде на територията на областта не вали сняг. Няма регистрирани тежки пътни инциденти през изминалия ден по пътищата от републиканската пътна мрежа. В района на Кресненското дефиле и прохода Предел е повишена опасността от падащи камъни. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНормално натоварен е трафикът в областния център. Пътните настилки са мокри и на места - хлъзгави. До този момент няма възникнали тежки пътни инциденти. Градският транспорт се движи по разписание. Няма данни за закъснения или промяна на обичайните маршрути. \r\nЛора КАЛЧЕВА", "date": "2019.01.13", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2019/01/13/2611610/bfmru-kakvo-shte-se-sluchi-sled-preimenuvaneto-na-makedoniyai.html", "text": "Македонският парламент одобри преименуването на страната в Северна Македония. По този начин може да бъде поставена точка на многогодишния спор между Атина и Скопие за името на бившата югорепублика, което съвпада с името на историческата северно-гръцка област, пише  руският онлйан портал BFM.ru . \r\nГръцкият премиер Алексис Ципрас вече поздрави своя македонски колега с приемането на Преспанския договор, подписан между страните през лятото на миналата година, отбелязва още изданието. \r\nСега пред Скопие е открит пътя към НАТО и Европейския съюз, счита историкът Артьом Улунян: \r\n„Гърция вече няма да блокира приемането на Македония в НАТО и ЕС. По този начин, въпреки опитите на тези, които се опитваха да използват т.нар. национален въпрос за собствени цели, все пак мнозинството се изказа в подкрепа на решението на главния проблем – легитимацията на страната. Въпросът за името на страната е преди всичко проблем за легитимацията на страната в системата на международните отношения, защото дори в ООН тя не се казваше „Република Македония“, а „Бивша югославска република Македония“. Изобщо, Македония е разделена между държави: това са: Македония, която сега получи названието Северна Македония – т.нар Вардарска Македония, България и Егейска Македония. Така че има три части на едно географско пространство и да се нарече една страна с това общо географско понятие не беше съвсем справедливо“. \r\nПреименуването на Македония ще има сериозни последствия, уверен е научният сътрудник към Центъра за изучаване на съвременните балкански кризи към Института за славяноведение на РАН Мария Третякова: \r\n„Международната общност просто отне правото на цял народ на самоопределение, пренебрегна волята на македонския народ, който, на референдума от 30 септември, ясно показа, че се обявява против промяната на името. Самият процес, в който имаше груби конституционни и демократически нарушения, не може да бъде стабилен, не може да реши в дългосрочна перспектива въпросът, който уж трябва да реши. Преспанският договор има за цел да реши македонският въпрос преди всичко в интерес на съседните страни на Македония, в този случай – Гърция. Въпрос, който е поставен така, а не на компромис и съобразяване с интересите на двете страни, не може да предложи стабилно дългосрочно решение. Македонската опозиция, македонският президент и македонският народ, преобладаващото мнозинство, не са съгласни с това решение и го считат за нелегитимно. Ето защо този въпрос, както си мисля, повлия много зле на сигурността и създаде маса други проблеми, които ще се проявяват в близкото бъдеще“. \r\nРешението на македонското правителство за преименуване на страната доведе до оставката на министъра на отбраната на Гърция. Панос Каменос вече обяви, че неговата партия „Независимите гърци“ излиза от управляващата коалиция и подчерта, че тя ще гласува с „не“ на вота на доверие на правителството на премиера Алексис Ципрас. Той отбеляза също, че след него оставката си могат да подадат още 6 министри. На въпроса, може ли заради Македония в Гърция да започне правителствена криза, отговаря Юрий Квашин, завеждащ сектора за изследвания на Европейския съюз от Института за световна икономика и международни отношения към РАН: \r\n„Първоначално министърът на отбраната на Гърция казваше, че в случай на гласуване за ратификация на споразумението с Македония, при което Македония ще запази своето име даже в съставен вид, той ще бъде принуден да излезе от състава на правителството и да се реши на този правителствен разкол. От гледна точка на партията на Каменос, думата „Македония“ изобщо не може да се употребява в състава на името на новата държава. Т.е., от гледна точка на Каменос, например, би било нормално името „Скопие“, държавата да бъде наречена в чест на столицата. Загубвайки даже и като съюзник партията „Независимите гърци“, Ципрас теоретически може да разчита на подкрепата на друга малка партия – „То Потами“ (Реката). Тя, най-вероятно, ще се присъедини към партията на Ципрас и може да гласува за доверие на правителството и след това те със съвместни усилия да гласуват за ратификацията на споразумението между Македония и Гърция. Този сценарий ми се струва доста вероятен“. \r\nBFM.ru отбелязва също, че Законът за преименуване на страната, който бе приет от парламента, сега трябва да бъде подписан от президента на Македония Георги Иванов. Но по-рано той заяви, че няма да направи това. На свой ред, лидерът на най-голямата опозиционна партия в Македония поиска разпускане на парламента и провеждане на предсрочни избори. \r\nПревод и редакция:", "date": "2019.01.13", "title": "BFM.ru: Какво ще се случи след преименуването на Македония?"}
{"url": "http://www.focus-news.net/news/2019/01/13/2611632/nimh-temperaturite-slabo-shte-se-povishat-i-minimalnite-shte-sa-ot-minus-8-do-minus-3-a-maksimalnite-mezhdu-2-i-7.html", "text": "През нощта над по-голямата част от страната ще има временно разкъсване и намаление на облачността. Още преди обяд от запад отново ще се заоблачи и на отделни места в Западна България ще превали слаб сняг, в северозападните райони за кратко снегът ще е примесен с дъжд и ще има условия за поледици. Ще духа слаб до умерен вятър от юг-югозапад. Температурите слабо ще се повишат и минималните ще са от минус 8° до минус 3°, а максималните – между 2° и 7°. Това съобщи за Агенция \"Фокус\" дежурният синоптик в  Националния институт по метеорология и хидрология (НИМХ) . Боряна Маркова. Атмосферното налягане ще продължи да се понижава и ще се задържи по-ниско от средното за месеца.  \r\nПо Черноморието преди обяд облачността временно ще се разкъса и намалее, но отново бързо ще се заоблачи. Ще духа слаб до умерен югозападен вятър. Максималните температури ще са 5°-7°. Температурата на морската вода е 5-6°. Вълнението на морето ще е 1-2 бала. \r\nВ планините ще е предимно облачно, но само в масивите от Западна България ще има слаби валежи от сняг. Ще духа умерен до временно силен вятър от запад-северозапад. Максималната температура на височина 1200 метра ще е около 0°, на 2000 метра - около минус 7°. \r\nВъв вторник и сряда ще духа силен вятър от северозапад, в Източна България от север-северозапад. Ще е сравнително студено, с променлива облачност и на отделни места ще превали слаб сняг. Минималните температури ще бъдат между минус 6° и минус 1°, а максималните – между минус 2° и 3°.През втория ден минималните температури ще са с още градус-два по-ниски, а дневните – слабо ще се повишат. В четвъртък вятърът ще отслабне и ще се ориентира от югозапад и дневните температури ще се повишат, повече в Предбалкана и в отделни райони ще надхвърлят 10°. Облачността над много райони ще намалее до слънчево време.", "date": "2019.01.13", "title": "НИМХ: Температурите слабо ще се повишат и минималните ще са от минус 8° до минус 3°, а максималните – между 2° и 7°"}
{"url": "http://www.focus-news.net/news/2019/01/13/2611613/kathimerini-kak-sdelkata-mezhdu-kamenos-i-tsipras-pozvolyava-na-posledniya-da-upravlyava-i-da-prokara-prespanskiya-dogovor.html", "text": "След събитията през последните няколко дни, които поставиха под въпрос перспективите на сегашното правителство да остане на власт, както ратификацията на Преспанския договор от Атина, министър-председателят Алексис Ципрас и коалиционният му партньор Панос Каменос по същество се споразумяха за взаимно изгоден път, който няма да заплаши нито единия от двамата, пише  електронното издание на вестник Kathimerini . \r\nВ обобщение на това, което бе обявено днес, но всъщност беше уговорена от по-рано сделка, правителството на СИРИЗА ще остане на власт, тъй като партията има 145 депутати и може да разчита на гласовете на заместник-министъра на гражданската сигурност Катерина Папакоста, заместник-председателят на „То Потами“ (Реката) Спирос Данелис, както и на четирима народни представители от „Независимите гърци“ (АНЕЛ): министърът на туризма Елена Кунтура, заместник-министърът на селското стопанство Василис Кокалис и заместник-председателите Танасис Папахристопулос и Костас Зураруис. Това стига за нужните 151 гласа. Те могат да станат и 152, ако депутатът от „Съюза на центристите“ Янис Саридис, който наскоро гласува за бюджета на правителството, също реши да гласува позитивно. \r\nСамо Панос Каменос, който е министър на отбраната и неговият заместник-министър Мария Колия-Царуча, ще подадат оставка от правителствените си постове. \r\nОттук следва, че правителството ще може да преодолее вота на доверие, който ще се състои следващия четвъртък и ще продължи да бъде на власт с подновен мандат, въпреки критиките към начина, по който се създава новото парламентарно мнозинство. \r\nВ същото време, споразумението между гръцкия премиер и подалия оставка коалиционен партньор, косвено, но ясно, прави почти сигурно ратифицирането в гръцкия парламент на Преспанския договор. \r\nПремиерът на Македония Зоран Заев призова гръцките депутати да ратифицират договора за името по време на пресконференция в събота, ден след като парламентът на неговата страна прие окончателно конституционните промени, произтичащи от договора с Гърция. Изглежда ще има отговор на неговия призив. \r\nСИРИЗА има 145 гласа и ако към тях се прибавят тези на министрите Папакоста и Кунтура, както и тези на депутатите от „То Потами“ Теодоракис, Данелис, Ликудис и Мавротас, ще се събере мнозинство от 152 народни представители. А освен това е възможен и още един глас на председателя на „Демократическата левица“ Танасис Теохаропулос. При всички случаи правителството ще оцелее, за облекчение на трансатлантическите партньори на Гърция, които инвестираха толкова много за прокарването на Преспанския договор. \r\nЗаключителна бележка. Цялата постановка позволява на Панос Каменос, въпреки че вече не е министър – ще бъде заменен от адмирал Апостолакис – да остане лидер на парламентарна група, за което се изисква да имаш най-малко пет депутати. Следователно, той ще има по-голяма трибуна в борбата за политическо оцеляване на неговата партия и осъществяване на целта да влезе в парламента отново на следващите парламентарни избори, когато и да са те. Агенция \"Фокус\" предава статията без редакторска намеса. \r\nПревод и редакция:", "date": "2019.01.13", "title": "Kathimerini: Как сделката между Каменос и Ципрас позволява на последния да управлява и да прокара Преспанския договор"}
{"url": "http://www.focus-news.net/news/2019/01/13/2611634/gd-granichna-politsiya-trafikat-na-tovarni-avtomobili-na-gkpp-kapitan-andreevo-i-gkpp-dunav-most-ruse-e-intenziven-na-izhod-ot-stranata-a-na-dunav-most-vidin-i-v-dvete-posoki.html", "text": "Трафикът на товарни автомобили на ГКПП \"Капитан Андреево\" на българо-турската граница и ГКПП \"Дунав мост-Русе\" на българо-румънската е интензивен на изход от страната, а на \"Дунав мост-Видин\", също на границата с Румъния - и в двете посоки, по данни към 18.00 часа. Това съобщиха от пресцентъра на  Главна дирекция (ГД) \"Гранична полиция\" . \r\nНа българо-сръбската, българо-македонската и българо-гръцката граница трафикът е нормален на всички контролно-пропускателни пунктове.", "date": "2019.01.13", "title": "ГД \"Гранична полиция\": Трафикът на товарни автомобили на ГКПП \"Капитан Андреево\" и ГКПП \"Дунав мост-Русе\" е интензивен на изход от страната, а на \"Дунав мост-Видин\" - и в двете посоки"}
{"url": "http://www.focus-news.net/news/2019/01/13/2611636/varna-mnogo-zhiteli-i-gosti-na-grada-izbraha-kraybrezhieto-za-nedelna-razhodka-v-toploto-yanuarsko-vreme.html", "text": "Много жители и гости на Варна  избраха крайбрежието за неделна разходка в топлото януарско време, предаде репортер на  Радио „Фокус“ – Варна . Положителните температури дадоха възможност на много хора да излязат и да се разходят по плажа, други отпочиваха в минералния басейн, познат като „топлата вода“. Лебедите, които заливът традиционно приютява през зимния сезон, също радваха малки и големи. Птиците дори излизат на брега, за да се хранят от ръцете на минувачите. Специалистите обаче съветват лебедите да не се хранят с каквато и да е храна, особено с хляб и царевични пръчици, защото това би могло да навреди на здравето им. \r\nСпоред статистиката на Националния институт по метеорология и хидрология, филиал - Варна, най-високата температура за датата 13 януари е била измерена през 1998 година – 18,2°, а най-ниската е отчетена през 1972 година – минус 16°.  \r\nМарияна ВАЛЕНТИНОВА", "date": "2019.01.13", "title": "Варна: Много жители и гости на града избраха крайбрежието за неделна разходка в топлото януарско време"}
{"url": "http://www.focus-news.net/news/2019/01/13/2611624/greek-reporter-prokuraturata-proveryava-obvineniya-sreshtu-nova-demokratsiya-che-natiska-deputatite-da-glasuvat-sreshtu-prespanskiya-dogovor.html", "text": "В събота гръцката Прокуратура е назначила разследване на обвиненията, че депутати от партия „Независимите гърци“ (АНЕЛ) са получили заплахи да не гласуват за ратификацията на Преспанския договор, предава  базираният в САЩ портал Greek Reporter . \r\nПреди вота в парламента, два новинарски сайта обвиниха високопоставен член на основната гръцка опозиционна партия – „Нова Демокрация“ (НД) – който отхвърля сделката за името, че е призовавал своите съпартийци да се обаждат на колегите си от националистическата АНЕЛ и да ги призовават да гласуват против споразумението. \r\nОбвинителите твърдят, че членът на НД е разкрил личните телефонни номера на народните представители от „Независимите гърци“. \r\nПо-рано правителството обвини основната опозиционна партия, че тероризира народните представители да не гласуват за Преспанския договор. \r\n„Механизмът на „Нова Демокрация“, с пълното знание и ръководството на нейния лидер Кириакос Мицотакис, цели да уплаши депутатите“, заявиха от пресофиса на премиера в събота. \r\n„Народните представители ще отговорят, като се изкажат в защита на гръцките интереси“, посочват още от там и добавят: „Никакви опити за насилие и тероризъм – както някои механизми са свикнали да правят – ще повлияе на тяхното съзнание“. \r\n„НД и Кириакос Мицотакис ще трябва да отговарят за недемократичните практики, които следват“, подчертават още от кабинета на премиера Алексис Ципрас. \r\nПревод и редакция:", "date": "2019.01.13", "title": "Greek Reporter: Прокуратурата проверява обвинения срещу „Нова Демокрация“, че натиска депутатите да гласуват срещу Преспанския договор"}
{"url": "http://www.focus-news.net/news/2019/01/13/2611637/sliven-vazstanoveno-e-dvizhenieto-po-pat-i-7-gradets-mokren.html", "text": "Възстановено е движението по път I-7 Градец - Мокрен. Това съобщиха от пресцентъра на  Агенция \"Пътна инфраструктура\" .", "date": "2019.01.13", "title": "Сливен: Възстановено е движението по път I-7 Градец - Мокрен"}
{"url": "http://www.focus-news.net/news/2019/01/13/2611640/kurir-makedoniya-50-poddrazhnitsi-na-initsiativata-da-spasim-popova-shapka-v-sabota-blokiraha-patya-kam-zimniya-tsentar.html", "text": "Петдесет поддръжници на инициативата \"Да спасим Попова Шапка\" за двадесет минути блокираха пътя към зимния център близо до кабинковия лифт в Тетово, предаде  македонското електронно издание „Курир“ . Те изразиха недоволството си от „небрежност, неустойчивост, забравени инвестиции и унищожаване“ на едно от най-известните места за отдих на самите местни и държавни структури.  \r\nПредставителят на инициативата, Амбди Сулеймани, казва, че съседните туристически центрове са имали милион обороти, докато този, управляван от „EЛEM“, противно на това, има милиони годишни загуби.", "date": "2019.01.13", "title": "„Курир“ (Македония): 50 поддръжници на инициативата \"Да спасим Попова Шапка\" в събота блокираха пътя към зимния център"}
{"url": "http://www.focus-news.net/news/2019/01/13/2611620/fofi-genimata-predsedatel-na-dvizhenie-za-promyana-izbori-sega.html", "text": "В остро изявление относно излизането на „Независимите гърци“ и техния лидер Панос Каменос от управляващата коалиция в неделя, председателят на лявоцентристкото „Движение за промяна“ Фофи Генимата заяви, че то е „прекратило партньорство, което причини големи щети“ и призова за незабавни избори, предава  гръцката държавна агенция АНА-МПА . \r\n„Нашата страна не може да понесе повече взаимно изнудване и фарсът, който организираха Ципрас и Каменос. Формално, партньорството, което нанесе толкова щети на страната бе прекратено... всяко продължаване на правителството с останки и политически патерици, дори и да спечели номинални вот на доверие, може да доведе само до нови задънени улици. Няма никакво популярно, нито истинско доверие в господин Ципрас и неговата правителствена група. Избори сега!“ – заяви лидерът на ПАСОК. \r\nПревод и редакция:", "date": "2019.01.13", "title": "Фофи Генимата, председател на „Движение за промяна“: Избори сега"}
{"url": "http://www.focus-news.net/news/2019/01/13/2611639/dobromir-borislavov-direktor-na-stolichniya-zoopark-nyamame-neobhodimite-usloviya-za-vsichki-zhivotni-koito-iskame-da-privlechem-v-parka.html", "text": "Не винаги можем да вземем видовете, които ние желаем, защото за да ги получим, трябва да сме гарантирали необходимите изисквания за тяхното отглеждане. Това каза Добромир Бориславов, директор на Зоологическа градина в София, в интервю за  Агенция „Фокус“ , по повод равносметката на столичния зоопарк за изминалата 2018 година. „В момента колкото и да искаме да имаме интересни видове, като жираф, тюлени и пингвини и още други животни, ние първо трябва да осигурим необходимите условия. Поради тази необходимост, разработихме един генерален план, който да предположи какви видове искаме да имаме в зоологическата градина“, каза директорът на Столичен зоопарк, като отбеляза, че това е отнело много време, защото е трябвало да се обединят много принципи. „В този проект ще има много видове, а в рамките на миналата година беше финализиран на ниво проектиране и поетапно ще започне да се реализира. Ние не можем всяка година да се сдобиваме с неограничен брой животни и с по-голям брой екзотични видове, просто защото от Европейската асоциация на зоопарковете са много стриктни и контролират какви са нашите възможности“, заяви Бориславов, като допълни, че миналата година са се сдобили с нови животни, основно чрез обмен. „Миналата година успяхме да получим някои много редки видове, като например т. нар. чипоухи прасета. Те са абсолютна екзотика и са единствените в България. По същия начин, след 30-годишна пауза, се сдобихме с т. нар. бърнеста мечка. Тя е топлолюбив вид и е специфична, защото обитава регионите на Източна Азия. Много е интересна и като физика, и въобще като хранене. Тя е екзотичен вид, за който ние се опитваме да създадем подходящи условия, въпреки че, имаме още много работа“, допълни още той.  \r\nИрина ИВАНОВА Пълния текст на интервюто четете в „Мнение”", "date": "2019.01.13", "title": "Добромир Бориславов, директор на столичния зоопарк: Нямаме необходимите условия за всички животни, които искаме да привлечем в парка"}
{"url": "http://www.focus-news.net/news/2019/01/13/2611641/varna-vavezhdat-vremenna-promyana-v-dvizhenieto-po-bul-vasil-levski-na-14-yanuari.html", "text": "Във връзка с предстоящи строително-монтажни работи при кръстовището на бул. „Васил Левски“ с ул. „Прилеп“ във Варна се предвижда затваряне на ул. „Прилеп“ в зоната на кръстовището, предаде репортер на  Радио „Фокус“ – Варна . По данни на общинската дирекция „Инженерна инфраструктура и благоустрояване“ временната организация на движение ще бъде въведена на 14 януари и ще продължи до приключване на строително-монтажните дейности. Ще бъде извършен пробив на ул. „Кестен“ към бул. „Цар Освободител“, като така ще  бъде осигурен обходен маршрут за бул. „Цар Освободител“. Движещите се по бул. „Васил Левски“  – от базар „Левски“ в посока ХЕИ и бул. „Христо Смирненски“, ще бъдат отклонени по ул. „Роза“ и ул. „Брегалница“. За връзка с бул. „Цар Освободител“ обходът ще се осъществява по ул. „Отец Паисий“. \r\nПо информация от „Градски транспорт“, ще бъдат въведени маршрутни промени за автобусните линии №10, 12 и 23, в участъка на ул. „Прилеп“ – от кръстовището с бул. „Васил Левски“. От жп гарата и Аспарухово след спирките „Янко Михайлов“ и „Проектантска“ автобусите ще се движат по бул. „Цар Освободител“. На кръстовището с бул. „Хр. Смирненски“ ще завиват надясно и ще се включват в утвърдените маршрути. Няма да се обслужва спирка „ВиК“, ще се обслужват спирки „Струга“ и „Победа“. \r\nАвтобусите по линия №12 от кв. „Бриз“ в посока „Аспарухово“ след спирка „Военна болница“ ще завиват наляво по ул. „Подвис“ и ще обслужат спирките „Зеленика“, „Спартак“, след което ще се включват по маршрута си. За периода на ремонтните дейности по линията няма да се обслужват спирките „Подвис“, „Вятърна мелница“, „ВиК“. \r\nМарияна ВАЛЕНТИНОВА", "date": "2019.01.13", "title": "Варна: Въвеждат временна промяна в движението по бул. „Васил Левски“ на 14 януари"}
{"url": "http://www.focus-news.net/news/2019/01/13/2611642/plovdiv-v-gradskata-biblioteka-paisiy-hilendarski-v-asenovgrad-na-16-yanuari-shte-se-provede-tseremoniya-po-vrachvane-na-nagradite-chitatel-na-godinata.html", "text": "В Градската библиотека „Паисий Хилендарски“ в Асеновград от 13.00 часа на 16 януари ще се проведе церемония по връчване на наградите „Читател на годината” за 2018 г. Това каза за  Радио „Фокус“ – Пловдив  директорът на библиотеката Милена Марковска. Награди ще бъдат връчени в две категории – за читатели до и над 14-годишна възраст.  \r\n„В категорията до 14-годишна възраст отново Нелина Кюрпекова и Ъшъл Османджък са децата, прочели най-много книги през миналата година. През 2018-та направихме корекция в правилата на конкурса по повод това да стимулираме повече деца да четат. Корекцията е свързана с това, че едно дете не може да стане „Читател на годината“ повече от един път в рамките на пет години. Така че, носител на приза в категория до 14-годишна възраст ще бъде детето, което е трето поред в тази класация, след Нелина и Ъшъл, тъй като те са печелили“, посочи Милена Марковска. \r\nКонкурсът беше обявен за първи път през 2016 година, като основната му цел е насърчаване на четенето и посещаването на библиотеката, особено сред децата. \r\nТони МИХАЙЛОВ", "date": "2019.01.13", "title": "Пловдив: В Градската библиотека „Паисий Хилендарски“ в Асеновград на 16 януари ще се проведе церемония по връчване на наградите „Читател на годината”"}
{"url": "http://www.focus-news.net/news/2019/01/13/2611628/kathimerini-kamenos-hvarli-venets-nad-imiya-v-posledniya-si-akt-kato-voenen-ministar.html", "text": "Подалият оставка министър на отбраната на Гърция Панос Камненос реши да използва министерския хеликоптер UH-1, за да прелети над островчетата Имия (Кардак), където през 1996 година се случи инцидент, който едва не доведе до война между Гърция и Турция, пише  онлайн изданието на вестник Kathimerini . \r\nТурция, която оспорва суверенитета на Атина над ненаселените островчета, успя да прехвърли, незабелязано, както отбелязва изданието, контингент на специалните си сили на един от тях през нощта срещу 28 януари 1996 година. Изпратеният да разследва гръцки хеликоптер падна по неизвестни причини (или неразкрити) и тримата летци в него, Христодулос Каратанасис, Панайотис Влахос и Екторас Джалопсос, загинаха. По-нататъшната ескалация бе предотвратена от намеса на САЩ. \r\nПрелитайки над островчетата, Каменос хвърли венец в морето в памет на тримата летци. Неговият престой като министър на отбраната през 2015 година започна с подобен жест, припомня вестникът. \r\nПревод и редакция:", "date": "2019.01.13", "title": "Kathimerini: Каменос хвърли венец над Имия в последния си акт като военен министър"}
{"url": "http://www.focus-news.net/news/2019/01/13/2611643/varna-bchk-prodalzhava-razdavaneto-na-hranitelni-produkti-na-uyazvimi-balgarski-grazhdani-ot-oblastta.html", "text": "БЧК – Варна продължава раздаването на хранителни продукти на уязвими български граждани от областта. Това каза в интервю за  Радио „Фокус“ – Варна  Илко Раев, председател на Областния съвет на БЧК – Варна. Той допълни, че във Варна пунктовете вече са разкрити, а в областта това ще става поетапно, като раздаването на хранителните продукти ще продължи до 28 февруари. Пунктове са разкрити още в Дългопол, Провадия и Суворово, през януари предстои разкриването и на пунктовете във Вълчи дол, Аксаково и Белослав. Всички правоимащи, включени в списъците на Агенцията за социално подпомагане, ще получат по 24,070 кг от 16 вида хранителни продукти – спагети, говеждо в собствен сос, леща, захар, гювеч, зелен фасул, лютеница, грах, домати стерилизирани, говежди кюфтета в бял сос, риба херинга, пиле фрикасе, зрял боб, конфитюр, ориз и олио. Продуктите се получават срещу документ за самоличност и подпис, при спазване на всички изисквания на Регламента за защита на личните данни. Оперативната програма се управлява от Агенцията за социално подпомагане и се осъществява със съдействието на местните власти, отбеляза Илко Раев. \r\n„Ролята на БЧК е да раздаде тези храни, не определя какви ще бъдат храните и колко килограма на човек ще бъдат давани. БЧК  извършва хуманитарната мисия чрез своите доброволци да раздаде на всички одобрени от службите по социално подпомагане съответните хранителни продукти, които са 24 кг на човек. Във Варненска област през ръцете на доброволците ще преминат 350 тона“, обясни Илко Раев. Той добави, че миналата година хората, които са получили хранителни продукти, са били с около 1 000 повече. Повече са били и храните, с които са подпомогнати уязвими български граждани – 52 кг. \r\nМарияна ВАЛЕНТИНОВА", "date": "2019.01.13", "title": "Варна: БЧК продължава раздаването на хранителни продукти на уязвими български граждани от областта"}
{"url": "http://www.focus-news.net/news/2019/01/13/2611645/vitsepremierat-krasimir-karakachanov-balgariya-vinagi-e-bila-regulator-na-problemite-v-makedoniya.html", "text": "България винаги е била регулатор на проблемите в Македония. Това каза Красимир Каракачанов - заместник министър-председател по обществения ред и сигурността и министър на отбраната, в разговор с Илиана Беновска в седмичното обзорно политическо предаване „Беновска пита“, съобщиха от  екипа на предаването . \r\nВицепремиерът Каракачанов заяви позиции по следните теми: Политика в името на България; Стратегически партньор ли е САЩ?; Лобира ли президентът Радев за Грипен?; Мандат за преговори за покупка на самолети; Каква е ролята на ДПС и Марешки в закупуването на самолетите? \r\nБеновска посрещна първия си гост за новата 2019 година с пожелание да е честна и успешна. Каракачанов пожела здраве, семейно и лично щастие. Водещата припомни, че от години пита кой и на какво основание иска и може ли да управлява България, но никой не ѝ отговаря в първо лице, единствено чисто – аз мога, аз искам. Министърът на отбраната каза, че това звучи много претенциозно, но това, че Беновска задава въпрос на четири от водещите политически лица в страната – Борисов, Доган, Станишев и Радев – дали могат да бъдат заедно в името на България – означава, че не трябва отговорите им да започват с „аз искам“, а е редно да обяснят какво могат и как ще го направят заедно с останалите. „Разумният въпрос е – могат ли политиците да загърбят личното си его, собственото си „аз“ в името на големия национален интерес“ подчерта Каракачанов, който смята, че „четиримата важни“ трябва да могат да отговорят, защото както е казал Гиньо Ганев – партии много, а България една – а демократичната форма е измислена, за да могат различните партии да изразяват идеите си и без значение от насочеността им всички партии говоря от името на България и за нейния интерес. „Какво има да делят?“ реторично попита Каракачанов. Беновска обясни, че очевидно има какво да делят и спомена, че Каракачанов е внесъл доклад за покупка на самолети F16 в Министерски съвет от свое име и от името на министъра на икономиката Караниколов, който в последствие е бил внесен като решение в Народното събрание. Министърът на отбраната обясни, че никога не изхожда от гледната точка на това кой е по-добър стратегически партньор, защото част от аргументите, които анализаторите използват в полза на покупката на американските самолети F16, са че САЩ са стратегически партньор. Каракачанов поясни, че мисли дали нещо би било добро, или не за България и въздушните сили. Според него по този въпрос се наблюдава политическо говорене и се коментира защо точно американски самолети. Министърът даде за пример покупка на кола – човек събира пари и отива да си търси най-добрата марка и модел, без да влага идеологически причини. Беновска вметна, че Радев очевидно харесва шведските „коли“ – самолети Грипен. Каракачанов сподели, че всеки има право на избор, а при предишната сага за купуване на самолети през 2016 година президентът не е потвърдил, че харесва повече Грипен от F16, а прави забележки по процедурата, които според министъра на отбраната не са точни, защото не става въпрос за лобизъм от страна на Борисов и Каракачанов за закупуване на американските машини. „Не бих казал, че е лобист (президентът Радев), защото не е казал – аз харесвам този самолет, искам да купите него“ обясни Каракачанов и подчерта, че между 2010 и 2012 година президентът е бил на мнение, че американските самолети са по-добри. „Служебният кабинет на Радев искаше да постави пред свършен факт редовния кабинет на Борисов – да купи Грипен“ каза Беновска. Каракачанов обясни, че служебният кабинет е направил класацията, дисквалифицирал е американците, но е имало основание шведите да са на първо място, защото тогава покупката е трябвало да бъде на стари F16 от Португалия, които са по-стари от тези в България – МИГ 29. Министърът припомни, че тогава парламентът е взел решение да се актуализира проектът и да се започне на ново. Беновска обобщи, че с тези си аргументи Каракачанов доказва, че президентът не е лобист. Гостът подчерта, че не доказва нищо, а казва, че правителството не предлага на народното събрание да даде на управляващите мандат за сключване на договор, а предлага този мандат да бъде за водене на преговори за сключване на договор. „БСП Ви обвиняват, че Вие сега искате да натоварите народното събрание да вземе решение, което трябва да бъде взето от изпълнителната власт“ подчерта Беновска. Каракачанов обясни, че народното събрание така или иначе трябва да вземе окончателното решение, а правителството иска правомощието да се водят преговори, защото цената в момента надхвърля прага от 1,8 милиарда с ДДС и няма как да бъдат купени нови 8 самолета. Министърът подчерта, че дори и да се договорят за цена – няма как да се сключи договор без гласуване в народното събрание, което ще направи сделката валидна и ще ратифицира договора. Каракачанов поясни, че ако някой от БСП не знае думата „ратификация“, ще му я обясни. „Как ще се отрази повишаването на цената на самолетите върху бюджета?“ попита Беновска. Според Каракачанов цената няма да е непоносима и много по-висока, защото все пак не се купуват ябълки и 20, 30, 50 или 100 милиона при сделка за самолети не са фрапантна разлика. „Не трябваше ли и финансовият министър да участва в създаването на този докла за Министерски съвет?“ зададе политическия журналист. Министърът на отбраната подчерта, че в междуведомствената работна група, която оценява офертите, присъстват представители на ВВС, министерството на отбраната, министерството на икономиката, министерството на финансите, външно министерство и ДАНС и на базата на техните доклади до него и министъра на икономиката се изготвя общия доклад. Беновска сподели, че е видяла пост в Туитър на Джон Болтън, човек на Бил Клинтън, в който авторът споделя поздравленията си към Бойко Борисов за това, че ще разкрие 40 000 работни места за американци чрез покупката на техните самолети. Каракачанов поясни, че предприятието, което ги произвежда е в Америка и ако успеят да уговорят част от поддръжката на самолетите да е в България – ще се разкрият работни места и за българите. Каракачанов се върна на това, че народното събрание ще гласува за предложението преговорите да е проведат в екип със състав - министърът на отбраната, министърът на икономиката, министърът на финансите и министърът на външните работи. Беновска припомни, че днес ДПС чрез медийно участие на председателя на транспортната комисия и народен представител Халил Летифов са дали знак, че може би ще подкрепят решението за даване на мандат. Водещата попита госта си какво очаква от ДПС. Каракачанов изрази надеждата, че ДПС ще вземат правилното решение, а именно да подкрепят предоставянето на мандат за преговори. „Вашият приятел в кавички и конкурент на президентските избори – Веселин Марешки – ще гласува против. Допускате ли, че може да се получи провал и да не се вземе такова решение от 44 народно събрание и какво би означавало това – оставка ли?“ попита Беновска. Каракачанов сподели, че не е мислил дали означава оставка, но ако народното събрание не гласува, то трябва да вземе решение какво да се направи, защото трябва да имаме избор. Според министъра на отбраната има няколко варианта – народното събрание да даде мандат за преговори, да даде мандат за закупуване на самолети от Швеция или Италия, да реши процедурата да започне отначало и да се направи нов проект. Каракачанов подчерта, че са предпочели сделката да не е между министерството на отбраната и производителя, а да се сключи междудържавен договор между държавата, от която се закупуват машините и България. Това означава, че държавата трябва да ратифицира договора. Циганизацията; Има ли бъдеще бившето ГУСВ? \r\n„Получихте сезирания в комисията по дискриминацията от различни субекти, получихте много похвали, получихте подкрепа от научните, академичните и културните среди за Вашата позиция, но във Войводиново, обаче, продължават протестите срещу побоя“ каза Беновска. Каракачанов обясни, че проблемът е общ и е свързан с циганизацията на населението, защото в много от населените места немалка част от населението живее по този незаконен начин. Министърът на отбраната съобщи, че рейнджърът е претърпял операция и се възстановява. Беновска го попита дали рязко е взел решението си за намеса срещу незаконното пребиваване във Войводиново. Каракачанов отговори, че от много години с ВМРО говорят срещу циганските гета, които трябва да се съборят, защото последните 20 години са похарчени милиарди левове от бюджет и фондове за интеграция на тази част от населението. Беновска направи забележка, че не се знае колко са реалните задължения на циганите – в някои случаи не може да се докаже нищо, а в други е налице незаконно свързване към електро и водоснабдителни мрежи, но електроснабдителното дружество си е премълчало дали са били изплащани задълженията на тези, които все пак са били законно свързани. Каракачанов подчерта, че положението се влошава и даде за пример 834 непълнолетни родилки през 2013 година, 3300 през 2017 година, макар че това са само регистрираните. „Докога правителствата на България няма да имат гръб да се изправят и да кажат – дотука беше, няма повече да държим циганите на социална издръжка?“ попита политическият журналист и каза, че в САЩ първи ще ни нападнат за нарушаване на правата. Каракачанов отговори, че купуването на самолети от тях не им дава право да дават акъл как да се интегрират циганите, защото това е държавна политика и трябва да се решат няколко въпроса – образование, труд и раждаемост. За образованието Каракачанов подчерта, че продължава прилагането на практиката циганите да се вкарват в учебните заведения, но успехът не е много голям. Беновска припомни, че с него и министър Нанков са говорили бившето ГУСВ, което е разграбено, но все още притежава сграден фонд, да бъде превърнато в учебно заведение, което да събира циганите и да ги обучава. Министърът на отбраната сподели, че не знае дали това е осъществимо, защото правителството трябва да го реши и да отдели нормален бюджет. Политическият журналист предложи, а Каракачанов прие, тази идея да се превърне в съвместна инициатива с медиите „Канал 3“ и „Радио К2“. Министърът на отбраната подчерта, че е много важно да се разискват тези въпроси, защото циганското население се възпроизвежда постоянно, а децата им не учат, ТЕЛК-овете са фалшиви и т.н. Беновска попита госта си дали ще предложи идеята за обучение на циганите на министър-председателя и регионалния министър. Каракачанов отговори, че програмата е готова и до края на януари ще може да я предложи, но конкретните мерки трябва да се изработят от съответните министерства, а главен отговорник ще бъде министър-председателят.  Македония-България-Гърция \r\n„Имаме Северна Македония – нов в кавички съсед. Каква е Вашата позиция?“ попита Беновска. Министърът на отбраната заяви, че за него никога не е имало проблем с името на държавата, защото около 30 процента от българското население има произход от Македония. „Проблемът за България не е как се казва Македония, ние сме признали 1992 година държавата на запад от нас. Имаме проблем с това, че в Скопие властите от времето на 1944-5 година се опитват да фалшифицират българската история.“ допълни Каракачанов. Той продължи с това, че не е работа на правителството да излиза с позиция за смяната на името. „Не е ли опасно, както пишат опонентите, че ако Македония влезе в ЕС и НАТО македонският език ще се официализира като отделен език?“ попита Беновска. Каракачанов подчерта, че това е и негово мнение и ако Македония бъде допусната в ЕС и НАТО без гаранцията, че старите антибългарски практики са забравени и никога няма да се повтарят – България си вкарва автогол. Беновска попита как ще има такава гаранция при вече подписания договор за приятелство. Министърът на отбраната обясни, че договорът е подписан именно заради това, но няма гаранция, че в Скопие, например, няма да издадат новите учебници по история и там да пише, че цар Самуил е цар на България, който временно е резидирал на територията на Македония. Каракачанов обясни, че България може да наложи политика на изчакване, докато Македония не оправи политиката си спрямо нашата страна, защото България винаги е била регулатор на проблемите в Македония. \r\n„Вашият колега - министърът на отбраната на Гърция, коалиционен партньор на Ципрас, напуска правителството и коалицията ще иска предсрочни избори именно заради Македония и заради одобрението на Гърция“ обясни Беновска. Каракачанов подчерта, че проблемът с Македония в Гърция е по-сериозен и допреди 30 години Гърция е назовавала Македония с името Северна Гърция и също имат притеснения за кражба на история, опити за налагане на език и т.н. „Как ще се отрази това на мисията на Бойко Борисов да обедини Западните Балкани?“ попита за финал Беновска. Министърът на отбраната смята, че тази мисия е правилна и България винаги е била зависима от проблемите на Западните Балкани и по времето на войната в Югославия страната ни е претърпяла неизмерими щети върху икономиката си, но няма как да влияем на процесите и политиката в съседна Гърция, въпреки че според Каракачанов немалка част от гръцките партии са против споразумението и ще бъдат доволни, ако правителството на Ципрас си отиде от политиката. „Борисов трябва да продължи мисията си“ завърши Каракачанов. \r\nТака завърши разговорът между Красимир Каракачанов с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 13 януари 2019 година.", "date": "2019.01.13", "title": "Вицепремиерът Красимир Каракачанов: България винаги е била регулатор на проблемите в Македония"}
{"url": "http://www.focus-news.net/news/2019/01/13/2611635/ana-mpa-gartsiya-komunistite-shte-glasuvat-sreshtu-tsipras-na-vota-na-doverie.html", "text": "„Правителството, с анти-популярните политики, които следва през последните четири години и лъжите, които използва, за да бъде избрано, няма политическата легитимност в очите на работниците и гръцкия народ“,  заяви генералният секретар на гръцката Комунистическа партия (ККЕ) Димитрис Куцумбас в неделя, като добави, че фракцията няма да подкрепи правителството, предава  гръцката държавна агенция АНА-МПА . \r\n„ККЕ, на сесията на парламента, за която бяхме информирани от председателя на народното събрания, че ще започне във вторник и ще приключи в сряда вечерта, или най-късно четвъртък, няма да гласува за вот на доверие, а ще гласува срещу правителството“, заяви Куцумбас. \r\nПревод и редакция:", "date": "2019.01.13", "title": "АНА-МПА (Гърция): Комунистите ще гласуват срещу Ципрас на вота на доверие"}
{"url": "http://www.focus-news.net/news/2019/01/13/2611647/bozhidar-nosikov-mestna-komisiya-za-borba-sreshtu-protivoobshtestvenite-proyavi-na-maloletni-i-nepalnoletni-asenovgrad-okolo-65-vazpitatelni-dela-sa-razgledani-v-asenovgrad-prez-2018-g.html", "text": "Около 65 възпитателни дела са разгледани от Местната комисия за борба срещу противообществените прояви на малолетните и непълнолетните (МКБППМН) в Асеновград през 2018 година. Това каза за  Радио „Фокус“ – Пловдив  секретарят на местната комисия Божидар Носиков. По думите му, на над 20 деца е наложена възпитателна мярка „обществен възпитател“, като с тези деца се работи в продължение на цяла година. Носиков обясни, че едно възпитателно дело се разглежда след получаването на сигнал от районния прокурор или от полицията, също при сезиране на Местната комисия в Асеновград. „На тази база се пуска заповед-разпореждане и се свиква Местната комисия. Децата се извикват на среща, на която присъстват със свой родител или настойник. Задължително има и представител на „Социални грижи“. след като детето бъде прието, се разглежда по същество какво е извършило. Дава му се възможност да сподели по темата каквото желае, след което Комисията заседава и решава каква възпитателна мярка да му наложи“, отбеляза Божидар Носиков. \r\nТой посочи, че през 2018 година дейността на Местната комисия за борба срещу противообществените прояви на малолетните и непълнолетните в Асеновград е включвала също изнасянето на 23 лекции по училищата относно агресията в училище, на улицата, относно опасностите в интернет и правата на децата. През миналата година е проведена инициативата „Шарена ваканция“, чрез която децата биват ангажирани с полезни и приятни занимания по време на лятната ваканция. „Същевременно проведохме и традиционния фестивал „Брилянтин“, два броя детски карнавали, също Годишен бал за деца в неравностойно положение. Проведена беше Шеста национална конференция в Асеновград с представители, работещи в сферата на детското правосъдие от цялата страна, със заглавие „Детско правосъдие и правата на децата“. Бяхме изготвили учебен филм, който показва съвместната работа между Местната комисия, Районен съд, Районната прокуратура и Детската педагогическа стая“, каза още Носиков. Той допълни, че една от основните цели, заложени в дейността на Местната комисия за борба срещу противообществените прояви на малолетните и непълнолетните в Асеновград е децата да опознаят добре институциите, които могат да им помогнат при нужда,  и да осъзнаят, че не са сами в проблемите си. \r\nТони МИХАЙЛОВ", "date": "2019.01.13", "title": "Божидар Носиков, Местна комисия за борба срещу противообществените прояви на малолетни и непълнолетни-Асеновград: Около 65 възпитателни дела са разгледани в Асеновград през 2018 г."}
{"url": "http://www.focus-news.net/news/2019/01/13/2611649/varna-chetiri-probi-ot-piteyni-vodi-sa-analizirani-po-pokazatel-estestven-uran-ot-regionalnata-zdravna-inspektsiya-prez-sedmitsata-ne-sa-konstatirani-otkloneniya.html", "text": "Четири проби от питейни води са анализирани по показател естествен уран през последната седмица от Регионалната здравна инспекция във Варна във връзка с мониторинга на питейни води. Това съобщиха за  Радио „Фокус“ – Варна  от Регионалната здравна инспекция във Варна. Получените резултати не надвишават максималната параметрична стойност, определена съгласно изискванията на Наредба №9 за качеството на водата, предназначена за питейно-битови цели. Според седмичната сигнална справка за периода от 4 до 10 януари във връзка с контрола на радиационните фактори на жизнената среда са извършени анализи на проба морска вода и проба атмосферни отлагания по радиологични показатели – обща бета активност и цезий-137. Получените стойности са стандартни за този вид образци. Извършени са анализи и на три проби храни от търговската мрежа по радиологични показатели – сумарна специфична активност на цезий-134 + цезий-137 и стронций-90. Получените резултати не превишават допустимите норми, определени в наредбата за определяне на изискванията към границите на радиоактивното замърсяване на храните. \r\nС двукратно измерване в работни дни пред здравната инспекция се следи нивото на естествения радиационен гама-фон. През изтеклия период стойностите на гама-фона са нормални и варират между 0,09 и 0,10 микросиверта за час. Отклонения извън нормалните флуктуации на гама-фона не са констатирани. \r\nИзвършени са 3 инспекции в обекти, използващи източници на йонизиращи лъчения (при осъществяване на държавен здравен контрол за спазване на изискванията за защита на лицата от въздействието на йонизиращи лъчения, с цел проверка на документацията и спазване изискванията и правилата за радиационна защита. При извършените инспекции не са констатирани нарушения. \r\nМарияна ВАЛЕНТИНОВА", "date": "2019.01.13", "title": "Варна: Четири проби от питейни води са анализирани по показател естествен уран от Регионалната здравна инспекция през седмицата, не са констатирани отклонения"}
{"url": "http://www.focus-news.net/news/2019/01/13/2611666/plovdiv-blagoustroeno-e-porednoto-predblokovo-prostranstvo-v-kv-trakiya.html", "text": "Благоустроено е поредното предблоково пространство в кв. „Тракия“ в Пловдив – пред блок № 322. Това съобщи за  Радио „Фокус“ – Пловдив  районният кмет Костадин Димитров. По думите му, по този начин е изпълнен поет пред жителите ангажимент и е решен дългогодишен проблем. „В продължение на години мястото бе без подходи и тротоари. След проведени срещи с гражданите за изслушване на техните желания, строителните дейности вече са изпълнени. Оформени са 47 паркоместа, изградени са подходи и тротоари пред входове А, Б и В на 322-ри блок“, каза Димитров. Той посочи, че приоритетно през тази година ще се работи в зона А-7, в която се намира и блок № 322. Строителни дейности в „Тракия“ се извършват и пред блок 77, където се довършва паркингът. \r\nТони МИХАЙЛОВ", "date": "2019.01.13", "title": "Пловдив: Благоустроено е поредното предблоково пространство в кв. „Тракия“"}
{"url": "http://www.focus-news.net/news/2019/01/13/2611633/geopolitikaru-v-makedoniya-se-gotvi-darzhaven-prevrat.html", "text": "В Македония в най-скоро време може да бъде извършен държавен преврат, пише в материал на неназован автор  „Геополитика.ру“ , като се позовава на източници от страната. Статията е предадена без редакторска намеса. \r\nПо местна информация, премиерът на Македония Зоран Заев се готви за официален арест на президента Георги Иванов. \r\n„Отчасти съобщенията се потвърждават от местните медии: конкретно, говори се за скупчване на полицаи на улица Воднянска, в близост до резиденцията на американския посланик и президентската вила във Водно. В публикацията се отбелязва, че паралелно с това в страната се провеждат сериозни конституционни изменения, включително по въпроса за гражданството“. \r\nПреди това, в петък, македонският парламент одобри поправките в Конституцията, които предвиждат промяна на името на страната в Северна Македония, което фактически поставя Македония на пътя към евроинтеграция. \r\nИ сега, независимо че референдумът по този въпрос се провали (избирателната активност бе 37%), македонският парламент тръгна против волята на народа. Самият въпрос на „съглашението Ципрас-Заев“ звучеше така: „Подкрепяте ли влизането в ЕС и НАТО чрез приемане на договора между Македония и Гърция“? По този начин въпросът се отнасяше не толкова до преименуването, колкото до геополитическото бъдеще на страната. \r\n„Всичко това е логично: както е известно, президентът Иванов не подкрепи идеята за евроинтеграция. Той определи референдума като „пагубен и разрушителен“ и на заседанието на Общото събрание на ООН на 27 септември държавният глава заяви, че има намерение да бойкотира референдума. Тогава той призова гражданите да не гласуват за подобно бъдеще на страната. \r\nЗоран Заев е известен като протеже на Джордж Сорос – а значи и на глобалисткия елит. Той отдавна е под влиянието на ЦРУ и в този случай възможен арест на Иванов ще отстрани неудобна фигура за САЩ. Самата Македония от месеци е в дълбока политическа криза: става дума не само за смяната на името на страната и евроинтеграцията, но и заиграването с албанския фактор (последните действия на Заев всячески способстват разширяването на влиянието на албанския език и превръщането му в държавен). \r\nОсвен това, страната бе напусната от един от политиците, представляващи опозиция на кура на Заев – Никола Груевски (който намери политическо убежище в Унгария). \r\nПревод и редакция:", "date": "2019.01.13", "title": "Geoполитика.ru: В Македония се готви държавен преврат"}
{"url": "http://www.focus-news.net/news/2019/01/13/2611667/smolyan-bchk-razdava-hranitelni-produkti-na-7023-nuzhdaeshti-se-zhiteli-na-oblastta.html", "text": "В изпълнение на Оперативната програма за храни и/или основно материално подпомагане по Фонда за европейско подпомагане на най-нуждаещите се лица – План 2017 година (ФЕПНЛ), Българският Червен кръст (БЧК) извършва поетапно раздаване на индивидуални пакети с хранителни продукти на 7023  нуждаещи се български граждани от Смолянска област. Това каза за  Радио „Фокус“ – Смолян  Мария Делева – директор на Областния секретариат на БЧК в Смолян. Раздаването ще приключи на 28 февруари 2019 г., а графикът е съобразен с възможностите за зареждане на пунктовете в десетте общини на областта. \r\nВсеки правоимащ ще получи общо 24,070 кг различни хранителни продукти. Сред тях са 3 кг спагети, 0.300 кг говеждо в собствен сос, 3 кг леща, 3 кг захар, 1,600 кг гювеч, 2,600 кг зелен фасул, 0,500 кг лютеница, 1,600 кг грах, 1,600 кг стерилизирани домати, 0,600 кг говежди кюфтета в бял сос, консерва херинга, консерва пиле фрикасе, 2 кг зрял фасул, 0,500 кг конфитюр, 2 кг ориз и 3 л олио. \r\nИндивидуалните пакети хранителни продукти се предоставят на лица и семейства, подпомагани по Наредба № РД-07-5 от 2008 г. за условията и реда за отпускане на целева помощ за отопление, на майки (осиновителки), които получават месечни помощи за отглеждане на дете до навършване на една година по реда на чл. 8, ал. 1 и 5 ЗСПД; лица и семейства, получили еднократна помощ за ученици, записани в първи клас по чл. 10а Закона за семейни помощи за деца (ЗСПД); лица с трайни увреждания, с определено право на чужда помощ, които имат ниски лични доходи и получават месечна добавка за социална интеграция по Закона за интеграция на хората с увреждания; лица и семейства, които получават месечни помощи за отглеждане на дете с трайно увреждане по реда на чл. 8д ЗСПД; лица и семейства, получили еднократни или месечни помощи, предназначени за превенция и реинтеграция, отглеждане на детето при близки и роднини и в приемни семейства по реда и условията на Правилника за прилагане на Закона за закрила на детето (ППЗЗД); лица и семейства, инцидентно пострадали от бедствия и аварии при форсмажорни обстоятелства, подпомогнати с еднократна помощ по реда на чл. 16 от Правилника за прилагане на Закона за социално подпомагане (ППЗСП), въз основа на установеното индивидуално ниво на материално лишение. \r\nМария Делева подчерта, че продуктите се получават срещу лична карта, както и от пълномощник на правоимащо лице, като пълномощното може да бъде в свободен текст съдържащо номерата на личните карти и ЕГН-та и не е задължително да бъде нотариално заверено. \r\nНели ГЕРГЬОВСКА", "date": "2019.01.13", "title": "Смолян: БЧК раздава хранителни продукти на 7023 нуждаещи се жители на областта"}
{"url": "http://www.focus-news.net/news/2019/01/13/2611669/shumen-15-ot-zdravnoosigurenite-zhiteli-na-oblastta-sa-smenili-lichniya-si-lekar-prez-dekemvri-2018-g.html", "text": "1,5% от здравноосигурените жители на област Шумен са сменили личния си лекар през декември 2018 г. Това съобщиха от  Районната здравноосигурителна каса . 2598 пациенти в областта са сменили личния си лекар през месец декември 2018 година. Най-много са избралите нов общопрактикуващ лекар в община Шумен – 1 103, а най-малко - в община Каспичан, 64 души.  \r\nПрез юни 2018 година личния си лекар са сменили 1860 здравноосигурени жители на Шуменска област. От месец юни 2015 година се наблюдава тенденция към намаляване броя на хората, които желаят да сменят личния си лекар. Тогава нов общопрактикуващ лекар са избрали 3 443 души, което е 1,9% от здравноосигурените лица в областта.  \r\nИзвън регламентираните срокове през месеците юни и декември здравноосигурените лица също могат да осъществят нов избор на личен лекар при промяна на настоящия си адрес или при прекратяване на договора на досегашния им личен лекар. Когато здравноосигурено лице пребивава в друго населено място за период от един до пет месеца, може да направи временен избор на общопрактикуващ лекар на мястото, извън постоянното си местоживеене.", "date": "2019.01.13", "title": "Шумен: 1,5% от здравноосигурените жители на областта са сменили личния си лекар през декември 2018 г."}
{"url": "http://www.focus-news.net/news/2019/01/13/2611670/rada-pehlivanova-balgarski-farmatsevtichen-sayuz-varna-v-nyakoi-malki-obshtini-v-oblastta-e-mnogo-trudno-da-se-zadarzhat-magistar-farmatsevti-po-golyam-problem-obache-e-lipsata-na-lekari.html", "text": "В някои от малките общини във Варненска област е много трудно да се задържат магистър-фармацевти. По-голям проблем обаче е липсата на лекари. Това коментира в интервю за  Радио „Фокус“ – Варна  председателят на Регионалната колегия на Българския фармацевтичен съюз във Варна Рада Пехливанова. Според нея проблемът с недостига на аптеки в селата засяга и област Варна, макар и в по-малка степен от други региони в страната. По думи на председателя на Регионалната колегия на Българския фармацевтичен съюз на някои места във областта помощник-фармацевти обслужват по няколко села. Рада Пехливанова даде за пример аптеките в селата Приселци и Червенци, както и тези в Бяла, Дългопол и Гроздьово. „Все пак колегите успяват да се справят и хората не остават без лекарства. Но има някои господа, които си позволяват да правят аптечни пунктове, да събират рецептите, което не е редно“, добави още председателят на Пехливанова. Според нея проблемни са районите от областта, които граничат с регионите Добрич и Шумен. \r\nРада Пехливанова отбеляза също, че една аптека в село Червенци обслужва и съседните села, а магистър-фармацевтът, който работи в нея, е единственият човек в региона, който може да окаже първа помощ на хората там, ако това се наложи. „Колегата е много добре подготвена, тя е една от малкото установили се да живеят и да работят в непривлекателен район. Рядко се срещат такива колеги като нея в цяла България“, коментира председателят на Регионалната колегия на Българския фармацевтичен съюз. Според нея проблемът с липсата на лекари е по-сериозен от този с недостига на аптеки в малките населени места. „Тази колежка в Червенци изпълнява ролята и на лекар, и на медицинска сестра. Когато хората имат проблем отиват при нея“, добави Рада Пехливанова. Според нея един от начините да се привлекат повече специалисти-фармацевти в селата е кметове или наместници да се обединят и да подпомогнат тази дейност. \r\nДиана СТОЕВА", "date": "2019.01.13", "title": "Рада Пехливанова, Български фармацевтичен съюз – Варна: В някои малки общини в областта е много трудно да се задържат магистър-фармацевти, по-голям проблем обаче е липсата на лекари"}
{"url": "http://www.focus-news.net/news/2019/01/13/2611672/sport-tri-futbolni-kluba-se-nadprevarvat-za-koutinyo.html", "text": "Челси, Пари Сен Жермен и Манчестър Юнайтед се надпреварват за Филипе Коутиньо. Халфът от година е в Барселона. Според \"Мундо Депортиво\" той смята да остане в Барса, макар че не е доволен от ситуацията. От Evening Standard смятат, че в Барселона са готови да продадат Филипе Коутиньо през следващото лято, за да си върнат Неймар.  \r\nЧелси, Пари Сен Жермен и Манчестър Юнайтед  вече водят разговори с ръководството на каталунския клуб. Офертата на Юнайтед е за сто милиона евро.", "date": "2019.01.13", "title": "Спорт: Три футболни клуба се надпреварват за Коутиньо"}
{"url": "http://www.focus-news.net/news/2019/01/13/2611638/stavros-teodorakis-lider-na-to-potami-ne-davame-doverie-na-tsipras.html", "text": "„То Потам“ (Реката) никога не се е крила и отдавна сме се изяснили: не даваме доверие на господин Ципрас“, потвърди лидерът на центристката партия Ставрос Теодоракис след новината за раздялата между СИРИЗА и АНЕЛ, предава  онлайн изданието на вестник „То Вима“ . \r\n„Пренебрежение, неефективност, популизъм, партията-държава не може да бъде наградена. Останалото ще се разбере в парламента“, продължава публикацията на Теодоракис в „Туитър“. \r\nПо-рано той и още двама депутати от „То Потами“ обявиха, че ще гласуват положително за ратификация на Преспанския договор в гръцкия парламент, но няма да подкрепят СИРИЗА при евентуален вот на недоверие (доверие). \r\nПревод и редакция:", "date": "2019.01.13", "title": "Ставрос Теодоракис, лидер на „То Потами“: Не даваме доверие на Ципрас"}
{"url": "http://www.focus-news.net/news/2019/01/13/2611673/obshtina-dalgopol-54-mln-leva-sa-planiranite-prihodi-ot-mestni-deynosti-v-proektobyudzheta-na-obshtinata-za-2019-godina.html", "text": "5 492 564 лева е общият размер на планираните приходи от местни дейности в проектобюджета на Община Дългопол за 2019 година, като увеличението спрямо 2018 година е 1 532 188 лева. Това съобщиха за  Радио „Фокус“ – Варна  от Община Дългопол. „При планиране на собствените приходи е извършен анализ на събираемостта за последните години, отчетена е степента на събираемост, премахнато е влиянието на приходите с еднократен характер, очертани са тенденциите по отношение на устойчивостта на приходоизточниците. При планиране на данъчните приходи е взет под внимание проекта за изменение и допълнение на Закона за местните данъци и такси в частта „Данък превозни средства“. Очакваното увеличение на налога на по-старите автомобили е отразено в проектобюджета за 2019 година“, се посочва в Доклад към проекта за бюджет на Община Дългопол за 2019 година, подготвен от кмета Георги Георгиев.  \r\nОчертава се тенденция на намаление на приходите от патентния данък, тъй като броят на физическите лица и едноличните търговци, упражняващи патентни дейности, намалява. Приходите от такса „битови отпадъци“ са заложени в  размера на очакваната събираемост. Приходите от концесия за отдадените от Министерство на икономиката и енергетиката  кариери за добив на кариерни материали, намиращи се на територията на общината, са в размер на 100 000 лева. Увеличението спрямо 2018 година е с 47 000 лева, тъй като Министерство на икономиката и енергетиката е сключило  договор с още един концесионер на територията на общината. Очакваният преходен остатък от 2018 година в частта на собствените приходи е в размер на 1 103 089 лв., които са целеви трансфери за ремонт на улична мрежа. \r\n„Изготвената прогноза на приходната част е реалистична. При постъпили по-високи или по-ниски приходи от прогнозните или такива, възникнали инцидентно, общинска администрация на основание Закона за публичните финанси ще предприеме действия за извършване на актуализация както в приходната, така и в разходната част на бюджета“, се посочва още в доклада. \r\nМарияна ВАЛЕНТИНОВА", "date": "2019.01.13", "title": "Община Дългопол: 5.4 млн. лева са планираните приходи от местни дейности в проектобюджета на Общината за 2019 година"}
{"url": "http://www.focus-news.net/news/2019/01/13/2611668/the-new-york-times-brekzit-i-amerikanskoto-spirane-dve-paralizirani-pravitelstva.html", "text": "В британския парламент законотворци са потънали в задънената улица по пътя на британското излизане от Европейския съюз. Светлина в тунела няма. Така започват коментара си за  The New York Times  Елън Бари и Марк Ландлър. \r\nВъв Вашингтон президентът Тръмп излезе „с гръм и трясък“ от среща с лидерите в Конгреса, които се противопоставиха на негова гранична стена, ситуацията, която доведе до спиране на голяма част от работата на правителство, се нагорещи още повече и за двете правителства от когато и да било по-рано. . \r\nДве парализирани правителства. Два популистки проекта изчакват удобен момент.  Две почтени демокрации изпаднаха в криза.  . \r\nРядко се е случвало британската и американската политика да изпадат в такъв синхрон, както са в хладното начало на 2019 година, три години след победите на идеята за Брекзит и на Доналд Тръмп в президентската надпревара, в която се изправи срещу политическия истаблишмънт. Двете страни сякаш са един субект, подчинен на една единствена идеологическа система – онази, която изправи едни срещу други про-глобализационно настроените елити срещу подкрепяните от левите вътрешни части на държавата, които са и най-слабо развити икономически.  \r\nСходствата: „брекзитиерите“ обичат да сравняват своята кауза с Войната за независимост на Америка. В последния митинг на десните един човек носеше модел на Камбаната на свободата. Г-н Тръмп щедро подкрепя Брекзит, а приятелят му, кръстник на Брекзит Найджъл Фараж, се появява във Fox News и използва мигрантската криза на Европа, за да подкрепи стената на Тръмп.  \r\n“Очарователен е този паралел“, обяви Стивън К. Бенън, който се смята за архитект на имигрантската политика на Тръмп, негов бивш стратег и съюзник на г-н Фараж. “Ако се опиташ да предизвикаш системата, тогава и системата ще се опита да се съпротивлява“.  Ивелина Ватова", "date": "2019.01.13", "title": "The New York Times: Брекзит и американското „спиране“: две парализирани правителства"}
{"url": "http://www.focus-news.net/news/2019/01/13/2611675/tass-ot-ruskoto-mvnr-obrashtat-vnimanie-za-predstoyasht-zakrit-brifing-v-yaponiya-sled-pregovorite-s-lavrov.html", "text": "От руското Министерство на външните работи обръщат специално внимание около организацията на закрит брифинг след преговорите между първите дипломати на Русия и Япония, Сергей Лавров и Таро Коно, които трябва да се състоят в понеделник. За това в неделя вечерта заяви официалният представител на външнополитическото ведомство в Москва Мария Захарова по телевизия \"Россия-1\", информира  ТАСС . \r\n„Тази сутрин (неделя – бел. ред.) японските дипломати разпространиха покана за представителите на различни медии за закрит брифинг в понеделник вечерта“, е казала тя в телевизионната програма „Воскресный вечер“. Захарова е изтъкнала, че при всички случаи в сряда на пресконференция Лавров ще засегне въпроси, свързани с  отношенията между двете страни по подготовката на мирния договор между Русия и Япония. \"Самият подход обаче е свързан със създаване отначало на дестабилизираща информационна обстановка, да се поканят хора, да се пуснат някои фалшиви информации, после да се закрие пресконференцията и в същия ден да се проведе задкулисен брифинг – това е силно“, коментира представителят на МВнР на РФ.  \r\nПо-рано бе съобщено, че японската страна планира да се откаже от съвместната пресконференция по преговорите Лавров-Коно. \r\nСрещата между двамата ще се състои до обед на 14 януари. Планирано е на нея да се обсъждат проблеми около сключване на мирния договор между РФ и Япония. Както и друг път са подчертавали от Външното ведомство на Русия, ключово условие за решаването на този въпрос е безусловното признаване от страна на Токио на резултатите от Втората световна война, включително и суверенитета на РФ над южните Курилски острови. \r\nОт Токио преди настояваха, че е нужно да „се постигне разбиране“ за това какво мислят жителите на тези острови за „преминаване на териториалната принадлежност на островите към Япония“. Това беше повод на 9 януари посланикът на Япония в Москва Тоьохиса Кодзуки да бъде поканен в министерството, където са му заявили, че подобни изказвания са грубо отклонение от същността на постигнатите договорености между лидерите на двете държави.    Ивелина Ватова", "date": "2019.01.13", "title": "ТАСС: От руското МВнР обръщат внимание за предстоящ закрит брифинг в Япония след преговорите с Лавров"}
{"url": "http://www.focus-news.net/news/2019/01/13/2611644/kathimerini-panos-kamenos-prizna-che-partiyata-mu-se-e-raztsepila.html", "text": "Гръцкият Министър на отбраната Панос Каменос на пресконференция, след като обяви, че се изтегля от правителството в неделя, заяви, че само още двама депутати от неговата партия „Независимите гърци“ ще го последват и ще гласуват срещу правителството и Преспанския договор в парламента. Групата на АНЕЛ от седем народни представители, която крепеше мнозинството на правителството (152 депутати от общо 300) е разделена, пише  електронното издание на вестник Kathimerini  в материал, представен без редакторска намеса. \r\nВече бившият военен министър обяви, че Мария Колия-Царуча, заместник-министърът на обраната и депутатът Костас Кацикис ще гласуват като него. \r\nДруги двама народни представители, ексцентричният Костас Зурарис, който не е член на партията и Атанасиос Папахристопулос, вече обявиха, че подкрепят сделката за името с Македония и е много вероятно да подкрепят и правителството. Каменос заяви, че двамата са го информирали за позициите си предварително и са казали, че възгледите им са „честно несъгласие“ с партийната позиция. \r\nТой не беше толкова топъл за двамата останали депутати – министърът на туризма Елена Кунтура и заместник-министърът на земеделието Василис Кокалис, които, както намекна той, искат да запазят длъжностите си и ще бъдат изключени от АНЕЛ. \r\nКаменос похвали работата на Кунтура и призна, че нейното пътуване в чужбина е било организирано отдавна. „Но тя изглежда е оставила телефона си, заедно с ескорта си от полицията“, каза лидерът на „Независимите гърци“. \r\nКокалис, който обяви, че се противопоставя на Преспанския договор, „откри наскоро, че трябва да пътива до Китай“, поясни Каменос, без да крие сарказма си. „Надявам се, че чете вестниците“, добави още той. \r\nНо безотговорният бивш министър на отбраната запази най-тежките си критики за заместник-външния министър Терънс Куик, който не е депутат (въпреки че може да стане такъв, както обеща, ако Папахристопулос подаде оставка, след като гласува за договора за името), но подсказа, че иска да остане в правителството. Това е човекът, заяви Каменос с престорено удоволствие, който беше твърдо срещи участие в правителството на СИРИЗА, като заявяваше, че не иска да има нищо общо с левицата и който „пролива сълзи над Македония“. Каменос разкри също, че по време на бурната среща на кабинета, в която той атакува тогавашния външен министър Никос Коцияс заради Преспанския договор и която доведе до оставката на Коцияс, Куик е взел страната на външния министър. \r\nПресконференцията нямаше да бъде пълна без Камменос да атакува противниците отдясно и наляво, обвинявайки ги в водене на постоянна война срещу неговата партия откакто е влязла в парламента през 2012 г. Обичайните обвинения за изнудване и корупция. Той също така не пропуснал да атакува 37-те депутати, които в един или друг момент през последните четири състава на парламента изоставиха партията. „Всички изчезнаха. Никой не беше избран за нищо, дори и за градски съветници“, каза той. \r\nЩо се отнася до Македония, той я нарече „създание на Мусолини и Тито“, като че ли двамата са си сътрудничили, за да я основат, чието съществуване „утвърждава лъжите на комунистите и фашистите“. \r\nКаменос, който отрича, че политически се позиционира сред радикално десните, призова всички „патриоти“, или да се присъединят към него, или да сътрудничат на следващите парламентарни избори. Той също заяви, че предпочита референдума по въпроса за името на Македония, който да бъде проведен заедно с европейските избори (когато ще има и местни избори в Гърция) през май 2019 година. \r\nНакрая в социалните мрежи се появи видеоклип, който показва как Каменос присъства на маса и взима причастие педи срещата с Ципрас, вече бившият му партньор. \r\nПревод и редакция:", "date": "2019.01.13", "title": "Kathimerini: Панос Каменос призна, че партията му се е разцепила"}
{"url": "http://www.focus-news.net/news/2019/01/13/2611676/hristo-grigorov-bchk-petima-makedonski-turisti-sa-bili-spaseni-sled-aktsiya-na-pss-v-pirin.html", "text": "Преди половин час приключи спасителната акция на ПСС, с която бяха спасени петима македонски туристи - трима скиори и двама сноубордисти. Това каза за  Агенция \"Фокус\"  председателят на Българския Червен кръст (БЧК) Христо Григоров. \"В нарушение на всички правила те са напуснали пистата под връх Тодорка и са влезли в улеите на Дамяница, провокирали са две нощни лавини\", разказа Григоров. Той уточни, че туристите сами са подали сигнал, че се нуждаят от помощ. \"Нашите момчета отиват в една изключително рискова обстановка и успяват да ги изкарат. Те вече са на сигурно място\", поясни той, като подчерта, че туристите не са пострадали и са в добро състояние. \"Отново искам да предупредя всички туристи да внимават и да спазват правилата, защото лавинната опасност е изключително голяма\", допълни Григоров.", "date": "2019.01.13", "title": "Христо Григоров, БЧК: Петима македонски туристи са били спасени след акция на ПСС в Пирин"}
{"url": "http://www.focus-news.net/news/2019/01/13/2611671/bbc-trke-mayk-pompeo-optimist-sam-za-sporazumenie-s-turtsiya-za-zashtita-na-siriyskite-kyurdi.html", "text": "Държавният секретар на САЩ Майк Помпео заяви, че е оптимист по отношение на постигането на споразумение с Анкара относно сирийските кюрди, предаде  ВВС Türkçe .  Майк Помпео е на визита в Обединените арабски емирства и от там вчера проведе телефонен разговор с турския външен министър Мевлют Чавушоглу. След този разговор държавният секретар на САЩ е останал с впечатление за положителни сигнали за договореност с Турция за защита на Отрядите за народна самоотбрана (ОНС) на Партията на демократичното единство (ПДЕ) на сирийските кюрди. Според Майк Помпео, сражаващите се срещу ДАЕШ кюрди, категорично не са терористи. „Право на турския народ и на президента Ердоган е да защитават страната си от терористите. От друга страна обаче, много добре знаем, че сражавалите се с нас, имат правото да бъдат защитени.”, посочва още Майк Помпео, цитиран от BBC Türkçe.  Георги Димов", "date": "2019.01.13", "title": "BBC Türkçe: Майк Помпео: Оптимист съм за споразумение с Турция за защита на сирийските кюрди"}
{"url": "http://www.focus-news.net/news/2019/01/13/2611674/ventseslava-genova-regionalno-upravlenie-na-obrazovanieto-varna-otchita-se-uspeshno-vklyuchvane-na-roditelite-v-protsesa-po-priobshtavane.html", "text": "През последната учебна година се отчита висока степен на взаимодействие и успешно включване на родителите в процеса по приобщаване. Това каза за  Радио „Фокус“ – Варна  Венцеслава Генова, началник на Регионалното управление на образованието във Варна. „На директорите предоставихме карта за самооценка относно това как те в своята образователна институция предоставят обща и допълнителна подкрепа за всички ученици, за да се получи справедливо социално включване, равнопоставеност в обучението, справедливост и равен достъп. Тази карта показа много добри резултати за системата на образованието. 85% от училищата показват области за подобрение на ниво училище и области за оказване на методическа помощ от Регионалното управление на образованието, защото ние работим екипно с училищата. Показаха голямо разнообразие от теми и проблеми, по които училищата работят за постигане на приобщаващо образование, приобщаваща среда, учители и педагогически специалисти, които в работата си осигуряват приобщаване към ценностите на системата“, допълни Венцеслава Генова. Тя посочи, че са проведени превантивни дейности за преодоляване на обучителни затруднения и отпадане поради слаб успех. \r\nГенова съобщи също, че във всяка от 12-те общини във Варненска област е създаден клуб за работа с родителите. Тя отбеляза, че една от политиките на Регионалното управление на образованието е осъществяването на психолого-педагогическата работилница за успешно взаимодействие с родители. „Целта на тази работилница за родители е изграждане на взаимно доверие между семейството и училището, постигане на договор за общи правила за общуване и взаимодействие в училищната общност и в мултикултурната среда. Целта е така формулирана, за да можем да си върнем доверието едни към други – училището към семейството и семейството към училището, за да работим заедно в посока личностно изграждане на децата и учениците“, допълни Венцеслава Генова. Участие в психолого-педагогическата работилница са взели експерти от Регионалното управление на образованието, педагогически специалисти, класни ръководители, училищни психолози, педагогически съветници и директори, родители, както и общински координатори. „Подкрепа получихме след предварително допитване за теми и проблеми от ежедневното взаимодействие в училищата и тогава, когато Регионалното управление на образованието извърши обучение, съвместно със специализирани организации, родителите бяха включвани безплатно в тези обучения по темите, по които имаше 80% съвпадение при различните целеви групи – от училището и от родителите“, каза още Венцеслава Генова. По думите й в края на учебната година е отчетено наличие на изградени партньорски отношение между родител и училище, както и наличие на ефективна и пълноценна комуникация за успешно и своевременно въздействие. Венцеслава Генова посочи, че оценката на педагогическите измерения на родителството и доброволчеството, както и дейностите за популяризиране, е първата добра практика, станала отправна точка за настоящата учебна година. „Следва внимание към идеите на родителите. Например, те изработваха свои проекти за визуално оформление на образователната среда. На следващо място е подкрепата за инициативите на учениците, касаещи училището и родителите им. Проектната дейност на учениците доведе до това, че в отделни училища има изградени библиотеки, но не училищни, а ученически библиотеки“, допълни Венцеслава Генова. Те са създадени по проект на децата, а книжният фонд се формира от любими книги на ученици и родители. Четат се в свободното време – междучасия, преди или след часовете. \r\nПо думи на Генова новост в работата на Регионалното управление на образованието и училищата във Варна е т. нар. STEAM образование, което е приоритет на Министерството на образованието и науката – включване на родителите, привличане на бизнеса за реално участие в учебния процес, част от заниманията с учениците да се водят от външни лица, да имат договорни отношения с институциите, за да могат всички да работят съвместно и в синхрон в името на по-доброто образование на учениците. „За удовлетворяване на съвременните изисквания към образованието и потребностите на бизнеса е разработен проект „Дигитално образование за икономически растеж и социално приобщаване“ на Варненския свободен университет, което е новост в работата ни през тази  година“, подчерта Венцеслава Генова. Основната цел на проекта е привличане на бизнеса в образователния процес като партньор, който да стане част от споделеното пространство за наука и образование, както и за създаване на иновативни педагогически практики в областта на предприемачеството, кръговата икономика, цифровите технологии и дигиталните решения на уроците, включително и преподаване на чужди езици. „Наблюдаваме и т. нар. защитени процеси и тези, по които пазарът има недостиг на кадри, за да направим предложения да се разшири списъкът с още професии“, обясни Венцеслава Генова. \r\nТя коментира още, че извеждането на иновациите в публичното пространство от иновативните училища е една от основните задачи на Регионалното управление на образованието във Варна, които ще бележат перспективите в развитието през настоящата учебна година както на институцията, така и на Министерството на образованието и науката, а и на всяко едно училище поотделно. Венцеслава Генова отбеляза, че в детските градини акцентът се поставя върху усвояването на българския език, включително и чрез дейности за обща и допълнителна подкрепа за личностното развитие. „Перспектива е да се работи за изграждане на култура за подпомагане, култура за иновации, култура за взаимодействие и темата за доверието. Перспектива в работата е чрез наблюдение да се установяват потребностите на децата и ученици. Това е с акцент личността и индивидуалността на всеки ученик, независимо дали има таланти в различни области, които трябва да се развиват, или за ученици, които имат образователни или поведенчески дефицити“, заяви Венцеслава Генова. Ще се работи за разширяване на рубриката „За директора“ в сайта на институцията, за да може да се поместват материали и документи, от които директорите да ползват опит и да обогатяват своя инструментариум, посочи Генова. „Ще продължим да разширяваме също рубриката „Приобщаващо образование“, както и Механизма за обхват на учениците, подлежащи на задължително обучение. Ще осигурим практически насоки за работещите в образователната система за подкрепа на детето в ситуации на раздяла и конфликт между родителите. Това е болна за обществото тема, за която през годината ще положим много усилия“, каза още Венцеслава Генова. \r\nМарияна ВАЛЕНТИНОВА", "date": "2019.01.13", "title": "Венцеслава Генова, Регионално управление на образованието - Варна: Отчита се успешно включване на родителите в процеса по приобщаване"}
{"url": "http://www.focus-news.net/news/2019/01/13/2611646/nova-demokratsiya-razvodat-mezhdu-kamenos-i-tsipras-e-postanovka-vseki-koyto-glasuva-za-tsipras-poema-otgovornost-pred-istoriyata.html", "text": "Краят на коалицията между СИРИЗА и АНЕЛ, обявен в неделя от премиера Алексис Ципрас и лидерът на „Независимите гърци“ Панос Каменос е „развод постановка“, обявиха от основната опозиционна партия „Нова Демокрация“ чрез съобщение, предава  гръцката държавна агенция АНА-МПА . \r\n„Патетичното дуо Ципрас-Каменос днес представи, по националната телевизия, своя развод-постановка: шоу, което цели ратификацията на Преспанския договор, оставането на СИРИЗА на власт и запазването на депутатските места на Каменос и неговите народни представители за още малко време“, заявиха от „Нова Демокрация“. \r\nТова е причината, се добавя в съобщението, заради която Каменос „даде под наем двама от депутатите си на Ципрас, за да му осигурят вота на доверие, без да ги изключва от парламентарната група на АНЕЛ“. \r\n„Завесата трябва да се спусне над това безвкусно и вредно представление. На предстоящия вот на доверие, всеки депутат, който подкрепи Ципрас поема отговорност пред историята“, категорични са от опозиционната партия. \r\nПревод и редакция:", "date": "2019.01.13", "title": "„Нова Демокрация“: Разводът между Каменос и Ципрас е постановка, всеки който гласува за Ципрас поема отговорност пред историята"}
{"url": "http://www.focus-news.net/news/2019/01/13/2611678/tass-netanyahu-zayavi-gotovnostta-na-izrael-da-uvelichi-udarite-po-iranski-tseli-v-siriya.html", "text": "За да не допусне възможност Иран да се укрепи военно в Сирия, Израел е готов да увеличи атаките си по негови обекти в съседната страна, информира  ТАСС .Това е заявил Бенямин Нетаняху в неделя по време на своя обиколка в северните райони на държавата.   \r\nОт канцеларията на премиера разпространиха официално изявлението му, в което се казва, че „Израел (в съботната нощ – бел. ТАСС) e нанесъл удар по ирански оръжеен склад в международното летище на Дамаск. Това отразява нашата решимост да не допуснем Иран да се укрепи военно в Сирия. При необходимост сме готови да засилим подобни атаки \". \r\n\"Междувременно израелската армия откри шести тунел, прокопан към Израел от бойците на „Хизбула“ [ливанско шиитско движение – бел. ТАСС]. Той е най-големият до този момент. Това бе успешен завършек на операция „Северен щит“, проведена заради сигурността на Израел \", е пояснил премиерът на среща в северните райони на страната с военнослужещи, участници в започналата на 4 декември 2018 г. операция по границата с Ливан за неутрализиране на прокопаните подземни ходове.     \r\nПак в неделя на редовно заседание на кабинета Нетаняху е признал, че военновъздушните сили на страната „през последните 36 часа“ са нанесли удари по ирански цели в международното летище на Дамаск.  \r\nЗа това съобщават и сирийската агенция SANA, и телевизионният канал Al Hadath.    Ивелина Ватова", "date": "2019.01.13", "title": "ТАСС: Нетаняху заяви готовността на Израел да увеличи ударите по ирански цели в Сирия"}
{"url": "http://www.focus-news.net/news/2019/01/13/2611680/tanyug-obyavenite-novi-merki-na-prishtina-sa-signal-za-getoizatsiya-na-sarbite.html", "text": "В неделя заместник председателят на  коалиция „Сръбска листа“ Игор Симич заяви, че последното заявление на заместник вътрешния  министър на Косово Изми Зека за подготвяна забрана в Косово и Метохия да влизат автомобили  от Сърбия е опит за тяхната гетоизация. За това информира белградската агенция  ТАНЮГ  .  \r\nПред телеграфната агенция Симич е казал, че съобщението „да се наложи забрана да се използват превозни средства със сръбски номера е пореден опит на Прищина напълно да се откаже на сърбите от тези територии правото на придвижване“.  Ивелина Ватова", "date": "2019.01.13", "title": "ТАНЮГ: Обявените нови мерки на Прищина са сигнал за гетоизация на сърбите"}
{"url": "http://www.focus-news.net/news/2019/01/13/2611679/sport-rezultati-ot-19-krag-na-ispanskata-la-liga.html", "text": "Приключиха три от четирите срещи, които в неделя се играят в 19-тия кръг на испанската Ла Лига. Ето резултатите от тези мачове:   \r\nАтлетико Мадрид-Леванте  1:0 \r\nАтлетико Билбао – Севиля 2:0 \r\nБарселона – Ейбар  3:0", "date": "2019.01.13", "title": "Спорт: Резултати от 19 кръг на испанската Ла Лига"}
{"url": "http://www.focus-news.net/news/2019/01/13/2611677/svetla-baryakova-muzeen-kompleks-bansko-velyanovata-kashta-e-stroena-kam-kraya-na-18-vek-ot-zamozhna-banska-familiya.html", "text": "Веляновата къща в Банско е строена към края на 18 век от заможна банска фамилия. Това каза за  Радио „Фокус“-Пирин  Светла Барякова, директор на Музеен комплекс-Банско. Тя уточни, че в началото на 19 век собствениците й напускат Банско и къщата става собственост на Общината. По думите й това е един от символите на град Банско. „Тя представя банския бит и дом от края на 18 и началото на 19 век, но е уникална със своите стенописи и като такава няма аналог в Югозападна България и в бившите територии на Югозападна България, между другото. Нейните стенописи много отдавна са зачетени от учените и ценителите на изкуството и затова тя е обявена за недвижима културна ценност с национално значение“, посочи Барякова. Тя подчерта, че Веляновата къща е традиционно посещаван туристически обект, тъй като съществува като такъв още от 1977 година. Директорът на Музеен комплекс-Банско добави, че къщата е част от 100-те национални туристически обекта, позната е и на туроператорите и представлява невероятен интерес не само за българите, но и сред чуждестранните групи, които са многобройни в Банско, особено в топлата част на годината. \r\nБарякова отбеляза, че Веляновата къща е единствената възрожденска къща в България, в която е осигурена достъпна среда за хора с увреждания. Тя уточни, че посредством европейския проект „Банско – кръстопът на цивилизациите“, къщата е обновена, стенописите са реставрирани и блестят с красотата и колорита, с който ги е виждал в сърцето си техният автор, а хората с увреждания вече могат да достигнат и до втория етаж и да се насладят на изкуството на българите. По думите й във Веляновата къща се усеща любовта между художника Велян Огнев и неговата любима София, която е сестра на Неофит Рилски. „Когато банскалии строят своята църква „Света Тройца“, банските чорбаджии канят тук Велян Огнев, който е вече известен за времето си художник и декоратор, представител на Дебърската школа, да работи по иконстаса на новопостроената църква. Когато идва в Банско и докато работи по иконостаса, легендата разказва, че Велян Огнев се влюбва в сестрата на известния българския педагог, автор на първата граматика на българския език – Неофит Рилски. Тя се е казвала София. Велян Огнев създава семейство с нея и решава да остане в Банско. Общината, като част от това, което е трябвало да му плати за работата в църквата, му предлага къщата“, посочи Светла Барякова. Тя отбеляза, че когато се настанява в къщата, Велян Огнев, бидейки творец по сърце, украсява дома си според своите естетически изисквания – със стенописи, с резбовани тавани, с невероятни изящни колони на чардака, и специално за своята любима София, прави една стая, в която синият цвят е преобладаващ в стенописите и в която има изрисувани изгледи от Истанбул, Венеция и т. н. Директорът на Музейния комплекс в Банско допълни, че според специалистите в едно изображение на Наполеонов войник с кон Велян Огнев е поставил именно своя образ. \r\nНатали СТЕФАНОВА", "date": "2019.01.13", "title": "Светла Барякова, Музеен комплекс-Банско: Веляновата къща е строена към края на 18 век от заможна банска фамилия"}
{"url": "http://www.focus-news.net/news/2019/01/13/2611648/washington-examiner-podkrepata-za-stenata-na-tramp-dostigna-nay-visokite-si-niva.html", "text": "Подкрепата за стената на американския президент Доналд Тръмп по границата между САЩ и Мексико достигна най-високите си нива по време на прекратяването на дейността на правителството във Вашингтон, което започна заради спор именно по тази причина, пише  онлайн изданието на вестник Washington Examiner . \r\nСпоред резултатите от допитване на ABC News и Washington Post, публикувано в неделя, 42% от американците подкрепят изграждането на гранична стена. Преди една година само 34% са били на това мнение, а през 2017 година съоръжението е подкрепяно от 37%. \r\nС 54%, мнозинството продължава да се противопоставя на идеята на Тръмп, но опозицията се смалява, предвид това, че преди една година неодобряващите стената са били 63%, а през 2017 година – 60%. \r\nАмериканският президент иска около 5,6 млрд. долара за построяването на стена на границата с Мексико, което доведе до най-дългото спиране на дейността на правителството в историята, тъй като Демократите в конгреса отхвърлят всеки законопроект, който предвижда отделянето на средства за реализиране на идеята на Тръмп.  \r\nДокато подкрепата за стената на държавния глава се е увеличила, повечето американци винят Тръмп и Републиканците за спирането на правителството: 53% смятат, че отговорни са именно те, докато само 29% считат, че виновната страна са Демократите. 13% са на мнение, че двете страни са еднакво отговорни. \r\nПревод и редакция:", "date": "2019.01.13", "title": "Washington Examiner: Подкрепата за стената на Тръмп достигна най-високите си нива"}
