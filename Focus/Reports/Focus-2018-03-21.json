{"url": "http://www.focus-news.net/news/2018/03/21/2502317/varna-v-devnya-shte-se-sastoi-tarzhestvena-tseremoniya-po-otkrivaneto-na-renoviranata-detska-gradina-zdravets.html", "text": "В Девня ще се състои тържествена церемония по откриването на реновираната детска градина „Здравец“. Това съобщиха от Община Девня. Събитието ще се състои на 22 март, четвъртък, от 10.30 часа. Ремонтът на забавачката, която се намира в кв. „Повеляново“, е заслуга на азотноторовия завод „Агрополихим“. На събитието ще присъстват кметът на Община Девня Свилен Шитов, изпълнителният директор на „Агрополихим“ АД Филип Ромбаут, директорът на ДГ „Здравец“ Лиляна Стефанова, педагози и др.\r\nВ рамките на 12 месеца ръководството на „Агрополихим“ АД инвестира над 100 000 лева в дейности по санирането на детската градина: монтаж на нова дограма, топлоизолация на външни стени, боядисване, електроремонтни дейности.\r\nЗаводът започна да инвестира в социалната инфраструктура на девненския квартал, след като кметът Свилен Шитов и изпълнителният директор на „Агрополихим“ Филип Ромбаут се споразумяха по ключови въпроси, които вълнуват девненци и най-вече жителите на „Повеляново“. На безпрецедентна среща в края на 2016 г. между белгийския инвеститор, местната власт и граждани бе постигната договореност жителите на Девня да бъдат приоритет №1 за „Агрополихим“, включително и по отношение търсенето на работна ръка за производствените и други нужди на предприятието.", "date": "2018.03.21", "title": "Варна: В Девня ще се състои тържествена церемония по откриването на реновираната детска градина „Здравец“"}
{"url": "http://www.focus-news.net/news/2018/03/21/2502312/burgas-potomtsi-na-spaseni-evrei-shte-izdignat-v-grada-memorial-na-blagodarnostta.html", "text": "Потомци на спасени евреи ще издигнат в Бургас мемориал на благодарността в памет на достойните жители на морския град. Това съобщиха от пресцентъра на Община Бургас. Събитието ще се проведе на 11 април от 17:00 часа на ул. „Александровска“ на парковото пространство до Часовника.\r\nВ морския град са организирани и още събития, посветени на спасяването на българските евреи. Сред тях е изложбата на МВнР на Израел, която е озаглавена „Отвъд дъгата“. Експозицията е посветена на дипломатите, спасявали евреите по време на Холокоста и обявени от „Яд Вашем“ за „праведници на света“.\r\nНа 11 април от 18:00 часа в зала „Георги Баев“ на Културен център „Морско казино“ ще бъде представена книгата „75 години – незабравените лица на спасението“. В презентацията ще участват д-р Максим Бенвенисти, представители на Организацията на евреите в България „Шалом“ и фондация „Цедака“.", "date": "2018.03.21", "title": "Бургас: Потомци на спасени евреи ще издигнат в града мемориал на благодарността"}
{"url": "http://www.focus-news.net/news/2018/03/21/2502315/premierat-boyko-borisov-se-sreshtna-s-luka-vizentini.html", "text": "Премиерът Бойко Борисов се срещна в Брюксел с генералния секретар на Европейската конфедерация на профсъюзите Лука Визентини. Това съобщиха от правителствената информационна служба. Визентини оцени високо работата Българското председателство в областта на заетостта и социалната политика и активността, с която се работи по досиетата в Съвета, председателстван от министър Бисер Петков.\r\nБорисов и Визентини обобщиха резултатите от дискусиите по време на Тристранната социална среща. Българският премиер отново подчерта необходимостта от развитие на социалното измерение и превръщането на Европа в модел за социални стандарти. Борисов посочи, че за целта трябва да се работи не само на национално, но и на общоевропейско ниво за преодоляване на разликите в заплащането и че мотор за това може да бъде подкрепата за икономически растеж и създаването на силни Социален и Кохезионен фонд.\r\nЛидерът на европейските синдикалисти представи идеята за т. нар. Алианс за сближаване на доходите на страните от ЕС, който цели намаляване и преодоляване на неравенствата в различните държави от ЕС. Намерението на ЕКП е той да стартира по време на Българското председателство.\r\nВ срещата участваха министърът на труда и социалната политика Бисер Петков и президентът на КНСБ Пламен Димитров.", "date": "2018.03.21", "title": "Премиерът Бойко Борисов се срещна с Лука Визентини"}
{"url": "http://www.focus-news.net/news/2018/03/21/2502346/afp-donald-tramp-shte-anonsira-targovski-sanktsii-sreshtu-kitay-v-chetvartak.html", "text": "Президентът на САЩ ще анонсира санкции срещу Китай за кражба на американска интелектуална собственост в четвъртък, твърди служител в Белия Дом, предава AFP, като коментира, че това действие ще отвори втора търговска война за САЩ в рамките на последните два месеца.\r\n“Утре президентът ще анонсира действията, които е решил да предприеме във връзка с разследването за осъществяваните от китайското правителство нарушаващи пазарните норми усилия за насилване, натиск и кражба на американски технологии и интелектуална собственост“, е заявил говорителят Рай Шах пред AFP.\r\nПревод и редакция:", "date": "2018.03.21", "title": "AFP: Доналд Тръмп ще анонсира търговски санкции срещу Китай в четвъртък"}
{"url": "http://www.focus-news.net/news/2018/03/21/2502318/predstoyashti-mezhdunarodni-sabitiya-za-22-mart-agentsiya-fokus.html", "text": "Навършва се една година от терористичната атака на Уестминстърския мост в Лондон, при която загинаха петима души.\r\n*** Лидерите на ЕС се събират за среща на върха в Брюксел.\r\n***  Заетите в публичния сектор във Франция организират протест срещу реформите на президента Емануел Макрон.\r\n*** Втора годишнина от терористичната атака на международното летище „Завентем“ в Брюксел. \r\n***", "date": "2018.03.21", "title": "Предстоящи международни събития за 22 март (Агенция „Фокус“)"}
{"url": "http://www.focus-news.net/news/2018/03/21/2502324/plovdiv-s-2-se-e-ponizhilo-nivoto-na-bezrabotitsata-v-oblastta-prez-2017-godina.html", "text": "4.7% е безработицата в Пловдив и областта за 2017 година, с 2 % по-ниска в сравнение с 2016 година. Това съобщиха за Радио „Фокус”- Пловдив от Териториално статистическо бюро – Юг. Коефициентът на икономическа неактивност е 26.4% – 22.0% за мъжете и 30.8% за жените. Данните сочат още, че коефициентът на заетост при лицата с висше образование е 71.8%, или с 4.6 процентни пункта по-висок от този за 2016 г., за лицата със средно образование той е 63.5% и съответно с 6.9 процентни пункта по-висок, за лицата с основно и по-ниско образование – 26.6%, съответно, със 7.6 процентни пункта по-висок спрямо 2016 година.\r\nКоефициентът на заетост за населението на 15-64 навършени години е 70.1% (73.9% за мъжете и 66.2% за жените), или с 8.1 процентни пункта по-висок в сравнение с 2016 година. Коефициентът на заетост за възрастовата група 55-64 навършени години достига 69.2%, и е със 7.0 процентни пункта по-висок в сравнение с 2016 година.", "date": "2018.03.21", "title": "Пловдив: С 2 % се е понижило нивото на безработицата в областта през 2017 година"}
{"url": "http://www.focus-news.net/news/2018/03/21/2502316/the-washington-examiner-boris-dzhonsan-sravni-domakinstvoto-na-rusiya-na-mondial-2018-s-tova-na-natsistite-na-olimpiadata-prez-1936-godina.html", "text": "Министърът на външните работи на Великобритания Борис Джонсън изрази увереност, че руският президент Владимир Путин ще използва Световното първенство по футбол през 2018 г. като възможност за влияние върху обществеността  - по същия начин, по който нацисткият лидер Адолф Хитлер е използва Летните олимпийски игри през 1936 г. в Берлин, отбелязва американското издание The Washington Examiner. \r\nПървият дипломат на Лондон направи сравнението в рамките на изявление пред парламентарната комисия по външни работи. Лейбъристът Ян Остин сподели пред Джонсън увереността си, че „Путин ще го използва (Мондиал 2018) по начина, по който Хитлер използва Олимпиадата през 1936 г. Честно казано не мисля, че Англия трябва да участва в Световната купа. Не мисля, че трябва да подкрепяме Путин да използва това като упражнение за връзки с обществеността, за да прикрие грубите нарушения на човешките права, за които отговаря\".\r\nВ отговор британският външен министър призна, че е съгласен с оценката на Остин. \r\n„Мисля, че вашата характеристика на това, което ще се случи в Москва, Световното първенство - да, мисля, че сравнението с 1936 г. със сигурност е правилно\", подчерта Джонсън, като същевременно допълни, че спорното събитие ще бъде използвано за прослава на лидера на Кремъл. \r\nМиналата седмица британският премиер Тереза Май заяви пред парламента, че нито депутати, нито членове на кралското семейство ще присъстват на първенствотото, а причината – скандалът между Лондон и Москва във връзка с отравянето на бившия офицер от руското Главно разузнавателно управление (ГРУ) Сергей Скрипал в Солзбъри.\r\nБританското правителство заключи, че Русия е зад атаката, а лидери от САЩ, Германия и Франция изразиха съгласие с констатацията на Лондон. : Тереза Герова", "date": "2018.03.21", "title": "The Washington Examiner: Борис Джонсън сравни домакинството на Русия на Мондиал 2018 с това на нацистите на Олимпиадата през 1936 година"}
{"url": "http://www.focus-news.net/news/2018/03/21/2502320/spetsializiranata-prokuratura-i-gdbop-razbiha-dve-prestapni-grupi-zanimavali-se-s-falshifitsirane-na-dokumenti-i-trafik-na-hora-prez-balgariya-obzor.html", "text": "Специализираната прокуратура и Главна дирекция „Борба с организираната престъпност“ в МВР са неутрализирали две престъпни групи. Едната, занимаваща се с фалшифицирането на документи и пари, а другата – с трафик на хора през България. Акциите са част от международна операция, реализирана в координация с Европол и SELLEC, стана ясно по време на брифинг в Съдебната палата, на който подробности разкриха прокурор Румяна Арнаудова – говорител на главния прокурор, прокурор Иван Гешев – ръководител на Специализираната прокуратура и старши комисар Стоян – зам.-директор на ГДБОП. \r\nОперациите са проведени на 16 и 17 март от служители на ГДБОП в София, Пловдив, Пазарджик, Смолян, Русе, Разград, Сливен и Ямбол, включително и служители на ОДМВР-Пловдив. По време на брифинга стана ясно, че едната от неутрализираните групи е изготвяла и разпространявала неистински документи за самоличност, а другата се е занимавала се с  трафик на мигранти от Албания, през  България за Великобритания, САЩ и Канада, използвайки подправяните документи. \r\nВ хода на процесуално-следствените действия по неутрализирането на първата група са задържани 10 български граждани, част от тях - криминално проявени и осъждани за подобен род престъпления. Петима от участниците са задържани на територията на София, където са извършени претърсвания на 6 адреса и 9 коли. На един от адресите, в багажника на лек автомобил, са открити 5114 неистински банкноти с номинал 100 евро. На друг адрес са намерени множество документи за самоличност – български паспорти и лични карти, турски, датски, румънски и испански паспорти, албански удостоверителни документи за работа, множество снимки паспортен формат. Заместник-директорът на ГДБОП ст. комисар Стоян Темелакиев уточни, че иззетите документи са предадени за експертиза с цел установяване на истинността им. Той допълни, че други петима са задържани на територията на Пловдив, където са извършени процесуално – следствени действия на 9 адреса и 7 моторни превозни средства. На един от адресите е открита работилница за изработка на неистински официални документи.  7 от задържаните лица са привлечени като обвиняеми, а от тях 4-ма са с наложени мерки за неотклонение „задържане под стража“, а спрямо останалите 3-ма -  „парична гаранция“. \r\nПри осъществената международна полицейска операция и в резултата на взаимодействието на партньорски служби е неутрализирана и организирана престъпна група, занимавала се с трафик на мигранти от Албания за Великобритания, САЩ и Канада, използвайки подправени документи. Информацията е подадена към службите ни от Албания, съобщи старши комисар  Темелакиев. По думите му било установено, че за да стигнат до Великобритания, мигрантите са заплащали за „услугата“ сума от 7000 паунда, а за САЩ и Канада - от 25000 до 30000 щатски долара. Престъпната дейност е била разпръсната на териториите на Албания, България, Испания, Доминиканската Република и САЩ, като по първоначални данни през  годините са от тази „услуга“ са се възползвали хиляди желаещи да стигнат до Великобритания, САЩ и Канада. Реализираната печалба от престъпната дейност варирала около 15 милиона щатски долара. 7 лица са подведени под отговорност -  5-ма са задържани под стража, двама са с мярка „парична гаранция“, стана ясно от думите на прокурор Гешев. Той допълни, че в хода на проведените общи действия са задържани 40 лица на територията на Албания, други 12 са обявени за международно издирване и уточни, че двете престъпни групи са си взаимодействали много добре като две търговски дружества.\r\nИван ЛАЗАРОВ", "date": "2018.03.21", "title": "Специализираната прокуратура и ГДБОП разбиха две престъпни групи, занимавали се с фалшифициране на документи и трафик на хора през България (ОБЗОР)"}
{"url": "http://www.focus-news.net/news/2018/03/21/2502323/zhelyo-boychev-bsp-ochakva-se-balgarskite-spetsialni-sluzhbi-da-dadat-informatsiya-za-litsata-stoyashti-zad-sdelkata-s-chez.html", "text": "Очаква се българските специални служби да дадат информация за лицата, стоящи зад сделката с ЧЕЗ. Това каза в интервю за Радио „Фокус“ народният представител от „БСП за България“ Жельо Бойчев, председател на Временната анкетна комисия за ЧЕЗ. По думите му Временната комисия ще поиска информация и за произхода на средствата за сделката от органите, които могат да я предоставят. „Възможно е срокът от един месец, предоставен на Комисията, за намиране на всички отговори да не е достатъчен и да се търси отсрочка“, каза още Бойчев. Той добави, че ще бъде зададен и въпрос към премиера Бойко Борисов за това „какво означава участието на държавата в сделката“. „Министър-председателят получи един документ от Чехия, в който се споменават определени и финансови институции, и друг вид структури, които имат отношение към сделката. За нас е важно в крайна сметка там има ли нещо притеснително и нещо, което да смути националната сигурност на страната. Това са за мен важните отговори, на които трябва да намерим отговор“, коментира Жельо Бойчев. Той допълни, че нови законодателни предложения не са изключени като присъствие в бъдещия окончателен доклад на Временната анкетна комисия. Според Бойчев все по-вероятно изглежда, че има някой, успешно лавиращ с пропуските в законодателството, но темата за самоличността на лицето влиза в сферата на спекулата.", "date": "2018.03.21", "title": "Жельо Бойчев, БСП: Очаква се българските специални служби да дадат информация за лицата, стоящи зад сделката с ЧЕЗ"}
{"url": "http://www.focus-news.net/news/2018/03/21/2502322/tass-frenskata-politsiya-e-priklyuchila-razpita-na-nikola-sarkozi-saobshtavat-medii.html", "text": "По данни на френския телевизионен канал BFMTV полицията е приключила разпита на бившия президент на страната Никола Саркози, предава TACC.\r\nСъгласно разпространената информация, разпитът на Саркози е продължил 25 часа. Той бе задържан в рамките на разследването за възможно финансиране от страна на Либия на президентската му кампания от 2007 г. : Тереза Герова", "date": "2018.03.21", "title": "ТАСС: Френската полиция е приключила разпита на Никола Саркози, съобщават медии"}
{"url": "http://www.focus-news.net/news/2018/03/21/2502321/sputnik-germaniya-i-frantsiya-sa-othvarlili-predlozhenieto-na-velikobritaniya-za-nalagane-na-sanktsii-sreshtu-rusiya-zaradi-otravyaneto-na-sergey-skripal.html", "text": "Германия и Франция са се противопоставили на предложението на Великобритания за налагане на санкции срещу Москва във връзка с отравянето на бившия офицер от руското Главно разузнавателно управление (ГРУ) Сергей Скрипал в Солзбъри. Това разкри за Sputnik дипломатически източник от Брюксел.\r\nСъгласно думите му, съответното предложение е било представено в понеделник в рамките на среща на външните министри на ЕС в Брюксел, на която освен редица ключови международни въпроси е обсъден и случаят с отравянето на 66-годишния Скрипал и дъщеря му. \r\n„Германският външен министър беше първият, който говори срещу санкциите, а френският министър каза същото като него – „Дайте доказателства, конкретни доказателства, и ние ще подкрепим\" идеята. Гръцкият министър на външните работи Никос Кодзиас също заяви, че е необходимо да се представят съответни доказателства, преди Русия да бъде обвинена“, разкрива източникът на агенцията. : Тереза Герова", "date": "2018.03.21", "title": "Sputnik: Германия и Франция са отхвърлили предложението на Великобритания за налагане на санкции срещу Русия заради отравянето на Сергей Скрипал"}
{"url": "http://www.focus-news.net/news/2018/03/21/2502319/valentin-nikolov-gerb-prenos-razpredelenie-i-dostap-tova-e-vsichko-koeto-tryabva-da-se-izyasni-okolo-sdelkata-s-chez.html", "text": "Пренос, разпределение и достъп – това е всичко, което трябва да се изясни около сделката с ЧЕЗ. Това каза в интервю за Радио „Фокус“ народният представител от ГЕРБ Валентин Николов, член на Временната анкетна комисия за ЧЕЗ. Според него има 5 на брой въпроси, върху които временната анкетна комисия е необходимо да работи. Първият е кой стои зад „Инерком“. Вторият въпрос се отнася до произхода на средствата, с които ще бъде осъществена сделката, продължи Николов. Въпросът за евентуални промени в мениджмънта на компания е не по-малко належащ, каза още народният представител. Редно е хората, работещи в компанията, да знаят дали ще бъдат съкратени, след сключване на сделката между ЧЕЗ и „Инерком“, обоснова се Николов. „И петият въпрос е средствата, които дружеството ще инвестира, за какъв период от време ще са и по какъв начин дружеството смята това да се отрази на цените. Защото в момента има тригодишен план, който в момента се изпълнява и този тригодишен план, одобрен от КЕВР, трябва да продължи да се изпълнява. Тоест с какви пари - с привлечени средства, със собствени средства и т.н. Защото това вече пряко касае цените“, коментира Николов. Той допълни, че очевидно чешката компания вярва в истинността на документите на Гинка Върбакова. „Ако ЧЕЗ не вярваше в правотата на сделката, щеше ли компанията да рискува международния си престиж, застрашавайки избухването на сериозен скандал“, попита Николов. Според него не може да става дума и за това, че зад сделката стои ГЕРБ или премиерът Бойко Борисов.\r\nТой беше категоричен, че срокът за работата на Временната анкетна комисия няма да е достатъчен и ще бъде удължен.", "date": "2018.03.21", "title": "Валентин Николов, ГЕРБ: Пренос, разпределение и достъп – това е всичко, което трябва да се изясни около сделката с ЧЕЗ"}
{"url": "http://www.focus-news.net/news/2018/03/21/2502002/afp-broyat-na-zaginalite-pri-vzriva-v-kabul-se-e-uvelichil-do-26-dushi.html", "text": "По последни данни 26 души са загинали, а 18 са ранени при взрива на камикадзето пред Кабулския университет, причинен от камикадзе, предава  AFP.\r\n„Нападателят детонира пояса си с експлозиви в тълпа хора. Те бяха най-вече празнуващи Новруз“, съобщи прессекретарят на афганското МВР Насрат Рахими.\r\nВзривът избухва, докато жителите на афганистанската столица празнуват персийската нова година. Виктор Турмаков", "date": "2018.03.21", "title": "AFP: Броят на загиналите при взрива в Кабул се е увеличил до 26 души"}
{"url": "http://www.focus-news.net/news/2018/03/21/2501973/sliven-zachestili-sa-opitite-za-telefonni-izmami-na-teritoriyata-na-oblastta.html", "text": "Зачестили са опитите за телефонни измами на територията на областта. Това съобщиха от ОДМВР-Сливен. Поради постъпили обаждания в РУ-Сливен за опити за телефонни измами предупреждаваме гражданите да се  свържат със свои близки, които живеят сами и разполагат със стационарен телефон, да очакват евентуално обаждане с цел измама. Схемата е „оказване на съдействие на полицейски служители при задържането на телефонни измамници, чрез предоставянето на наличните парични суми и ценни вещи, които впоследствие да бъдат върнати”. По тази схема човек получава телефонно обаждане  от мъж, който се представя за полицейски служител. Разговорът започва с въпроси от мнимия полицай дали лицето е получавало наскоро обаждане  с една от схемите за измина и обяснява, че разполагат с информация и списък с възрастни хора, набелязани  от измамниците,  които предстои да станат тяхна жертва. За да се предотврати всичко това жертвата трябва  да помогнат на полицията, тъй като в района са разположени полицейски служители, ангажирани в специализирана операция за задържането на престъпниците.\r\nВ хода на разговора мнимият полицай заявява, че е необходимо без притеснение да се предоставят наличните парични средства или ценните вещи (в повечето случаи се иска същите да бъдат хвърлени през терасата на жилището), уверявайки , че след задържането на телефонните измамници, парите и ценни вещи ще бъдат върнати. Мнимият полицай иска от потърпевшия  да даде номера на мобилния си телефон, за да бъде в непрекъсната връзка с него, докато на стационарния е зает от измамниците. \r\nИ за да бъде всичко по-достоверно непосредствено след прекъсване на телефонната връзка се получава  телефонно обаждане от непознат, който ползва една от класически схеми за осъществяване на телефонни измами.\r\nВъзможно е схемата да бъде променена, но искането на пари и ценности остава.", "date": "2018.03.21", "title": "Сливен: Зачестили са опитите за телефонни измами на територията на областта"}
{"url": "http://www.focus-news.net/news/2018/03/21/2501887/n-v-tsar-simeon-ii-be-spetsialen-gost-na-konferentsiyata-tsare-bez-tsarstvo-diplomati-bez-diplomaticheski-otnosheniya-v-madrid.html", "text": "Негово Величество бе тези дни в Мадрид за участие в конференцията „Царе без царство, дипломати без дипломатически отношения“, организирана от Посолството на Унгария, Института Сервантес и Дипломатическата школа. Събитието се състоя в седалището на Института и присъстваха посланици, акредитирани в Испания, представители на академичните среди, общественици, историци и др. \r\nТова съобщиха от пресофиса на Негово Величество Цар Симеон II.\r\nЛектори на конференцията бяха Цар Симеон II, Ерцхерцог Георг фон Хабсбург – син на ерцхерцог Ото фон Хабсбург, Граф Пьотър  Поточки, син на Граф Йозеф Алфред Поточки.\r\nПо време на конференцията бе представена и книгата на Ката и Петер Гюурица „Ференц Мароси. Царски посланик в Мадрид (1949-1969)“.\r\nПо време на студената война Испания се оказва убежище за много граждани от страните от Централна и Източна Европа, включително и за дипломатите, които се оказват принудени да останат в страната, пред вероятността да бъдат екзекутирани в собствената си родина. Те продължават своята дейност в помощ на сънародниците, които живеят или преминават през Испания, без да представляват официалната власт на своята държава. Такива са случаите на Граф Поточки, посланик на Полша и на Ференц Мароси, посланик на Унгария, които не представляват официално държавата си, но се приемат от испанската власт като единствените представители на страните им.  Подобна е участта и на българското царско семейство, което също намира убежище в Испания и превръщат своя дом в център за подпомагане на български емигранти.\r\n„Испания бе нашата приемна страна и втора родина в един много тежък за нас момент. Действахме като своеобразен Червен кръст, културен център и посолство за българите, които се намираха в Мадрид“, изтъкна Царят.\r\nПо същия начин ерцхерцог Ото фон Хабсбург, син на последния император на Австрия и крал на Унгария предоставя своите връзки и влияние в Южна Европа в полза на хилядите емигранти, които пристигат от Унгария. „ Моят баща не можеше да се завърне в Родината. Единствено му оставаше възможността да помага на своите сънародници, които се намираха извън страната като него“, отбеляза ерцхерцог Георг фон Хабсбург.\r\nИспания и Полша прекратяват дипломатическите си отношения след Втората световна война в продължение на 40 години. Въпреки това, благодарение на неуморната дейност на един аристократ, е съществувала алтернативна дипломатическа дейност. Именно за помощта, оказвана от неговия баща на хилядите поляци, които не могат да се завърнат и са се опитвали да се установят в Западна Европа, разказа граф Пьотър Поточки.\r\nНа зададен въпрос от залата, относно бъдещето на европейския проект ерцхерцог Георг фон Хабсбург отговори, че е необходимо повече от всякога да се развива паневропейската идея и че е нужно да се върви към все по-голямото разширяване на Европа. Цар Симеон II подкрепи тази теза, като изтъкна важността от утвърждаване на солидарността между страните от Европейския съюз.", "date": "2018.03.21", "title": "Н. В. Цар Симеон II бе специален гост на конференцията \"Царе без царство, дипломати без дипломатически отношения\" в Мадрид"}
{"url": "http://www.focus-news.net/news/2018/03/21/2501820/pregled-na-osnovnite-temi-v-svetovniya-pechat-agentsiya-fokus.html", "text": "Лидерът на Републиканската партия в Сената на САЩ Мич МакКонъл заяви, че изборната победа на руския президент Владимир Путин е нечестна и разкритикува косвено американския държавен глава Доналд Тръмп за това, че е честитил победата на руския си колега по телефона, пише американското издание Washington Examiner.\r\n„Когато гледам руските избори, това което виждам е липсата на доказателства, че бюлетините са преброени честно“ заяви МакКонъл, като добави, че обаждане на Путин „не би било в челото на“ неговия списък.\r\nТой сравни Путин с диктатор от времената на Студената война, който печели изборите без затруднения. \r\nВъпреки това, МакКонъл заяви, че да се обади на Путин е прерогатив на президента – „Президентът може да се обади на който си иска“, констатира той.\r\nПо-рано днес, припомня Washington Examiner, по темата избухна и всеизвестният сенатор-републиканец Джон МакКейн – „Америкаският президент не предвожда „Свободния свят“ като поздравява диктатори за победата им на нагласени избори“, излезе със съобщение той.\r\n*** Китайският президент Си Дзинпин се зарече да брани териториалния интегритет на Китай и отправи остро предупреждение срещу тези, които биха опитали да разцепят страната, по време на речта си при закриването на Конгреса на ККП във вторник, пише китайското правителствено издание за международна политика Global Times.\r\nКоментарите на Си, за които анализаторите смятат, че са преднамерено и очевидно твърди, целят да изпратят ясен сигнал на антагонистичните сили вътре и извън Китай.\r\nВсички действия или трикове, целящи да разделят китайската територия са обречени на сигурен провал и ще бъдат посрещнати със съпротива от китайския народ и ще бъдат наказани от историята, заяви Си по време на заключителната среща на 13-ия Народен конгрес на Китай.\r\nТой посочи, че китайския народ има решителността, самочувствието и способностите да разгроми сецесионистките опити, независимо под каква форма са те. „Китайския народ споделя общата вяра, че никога не е позволил и че е абсолютно невъзможно да се отдели и сантиметър от огромната територия на страната – от Китай“, категоричен бе китайският лидер.\r\nИзказването е било прието с бурни овации от делегатите. Няколко от тях коментираха пред Global Times, че се чувстват сигурни и мотивирани, особено що се отнася до справянето с нарастващите домашни и външни заплахи.\r\n„Не може да е по-ясно, че забележките целят да изпратят ясен сигнал на сецесионистките сили в Тайван, Хонг Конг, Синдзян-уйгурския автономен окръг и Тибет“, заяви Чуй Сай-пен, член на законодателното събрание на специалния административен регион Макао.\r\n„Твърдия коментар на президента на такова значимо събитие са ясна декларация за решимостта на Китай да брани териториалния си интегритет, особено в период, когато домашните и външните заплахи се умножават“, заяви  Ксу Гуангю, пенсиониран генерал-майор и висш съветник на китайското военно ведомство\r\n*** Турция даде рязко критичен отговор на твърденията в доклада на комисаря на ООН по човешките права Зеид Раад ал Хюсеин, в който той призова Анкара да отмени незабавно извънредното положение в страната. В заявлението на турските власти се казва, че „под негово ръководство службата на ООН се е довела до състояние да си сътрудничи с терористични организации“, пише турското издание Hurryiet.\r\n„Лицето, което стои начело на международна институция с безспорна глобална важност, за съжаление доведе спомената служба на ООН до състояние да си сътрудничи с терористични организации. Ние осъждаме тази ситуация. Ние сме натъжени от нанесените щети на тази универсална организация“, пише в съобщение от Министерството на външните работи на Турция от 20 март.\r\n„Както вече стана ясно от предишните му заявления, комисарят е загубил обективността и независимостта си по въпроси, които засягат Турция, като е развил предразсъдъци срещу нашата страна. Последният текст, който публикува, съдържа недоказани обвинения, които съвпадат точно с пропагандните усилия на терористичните организации. Това е неприемлива ситуация“, се казва още там.\r\n***Емил Сламков казва, че е искал да стане археолог от времето, когато е бил ученик в гимназията и направил първото си откритие - гробове, датиращи от желязната епоха и монети на 3000 години.\" За мен това е възможност да разбера какво се крие в земята\", казва той. \"И тогава да се опитам  да намеря  начин да го върнем към живот и да дадем смисъл на това, което е било преди нас“. На Балканите, обаче, даването на смисъл на миналото може да бъде бурна работа.През последните години 52-годишният Сламков е увеличил своите умения в търсенето, тъй като правителството е изляло пари за търсене на древни обекти с една цел: намиране на връзки с древна Македония, за да добави легитимност към претенцията си към името.Това не е академичен въпрос.  Повече от две десетилетия тази страна от само два милиона души се бори с южната си съседка Гърция над правото да получи името Македония.\r\nСега въпросът отново излиза на преден план, тъй като правителството на Македония сериозно подновява натиска да се присъедини към НАТО и Европейския съюз, надявайки се да облекчи бедността и изолацията на балканската страна. Гърция блокира Македония да се присъедини към която и да е институция, като твърди, че името напомня за северната част на  Гърция, известна като  Македония.\r\nРешението днес вероятно е по-близо, отколкото в продължение на десетилетия, а гръцкият външен министър трябва да посети македонската столица Скопие по-късно тази седмица, за да продължи преговорите. Миналата седмица помощник държавният секретар на САЩ по въпросите на Европа и Евразия заяви пред журналисти в Скопие, че условията за постигане на компромис са \"по-добри, отколкото някога са били\". Все пак това е деликатен момент. Самото споменаване на евентуален компромис предизвика протести от хиляди хора в Гърция през последните месеци. Ако не се справят с задачата правилно, проблемът има потенциал да разкъса крехките управляващи коалиции и в двете държави. Тези, които искат решение, се опасяват, че външни актьори, които не искат да видят разширяването на НАТО, а именно Русия, се противопоставят на компромиса. Русия наскоро предупреди Македония, че влизането й в НАТО \"може да има отрицателни последици за регионалната сигурност и двустранните отношения\". Дори и без външен натиск, въпросът с името отдавна е използван, за да събуди гнева и възмущението както в Гърция, така и в Македония, тъй като засяга въпроси на идентичността, историята и културата.\r\nЗа Европейския съюз, който беше основан отчасти за преодоляване на племенната политика на идентичност и необуздания национализъм, решението може да донесе малко добри новини, тъй като Съюза е изправен пред редица други трудни предизвикателства в региона. Но неуспехът може да го остави с още един гноящ източник на напрежение на Балканите. За да успокоят Гърция, македонците са променили своята Конституция, променили са и знамето си - да се откажат от Звездата на Вергина, която Гърция разпознава като своя собственост, и са променили името до сегашното наименование признато от  ООН: Бивша югославска република Македония. Дори Сламков, горд с наследството си, желае да намери още един компромис. Но донякъде.\r\nТой не се интересува от името, което измислят политиците, да се използва извън страната - стига да включва думата \"Македония\". Застанал сред руините на едно от най-важните места за разкопки в страната, на няколко километра от гръцката граница, където екипът му намерил находка от монети с визията на Александър Велики, той казва, че както артефактите в земята, някои неща са точно това, което са.\r\n- Никой - каза той - не може да ви каже как да се наречете в собствения си дом.\r\nКорените на спора за името са толкова заплетени като фино тъканите сребърни бижута, с които този район е известен.\r\nЗа някои те се простират до четвърти век преди Новата ера, когато Филип II и синът му Александър Велики завладяват голяма част от познатия свят, създавайки царство, което се простира от Средиземно море до Индия.\r\nИ двете правителства претендират за тази история. За гърците е очевидно: Филип и Александър са родени и израснали  в сегашната Гърция. За македонците е също толкова очевидно:  древното македонско царство обхваща голяма част от страната. Това е името, с което винаги са наричали себе си.\r\nМилан Бошкоски, професор в Института за национална история в Скопие, казва, че за да разберем спора, най-добре е да започнем от периода, когато османците управляваха тази територия - за около 500 години до началото на 20-ти век. Докато изучава книга за историята на името Македония, той каза, че е намерил документ от 1902 г., който забранява използването на думата македонец. По онова време османските владетели се борят с националисти и се притесняват, че името ще даде на бунтовниците чувство за идентичност.\r\n\"Това е история, която се повтаря\", каза той. - Но ако атомната бомба унищожи това място, пак ще ни наричат македонци.\r\nПървата балканска война приключва през 1913 г. като Македония е разделена от три от воюващите страни - Гърция, Сърбия и България. Сръбският анклав по-късно се поглъща в бивша Югославия. Но дори и тогава професорът каза, че в отстъпка за гърците учебници изключват почти всички дискусии за древното македонско царство. Проблемът е нараснал по време на гръцката гражданска война, когато славяноговорящите македонци се присъединяват към гръцките комунисти. През 1948 г., след като биват победени, много от тях са експулсирани от северна Гърция. Някои гърци изразяват загриженост, че ако на тази страна бъде позволена да се нарече Македония, семействата на експулсираните ще потърсят реституция.\r\nСлед като Македония става независима република през 1991 г., след разпадането на Югославия гърците веднага се противопоставят на международното признание на новата държава. През 1993 г. бе постигнат компромис, когато страната се съгласи временно да се нарече Бивша югославска република Македония. Тя промени и Конституцията, за да изясни, че няма териториални амбиции. Все пак гърците не са доволни от промените. Политиците в Гърция все още наричат  страната почти изключително чрез своя акроним, БЮРМ или само със името на  столицата Скопие. През последните месеци с ново лявоцентристко правителство в Македония отношенията между двете страни се подобриха. За първи път от десетилетие има предпазлив оптимизъм. \"Смятам, че ще успеем да завършим преговорите успешно на срещата на високо равнище на НАТО през юли\", заяви в неотдавнашно интервю с австрийска радиостанция Македонският премиер Зоран Заев. Но подновената дискусия за евентуална сделка подхранва протестите сред гърците, които имат собствен разказ за историята на името.\r\nЗападните дипломати твърдят също така, че опозицията е подтикната от агресивната дезинформационна кампания на Русия, която не иска да види разширяването на НАТО, и смятат, че Кремъл работи за подкопаване на сделката. Например гръцкият премиер Алексис Ципрас наскоро отбеляза в интервю, че в древни времена не е имало страна, известна като Македония. Думите му бързо се изкривиха по интернет - като се започне с уебсайт с връзки Русия, според западен дипломат - така изглежда, че той е заявил, че  никога да не е имало страна, наречена Македония - неточен и далеч по-предизвикателен коментар. \"Много е трудно да се разсъждаваме по този въпрос\", заяви в интервю в офиса си в Скопие министърът на външните работи на Македония Никола Димитров. \"Това е нещо, за което трябва да се боря всеки ден, дори и за себе си.\" Но това е по-голямо от политиката на момента, каза той. \"Македония е заключена в чакалнята\", каза той, като се позовава на желанието си да бъде част от НАТО и Европейския съюз. \"Мисля, че е справедливо да се каже, че сме загубили поколение поради този проблем\".", "date": "2018.03.21", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/03/21/2502060/petar-paunov-kmet-na-kyustendil-za-poreden-pat-se-ubezhdavame-che-nikakvi-buri-i-vihrushki-ne-mogat-da-sprat-nastapvaneto-na-proletta.html", "text": "За пореден път се убеждаваме, че никакви бури и вихрушки не могат да спрат настъпването на пролетта. Това каза кметът на Община Кюстендил по време на своето приветствие към жителите и гостите на града по повод празника „Кюстендилска пролет”, предаде репортер на Радио „Фокус” – Кюстендил. Въпреки краткотрайния, но силен дъжд десетки хора присъстваха на площад „Велбъжд”. „Тази пролет вече е тук, върху лицата на нашите пролетни момичета. Тя е тук върху рисунките на стотиците деца от конкурса „Пролет върху листа”. Тя е тук върху сърцата на всеки един от нас. Тя е тук, защото бърза да отвори вратата към благата вест в неделя – за Христовото зачатие, и да ни доведе до необятната великденска радост на Христовото възкресение над греха и над злото”, каза Петър Паунов. В словото си кметът на Община Кюстендил каза, че повече от пет десетилетия пролетта се посреща с емблемата от цветове и трите лястовици, които са неразделни. „Така, както и трите лица на нашия небесен създател. Всяка една от тези лястовици се спускат над нас като божия благодат”, каза Петър Паунов. Той изрази надежда, че и тази пролет ще изпълни с радост домовете на кюстендилци, ще върне децата на Кюстендил от най-далечните краища на света. „За да можем заедно, с живототворящата сила на труда да преобразим тази мъченическа, изстрадала, но неувяхваща и любима на всички страна – България”, каза Петър Паунов.\r\nВенцеслав ИЛЧЕВ", "date": "2018.03.21", "title": "Петър Паунов, кмет на Кюстендил: За пореден път се убеждаваме, че никакви бури и вихрушки не могат да спрат настъпването на пролетта"}
{"url": "http://www.focus-news.net/news/2018/03/21/2502326/prof-d-r-liliya-ilieva-otkrila-originalniya-rakopis-na-parvata-istoriya-na-balgariya-ot-petar-bogdan-shte-bade-udostoena-sas-zvanieto-pocheten-profesor-na-yuzu.html", "text": "Проф. д-р Лилия Илиева, открила оригиналния ръкопис на първата История на България от Петър Богдан ще бъде удостоена със званието „Почетен професор“ на ЮЗУ „Неофит Рилски“ на 22 март. Това съобщи за Радио „Фокус“ – Пирин Веска Арабаджиева, специалист „Връзки с обществеността“ към висшето учебно заведение. Церемонията ще се проведе от 11:00 часа в зала 114, Учебен корпус 1.\r\n„Фокус“ припомня:\r\nПрез ноември 2017 година проф. д-р Лилия Илиева от Филологическия факултет на Югозападния университет „Неофит Рилски“ направи огромно откритие. Тя откри оригиналния ръкопис на първата История на България от Петър Богдан. Тази история е с век по-стара от историята на Паисий. Проф. Илиева е направила откритието си, работейки по проект, финансиран от Фонд „Научни изследвания“, заедно с екип преподаватели от Катедрата по български език към Филологическия факултет на Югозападния университет. По време на провела са пресконференция на 4 декември 2017 година тя каза, че историята на Петър Богдан не променя миналото, а бъдещето. Тя обясни, че между историята на Паисий и тази на Петър Богдан не трябва да има съревнование, а само съпоставка и то само от учени. Според проф. Илиева трудът на Богдан представя България пред Европа и е предназначена за европейския читател.\r\nЛивия НИНОВА", "date": "2018.03.21", "title": "Проф. д-р Лилия Илиева, открила оригиналния ръкопис на първата История на България от Петър Богдан, ще бъде удостоена със званието „Почетен професор“ на ЮЗУ"}
{"url": "http://www.focus-news.net/news/2018/03/21/2501821/predstoyashti-sabitiya-v-stranata-za-21-mart-agentsiya-fokus.html", "text": "***\r\nОт 11.00 часа в хотел „Риу“ в Правец вицепрезидентът Илияна Йотова ще изнесе заключителната лекция на настоящия курс на Българското училище за политика „Димитър Паница“. \r\n***\r\nОт 09.00 часа ще започне пленарното заседание на Народното събрание. \r\n***\r\nОт 10.30 часа Делегация на Групата за приятелство Македония – България, водена от заместник-председателя на Събранието на Република Македония Фросина Ташевска-Ременски ще се срещне с председателя на Народното събрание Цвета Караянчева. В 11.30 часа в зала „Изток“ ще разговарят с народните представители от Групата за приятелство България – Македония в 44-тото Народно събрание. \r\n***\r\nОт 10.00 часа ще започне седмичното заседание на Министерския съвет.\r\n***\r\nОт 12.00 часа в Клуба-музей на авиацията на Терминал 1 на Летище „София“ министърът на туризма Николина Ангелкова ще присъства на пресконференция на Асоциацията на българските авиокомпании, по време на която ще бъде направен Анализ на авиационния пазар през 2017 г.\r\nСлед пресконференцията, от 13.00 часа ще се състои годишната среща на авиационната индустрия, на която се очаква да присъстват представители на българските авиокомпании, ДП РВД, Летище София, Гражданска въздухоплавателна администрация, държавни институции. По време на срещата ще  бъдат връчени годишните  награди на АБА.\r\n***\r\nОт 09.30 часа 7-и състав на Специализирания наказателен съд ще заседава по делото срещу Цветелин Ц., Антон А. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Ралица Л., Росен Ч. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 5-и състав на Специализирания наказателен съд ще заседава по делото срещу Христо Х., Красимир Х., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 15-и състав на Специализирания наказателен съд ще заседава по делото срещу Персин П., на когото са повдигнати обвинения за организиране и ръководене на организирана престъпна група.\r\n***\r\nОт 10.00 часа 6-и състав на Специализирания наказателен съд ще заседава по делото срещу Даниел М. и Христо А., на които са повдигнати обвинения за престъпление по служба.\r\n***\r\nОт 10.00 часа в Големия салон на БАН, Институтът по полимери към БАН ще представи актуални разработки на модерни полимерни материали и технологии, намерили отзвук в световната наука и с очакван ефект върху важни за обществото проблеми. От 11.00 часа в Института по полимери (ул. „Акад. Георги Бончев”, блок 103) ще се проведат практически демонстрации. \r\n***\r\nОт 10.00 часа от Института по полимери (ул. „Акад. Георги Бончев”, блок 103), Институтът по полимери към БАН ще представи актуални разработки на модерни полимерни материали и технологии, намерили отзвук в световната наука и с очакван ефект върху важни за обществото проблеми. \r\n***\r\nОт 10.30 часа 18-и състав на Специализирания наказателен съд ще заседава по делото срещу Богомил М., Ивелин Д. и Ивайло Х., на които са повдигнати обвинения за изнудване.\r\n***\r\nОт 11.00 часа в Пресклуба на БТА ще се проведе пресконференция на Обединени бизнес клубове. \r\n***\r\nОт 11.00 часа в Пресклуба на БТА ще се проведе пресконференция на Институт по аграрна икономика (ИАИ) към ССА, Аграрен университет - Пловдив (АУ) и Нов български университет (НБУ), на която ще бъде представен проекта \"Иновационни модели за повишаване на конкурентоспособността на земеделските стопанства в България\". \r\n***\r\nОт 13.30 часа в НДК започва първия ден от Конференцията на високо равнище\r\n„БЪДЕЩЕТО НА ТРУДА: Подход, основан на жизнения цикъл“. \r\n***\r\nОт 13.30 часа в сградата на Висшия съдебен съвет на ул. „Екзарх Йосиф“ 12 ще се проведе заседание на прокурорската колегия на Съвета. \r\n***\r\nОт 13.30 часа 1-ви състав на Специализирания наказателен съд ще заседава по делото срещу Асен И., на когото е повдигнато обвинение за  организиране и ръководене на организирана престъпна група.\r\n***\r\nОт 16.30 часа в Галерия „Униарт“ на Нов български университет ще се проведе лекция на Кшищоф Чижевски, директор на Центъра „Крайграничие - на изкуства, култури, народи“ в Сейни. \r\n***\r\nОт 19.00 часа в Литературен клуб „Перото“  ще бъде представен сборникът с разкази и фейлетони „Тимур и неговите командоси“ на Вилислав Георгиев.\r\n***\r\nОт 20.00 часа в зала 1 на НДК ще се състои концерт-спектакъл „Аз съм, Българийо, твоя дъщеря“ на Поли Паскова.\r\n***\r\nОт 18.00 часа в пространството на Арт Галерия Le Papillon ще бъде открита изложба живопис „Морска музика“ на Георги Йорданов.\r\n*** \r\nОт 11.00 часа в пресклуба на БТА ще се състои пресконференция на Обединени бизнес клубове на тема \"Политики на малките и средни предприятия. Принципна работа на ОБК.\" Ще бъдат представени регионалното и областно ръководство на организацията и информация за Балканска конференция.\r\n*** \r\nОт 18.00 часа в Изложбени зали „Рафаел Михайлов“ ще бъде открита изложба на Илия Банков. \r\n*** \r\nОт 19.00 часа в МДТ „Константин Кисимов“ще се състои празничен концерт на МДТ „Константин Кисимов“ по случай Празника на Велико Търново.\r\n***\r\nОт 11.00 часа кметът на Община Видин, Огнян Ценков ще даде редовна пресконференция в залата на 6-ти етаж на административната сграда.\r\n***\r\nОт 09.00 часа служителите в затворите във Враца излизат на протест.\r\n***\r\nОт 10.00 часа в 80 стая (Стаята на Общински съвет) ще се проведе процедура, чрез публично състезание за възлагане, на обществена поръчка с предмет: „Ремонт и обновяване на ДГ „Знаме на мира“, ж.к. „Дъбника”, град Враца“.\r\n***\r\nОт 17.00 часа в малката зала на Художествна глаерия „Иван Фунев“ ще се проведат XXIX Зимни четения „Поруганато достойнство на един виден врачански поборник“ – Красимир Григоров.\r\n***\r\nОт 17.00 часа в къща на КДК ще се проведе поетична вечер „Пролетни гласове“ – млади дарования от литературен клуб „Ботевци“.\r\n***\r\nОт 17.30 часа в Синята зала на Малдежкия дом ще се проведе среща разговор с проф. Вили Лаков и Христо Христов и ще бъде представена книгата „Бивши хора“.\r\n*** \r\nОт 17.30 часа в ХГ „Недялко Каранешев“ ще бъде представен романа „Повече от любов“ на Радослав Гизгинджиев.\r\n***\r\nОт 9.00 часа в Спортна зала „Никола Петров“ ще се проведе Областно първенство по хандбал за момичета и момчета 5 - 7 клас от ученически игри 2017/2018 година.\r\n***\r\nОт 13.00 часа заместник-министърът на околната среда и водите Красимир Живков ще направи първа копка на пречиствателната станция за отпадъчни води на Добрич. \r\n***\r\nОт 11.00 часа на площад „Велбъжд” ще започнат тържествата по повод официалния празник на града – „Кюстендилска пролет”. \r\n***\r\nОт 09.00 часа служителите в затворите в Ловеч излизат на протест.\r\n***\r\nОт 17.30 часа в Малкия салон на Двореца на културата Тихомир Иванов представя книгата си \"Камино: Пътят на завръщането\". \r\n***\r\nОт 10.00 часа в зала 1, Апелативният съд ще гледа делото срещу Ахмед Муса и 13-те имами. Делото е насрочено за датите от 21.03. 2018 г. до 05. 04. 2018 г.  включително за всеки работен ден. В първото заседание по делото съдът назначи съдебно-техническа, както и комплексна тюркологична, арабистка и теологическа експертиза. \r\n***\r\nВ 09.00 часа в зала 10 Окръжният съд ще гледа делото срещу Васил Т. по обвинение в това, че на 30.09.2016 г. в землището на гр. Садово, обл. Пловдивска, е направил опит умишлено да умъртви другиго – Т. Б., с двойно гражданство – българско и арменско, по начин и със средство – огнестрелно оръжие, опасно за живота на мнозина – Г. А., В. С., Т. К. , Е. Д. и А. Г. \r\n***\r\nОт 18 часа, в къщата \"Мексиканско изкуство\" на ул. \"Артин Гидиков\"№11 в Стария град ще бъде представена книгата \"Неразказани легенди на маите\" и ще бъде открита изложба с илюстрации към книгата, нарисувани от Ана Монтеро. \r\n*** \r\nОт 11.00 часа в зала 712 на Областна администрация ще заседава Областната комисия „Военни паметници“. \r\n***\r\nОт 10.00 часа в сградата на отделението по Палиативни грижи на Комплексния онкологичен център в Русе ще се проведе пресконференция във връзка със зачестилите спекулации в общественото пространство за броя на болните от онкологични заболявания в регионa.\r\n***\r\nОт 18:30 часа, в Аулата на Корпус 2 на Русенския университет „Ангел Кънчев“ ще се проведе тематична френска филмова вечер. Филмът ще бъде комедията  „Je fais le mort“.\r\n***\r\nОт 17.00 часа в зала 2 на Община Стара Загора ще се проведе публично обсъждане на проекта за изграждане на социални жилища в града. \r\n***\r\nОт 09.00 часа ще се състои официалното откриване на новата градинка пред Природоматематическата гимназия „Добри Чинтулов“. \r\n***\r\nОт 15.00 часа в Пресклуб на БТА-Хасково ще се проведе пресконференция на ученици от ПМГ „Акад. Боян Петканчин“ – Хасково по повод свързаното със смъртта на две техни съученички съдебно дело. \r\n***\r\nОт 19.00 часа в залата на ДКТ „Иван Димов“ ще се проведе концерт, посветен на 90 години от рождението на композитора Тодор Танев. \r\n*** \r\nОт 9.30 часа в Шуменски окръжен съд ще се проведе поредно заседание по делото „Хитрино“.\r\n*** \r\nОт 13.15 часа във физкултурния салон на II ОУ \"Д-р П. Берон\" ще се проведе волейболна среща \"Ученици срещу учители“.", "date": "2018.03.21", "title": "Предстоящи събития в страната за 21 март (Агенция „Фокус“)"}
{"url": "http://www.focus-news.net/news/2018/03/21/2502061/afp-kremal-razkritikuva-nezhelanieto-na-velikobritaniya-da-chue-otgovorite-otnosno-sluchaya-skripal.html", "text": "Кремъл съобщи, че отсъствието на британския посланик в Москва по време на заседанието относно отравянето на бившия служител на ГРУ Сергей Скрипал във Великобритания показва „нежеланието на Лондон да чуе отговорите“, предава  AFP.\r\n„Може би това е поредната демонстрация на абсурдността на ситуацията, когато въпросите се питат, но няма желание да се чуят отговорите“, заяви прессекретарят на Кремъл Дмитрий Песков.\r\nПо-рано британското посолство в Москва съобщи, че посланик Лори Бристоу няма да присъства на срещата, свикана в МВнР на Русия за обясняване на руската гледна точка относно отравянето на Скрипал.  Виктор Турмаков", "date": "2018.03.21", "title": "AFP: Кремъл разкритикува „нежеланието на Великобритания да чуе отговорите“ относно „Случая Скрипал“"}
{"url": "http://www.focus-news.net/news/2018/03/21/2501826/transportnoto-ministerstvo-i-bdzh-zayaviha-che-obshtestvenite-porachki-v-holdinga-sa-prozrachni-i-v-tyah-mogat-da-uchastvat-firmi-ot-tseliya-es-obzor.html", "text": "Транспортното министерство и БДЖ заявиха, че обществените поръчки в холдинга са прозрачни и в тях могат да участват фирми от целия ЕС. Това стана ясно на извънредна пресконференция на зам.-министъра на транспорта, информационните технологии и съобщенията Велик Занчев и ръководството на БДЖ, след като на друга две фирми го обвиниха, че е обявило обществена поръчка за ремонт на локомотиви с предизвестен кандидат. Двете фирми са \"Експрес Сервиз\" ООД и \"БДЖ-Кончар\" АД и според тях обявената на 12 февруари поръчка е трябвало да бъде спечелена от \"ЖП тракция\".\r\nЗам.-министърът на транспорта информационните технологии и съобщенията Велик Занчев заяви, че сегашното ръководство на БДЖ е спасило холдинга от фалит, а обществените поръчки в него са напълно прозрачни. По думите му от месец и половина-два в публичното пространство вървят обвинения срещу БДЖ по най-различни поводи, но сегашното ръководство изплаща и дълговете на БДЖ, формирани във времето преди то да бъде назначено за такова. Той подчерта, че зад тези обвинения стоят изпълнителните директори на „Експрес Сервиз“ ООД и „БДЖ-Кончар“ АД. Според него не трябва частни компании, които се борят за работа на жп пазара, през медиен натиск да се опитват да излязат напред по един или друг начин. Занчев подчерта, че не може пред медиите да се печелят обществени процедури в БДЖ, защото на дружеството му трябва компания. Която да му даде най-добри условия като качество и бързина на изпълнение на услугата. \r\nУправителят на „БДЖ-Пътнически превози“ Пламен Пешаров допълни, че към днешна дата „БДЖ-Кончар“ дължи около 3 млн. лв. на „Пътнически превози“. По думите му „БДЖ-Кончар“ иска директни поръчки, а няма платена една стотинка за ток, вода и наеми. \r\nСпоред изпълнителния директор на ИА „Железопътна администрация“ Веселин Василев фирмата „Експрес сервиз“ желае да провали обществена поръчка, защото не отговаря на изискванията да я изпълнява. По думите му естественият ход е да се провали и компрометира с цел тя да падне. \r\nПреди около седмица стана ясно, че звеното за вътрешен одит към транспортното министерство ще проверява обществена поръчка на БДЖ, свързана с търг за поддръжка и ремонт на локомотиви на \"БДЖ - Пътнически превози“ на обща стойност над 4 млн. лева.\r\nЛюба АЛЕКСИЕВА", "date": "2018.03.21", "title": "Транспортното министерство и БДЖ заявиха, че обществените поръчки в холдинга са прозрачни и в тях могат да участват фирми от целия ЕС (ОБЗОР)"}
{"url": "http://www.focus-news.net/news/2018/03/21/2501827/the-times-kritikuvat-zhan-klod-yunker-zaradi-vazmutitelnoto-pismo-do-vladimir-putin.html", "text": "Критикуват Жан-Клод Юнкер заради „възмутителното“ писмо до Владимир Путин, пише британският вестник The Times.\r\nЖан-Клод Юнкер застраши британските усилия за създаването на общоевропейски съюз срещу Русия вчера, като поздрави Владимир Путин и призова за по-тесни връзки. Юнкер, председател на Европейската комисия, пожела на Путин \"всеки успех\" в четвъртия му мандат като президент и в топлото писмо не спомена за отравянията в Солсбъри. Путин беше преизбран в неделя с повече от 75 на сто от гласовете, в избори помрачени от доклади за нарушения.\r\nАшли Фокс, лидер на консервативната група на членовете на ЕП, заяви, че \"възмутителната\" похвала от страна на Юнкер и предложението към Путин за  паневропейска сигурност са израз на помирение. Жан-Клод Юнкер, на 63 години, е една от най-проруските фигури в Европа и е обвиняван в подкопаване на санкциите на ЕС за анексирането на Крим от Русия.\r\nДруги лидери на ЕС се дистанцираха от позицията му, а Ги Верхофстад, преговарящият за Брекзит  в Европейския парламент, заяви, че сега не е \"време за поздравления\". Доналд Туск, председател на Европейския съвет и бивш полски премиер, който прекара младежките си години си в антикомунистическия ъндърграунд,  заявиха лично, че няма да изпратят поздравително писмо до Путин, узна вестник The Times.\r\nПисмото на Юнкер вероятно ще окуражи съпротивата на други страни от ЕС  да приемат по-твърда линия към Русия, започната от Великобритания. Досега блокът не успява да състави изявление, в което обвинява Русия за опита за убийството на Сергей Скрипал  и дъщеря му на 4 март. Доналд Тръмп говори с Путин вчера, но не повдигна темата за  Солсбъри. Юлиян Марков", "date": "2018.03.21", "title": "The Times: Критикуват Жан-Клод Юнкер заради „възмутителното“ писмо до Владимир Путин"}
{"url": "http://www.focus-news.net/news/2018/03/21/2502325/gazeta-express-parlamentat-na-kosovo-ratifitsira-sporazumenieto-za-demarkatsiyata-na-granitsata-s-cherna-gora.html", "text": "Парламентът на Косово ратифицира Споразумението за определяне на границата с Черна гора с 80 гласа „за\", 11 „против\" и нито един „въздържал се\", съобщава електронното издание Gazeta Express. \r\nЧетвъртият опит за провеждането на вота бе успешен, въпреки съпротивата на опозицията, която дори пусна сълзотворен газ в залата в опит да осуети гласуването. Според опозиционните партии, чрез споразумението Косово ще загуби 8 200 хектара от своята територията в ползва на Черна гора. Експерти обаче оспорват твърдението. \r\nПосланиците на САЩ и ЕС, акредитирани в Косово, осъдиха действията на опозицията и призоваха депутатите да гласуват граничната сделка. Ратифицирането й е един от последните критерии за либерализиране на визовия режим за Косово. : Тереза Герова", "date": "2018.03.21", "title": "Gazeta Express: Парламентът на Косово ратифицира Споразумението за демаркацията на границата с Черна гора"}
{"url": "http://www.focus-news.net/news/2018/03/21/2501829/umbalsm-n-i-pirogov-nyama-da-sakrashtava-personal-ili-da-namalyava-zaplati-a-shte-prestrukturira-klinikite-i-otdeleniyata-si-obzor.html", "text": "Оздравителният план на Министерството на здравеопазването не предвижда кадрови съкращения или сътресения за пациентите. Това каза изпълнителният директор на УМБАЛСМ „Н. И. Пирогов“ проф. Асен Балтов по време на брифинг във връзка с оздравителния план на болницата. Той подчерта, че ще оптимизират структурите, включващи сграден фонд и апаратура, като се търси максимална ефективност спрямо сградния фонд и това, което имат като кадри. Проф. Балтов подчерта, че няма да има сътресения и за пациентите. По думите му в „Пирогов“ работят 2150 човека, от които около 120 са заети в администрацията. Той даде пример с това, че вече ще има 1 хирургична клиника, вместо досегашните 4. 5 са били отделенията по „Урология“, а сега ще бъдат 3. Проф. Балтов уточни, че 46 са клиниките и отделенията, които ще бъдат окрупнени на 30.\r\n„Успяхме да предоговорим част от задълженията на „Пирогов“, така че да не бъдат търсени допълнителни лихви. Направили сме споразумения, които да ни позволят да успеем да се справим с натрупаните дългове през последните години“, допълни той. Според него, ако успеят да задържат това темпо на работа, това ще е възможно. „В рамките на 3 години би трябвало да сме ги ликвидирали. В момента тези, които са в просрочие са 14 млн. лв., другите са предоговорени и все едно ги нямаме като дългове. Това беше направено преди време и във ВМА“, каза още той. \r\nЛюба АЛЕКСИЕВА", "date": "2018.03.21", "title": "УМБАЛСМ „Н. И. Пирогов“ няма да съкращава персонал или да намалява заплати, а ще преструктурира клиниките и отделенията си (ОБЗОР)"}
{"url": "http://www.focus-news.net/news/2018/03/21/2502313/vremennata-anketna-komisiyata-za-chez-provede-parvoto-si-zasedanie-obzor.html", "text": "Комисията за ЧЕЗ проведе първото си заседание. С кворум от 12 народни представители започна първото заседание на Временната анкетна комисия в чийто състав влизат общо 15 депутати. В началото на заседанието председателят на комисията Жельо Бойчев изрази надежда членовете ѝ да отговорят на очакванията на българските граждани и да бъдат полезни със своята работа. Дневният ред на депутатите включваше приемане на процедурни правила и дискусия за бъдещата работа на комисията. \r\nВременната комисия за ЧЕЗ прие и стандартните процедурни правила за организацията и дейността на работата си.  В рамките на дебата по тях Жельо Бойчев от БСП предложи решенията на комисията да се взимат с лично гласуване от нейните членове. Димитър Лазаров от ГЕРБ от своя страна коментира, че понякога заседанията са достатъчно дълги и посочи, че е хубаво да могат да се делегират правомощия по гласуване на други членове. Лазаров предложи консенсусно решение да може да се преотстъпват правомощията само на членове, които все пак са се регистрирали в началото на заседанието. В крайна сметка членовете на Комисията отхвърлиха предложението на Жельо Бойчев гласуването да се осъществява лично. Комисията прие и допълнение на правилата, свързани с предоставянето на материалите на комисиите. Депутатите решиха следващото заседание на Комисията да се проведе във вторник (27 март 2018 г.) от 14.00 часа в зала „Запад“.  Постъпиха многобройни идеи и предложения кой да бъде изслушан на следващите заседания като се започне от КЕВР , ДАНС, ДАР, „Инерком“, ЧЕЗ, чешките служби за сигурност и се стигне до министър-председателя. В крайна сметка на следващото заседание на Комисията за ЧЕЗ ще бъдат поканени  представители на ДАНС, ДАР и Министерство на финансите и то най-вероятно ще бъде закрито поради класифицираната информация, която се очаква да бъде предоставена. От Министерство на финансите членовете на комисията ще очакват да получат информация за състоянието на арбитражното дело, което води страната ни с ЧЕЗ, а  ДАР и ДАНС ще бъдат изслушани за  подробности за институциите, които имат отношение към структуриране и осигуряване на финансирането на сделката за покупко-продажбата на дружеството. \r\nДеница КИТАНОВА", "date": "2018.03.21", "title": "Временната анкетна комисията за ЧЕЗ проведе първото си заседание (ОБЗОР)"}
{"url": "http://www.focus-news.net/news/2018/03/21/2502327/parlamentat-prie-okonchatelni-promeni-v-zakona-za-razvitie-na-akademichniya-sastav-svarzani-s-pridobivaneto-na-nauchni-stepeni-i-plagiatstvoto-obzor.html", "text": "Парламентът прие окончателни промени в Закона за развитие на академичния състав, свързани с придобиването на научни степени и плагиатството. С тях се създава национална общовалидна рамка за участие в процедурите за придобиване на научни степени и заемане на академични длъжности като за всяко професионално направление се въвеждат минимални национални изисквания. Предвидено е за членове на научно жури да се избират само хабилитирани лица, които отговарят на съответните минимални национални изисквания. В законопроекта се развива по-детайлно процедурата за осъществяване на контрол от страна на министъра на образованието и науката относно дейността на висшите училища при провеждане на процедури за придобиване на научни степени и за заемане на академични длъжности.\r\nОсвен с процедурите за придобиване на научни степени, законопроектът се занимава и с темата за плагиатството в научните среди.  Към министъра на образованието се създава Комисия по академична етика, която освен да разглежда сигналите за евентуални нарушения, ще следи и за наличието на плагиатство в научните трудове. Законовите промени предвиждат комисията да осъществява дейността си в 5-членен състав, а един от членовете да бъде правоспособен юрист. Членовете се предвижда да бъдат хабилитирани лица, притежаващи образователна и научна степен „доктор” и най-малко 10-годишен стаж по специалността. С промените се дефинира и понятието „плагиатство“.  Съгласно текстовете плагиатство  е представяне на трудове, които изцяло или частично са написани или създадени от другиго, за собствени произведения в процедурите за придобиване на научна степен или за заемане на академична длъжност. Темата за  плагиатството в закона предизвика остра реакция от страна на опозицията в лицето на БСП. Според депутата проф. Светла Бъчварова - Пиралкова плагиатството не е основният проблем на науката. Според нея проблемът на науката е нейното финансиране, а с тези промени излиза така, че основното нещо, което правят учените е да преписват. От своя страна председателят на Комисията по образованието и науката и депутат от ГЕРБ Милена Дамянова посочи, че с Комисията по академична етика се създава прозрачност и се връща доверието в процедурите за академично израстване.  Дамянова посочи, че с тази комисия се гарантира на младите хора, че тези процедури ще бъдат в техен интерес. Председателят на Комисията по образованието отбеляза, че всички тези текстове са гласувани единодушно на комисия след много дебати. Чрез преходните и заключителни разпоредби на законопроекта се измени и Закона за висшето образование. Съгласно промените министърът на образованието ще назначава временно ректор на университет, ако за него се установи плагиатство в научните трудове. Министърът ще прави това и в случаите, когато ректорът на даден университет не изпълни правомощията си да освободи от длъжност лице, за което е констатирано плагиатство. Законът въвежда ограничение временното заемане на длъжността ректор да се изпълнява за не повече от 6 месеца. Този текст бе приет след 20-минутна почивка.  Предложението за това направи председателят на Комисията по образованието и науката Милена Дамянова, тъй като проф. Анелия Клисарова от БСП оттегли своето предложение от преходните и заключителни разпоредби на Закона за развитие на академичния състав, с който се изменя Законът за висшето образование. Проф. Клисарова заяви, че трябва при установяване на плагиатство независимо дали е от страна на декан, ректор или друг член на академичното ръководство, той да бъде освободен от Общото събрание, тъй като е назначен именно от него. Заместник-министърът на образованието Петър Николов заяви, че е наивно да се мисли, че Общото събрание може да свърши тази работа, при положение, че преподавателите са зависими от ректора. Николов поясни, че е важно министърът да може да назначава временно ректор на университет. Според него сме изправени пред абсурдната ситуация законът да позволява ректор на висше училище, хванат в плагиатство, да не може да бъде по никакъв начин санкциониран. Измененията в Закона за развитие на академичния състав влизат в сила 1 месец след обнародването им в „Държавен вестник“. \r\nДеница КИТАНОВА", "date": "2018.03.21", "title": "Парламентът прие окончателни промени в Закона за развитие на академичния състав, свързани с придобиването на научни степени и плагиатството (ОБЗОР)"}
{"url": "http://www.focus-news.net/news/2018/03/21/2501825/nezavisimaya-gazeta-zapadni-eksperti-savetvat-vladimir-putin-da-snizhi-voennata-retorika.html", "text": "Западни експерти съветват Владимир Путин да снижи военната реторика, пише руският ежедневник  “Независимая газета“.\r\nПостигналият преизбиране президент на Русия Владимир Путин би могъл да се опита да подобри отношенията си със Запада според  чуждестранни експерти.. Една от крачките по тяхно мнение е снижаване на военната реторика, ярък пример за която послужи речта на Владимир Путин пред Федералното събрание на Русия. Би било позитивно ако Москва обяви, че не се вълнува от военното укрепване на НАТО.\r\nОтсъствието на изненади е основния коментар  за  резултатите от президентските избори.. Според Ричард Вайц, директор на Центъра за военно-политически анализ в Хюстън е напълно възможно Путин да признае, че Кремъл не се интересува от укрепването на НАТО.\r\n„Ако Путин иска да си оправи отношенията със Запада, би могъл да се заеме с реално прекратяване на огъня в източна Украйна да се съгласи с миротворческа мисия на територията на цяла Украйна“\r\nВ американската експертна среда смятат, че ако Кремъл съхрани линията на конфронтация със Запада, то Русия няма да има никаква полза. „В крайна сметка политиката „Путин преди всичко“ нанася вреда на Русия и нейните граждани, Икономическите перспективи са мрачни, няма признаци на растеж. Младите хора имат малко икономически възможности, а най-способните руснаци путинската политика принуждава да емигрират в чужбина“, казва Алина Полякова, сътрудник на Брукингския институт. Юлиян Марков", "date": "2018.03.21", "title": "„Независимая газета“: Западни експерти съветват Владимир Путин да снижи военната реторика"}
{"url": "http://www.focus-news.net/news/2018/03/21/2501831/afp-devetnayset-dushi-zagivat-sled-kato-filipinski-avtobus-pada-ot-skala.html", "text": "Деветнайсет души загиват, а 21 са ранени след като автобус пада от скала във Филипините, предава AFP.\r\nАвтобусът, който е пътувал към столицата Манила се е подхлъзнал по планински път на остров Миндоро във вторник. Спасителите вадят телата на убитите и ранените от пропастта. Полицията разследва защо водачът е загубил контрол – дали става дума за механична повреда или шофьорът е заспал. Превозното средство се намира в 15-метрова пропаст.\r\nИнцидентът е станал близо до град Саблаян, който се намира на 195 километра южно от столицата Манила. Юлиян Марков", "date": "2018.03.21", "title": "AFP: Деветнайсет души загиват след като филипински автобус пада от скала"}
{"url": "http://www.focus-news.net/news/2018/03/21/2501830/the-independent-vaznikva-obarkvane-otnosno-pravata-za-svobodno-dvizhenie-na-britanskite-grazhdani-v-es-sled-brekzit.html", "text": "Възниква объркване относно правата за свободно движение на британските граждани в ЕС след  Брекзит, пише британският вестник The Independent.\r\nСпоред британски евродепутати в подготвеното споразумение за преходния периода след Брекзит липсва клаузата, касаеща свободното придвижване на британски граждани на територията на Европейския съюз. Те настояват министърът по въпросите на Брекзит в британското правителство Дейвид Дейвис  да внесе яснота по въпроса. \r\nСпоред евродепутатите от Великобритания липсата на подобна клауза ще доведе до несигурност около 1.2 милиона британски граждани, живеещи в ЕС. Юлиян Марков", "date": "2018.03.21", "title": "The Independent:  Възниква объркване относно правата за свободно движение на британските граждани в ЕС след  Брекзит"}
{"url": "http://www.focus-news.net/news/2018/03/21/2501833/150-yazovira-sa-v-tezhko-sastoyanie-ministrite-shte-reshat-da-se-grizhi-li-za-tyah-targovsko-druzhestvo-dokato-stanat-darzhavna-sobstvenost-obzor.html", "text": "По информация на Държавната агенция по метеорология и технически надзор 150 язовира в страната са в тежко състояние. На 14 март правителството взе решение да създаде търговско предприятие, което да стане собственик на язовирите, за които общините не могат да се грижат, най-често поради липса на средства. Държавата планира да придобие язовирите през законодателни промени. Освен това през промени в Закона за водите язовирите ще бъдат категоризирани на големи и малки, ще се определят и изискванията за експлоатацията им. Преди конференция по повод Световния ден на потребителя министърът на икономиката Емил Караниколов изтъкна, че отстраняването на нередностите по язовирите ще започне веднага след създаването на търговското дружество и прехвърлянето на собствеността. Той уточни, че не може да се каже колко ще струва отстраняването на нередностите, докато не стане ясно кои от всички язовири ще станат собственост на държавата. Според анализ в момента има около 5700 язовира, от които над 4500 са собственост на общините. Няма точна справка за нужните средства, например за язовир „Бели Искър“ по думите на министъра се говори за сума между 30 и 60 млн. Правителството настоява собствениците и операторите на язовири да са задължени да правят аварийни планове. Предлага се създаването на фонд, в който собствениците на язовири да внасят определена сума от приходите си. \r\nМинистър Емил Караниколов заяви, че вероятно утре ще бъде факт създаването на търговското дружество, което да поддържа язовирите, докато станат собственост на държавата. Предлага се дружеството да бъде или към Министерството на икономиката, или към структурата, която се занимава с бедствията и авариите. Това ще бъде обсъдено и гласувано на заседанието на Министерски съвет. На заседание при вицепремиера Валери Симеонов всички министерства са се обединили около предложението с изменение в Закона за водите собствениците или операторите на язовири да са задължени да изготвят аварийни планове. Обсъжда се и идеята да има търговско дружество, което да поддържа речните корита. \r\nБиляна ИВАНОВА", "date": "2018.03.21", "title": "150 язовира са в тежко състояние, министрите ще решат да се грижи ли за тях търговско дружество, докато станат държавна собственост (ОБЗОР)"}
{"url": "http://www.focus-news.net/news/2018/03/21/2501822/moskvskiy-komsomolets-stavat-izvestni-podrobnosti-za-smartta-na-sina-na-sergey-skripal.html", "text": "След отравянето на Сергей Скрипал и дъщеря му Юлия се заговори за „загадъчната“ смърт на сина на бившия полковник от руското разузнаване. Вестник “Московский комсомолец“   хвърля светлина върху обстоятелствата  около  него.\r\nАлександър Скрипал се жени за дъщерята на колега на баща му от разузнаването, с която живеят в съседни квартири. След събитията около баща му семейството се преместило във Великобритания.  Отношенията между двамата обаче не вървели и по думите на тъста му Александър започнал да пие и да посяга на жена си. Това довело до развод. Миналата година Александър и новата му приятелка Анна заминали за Москва. На 13 юли миналата година двамата заминали за Санкт Петербург, където на 18 юли починал по официални данни от чернодробна недостатъчност.\r\nВестникът припомня, че британските власти наредиха ексхумация на останките на Александър и майка му, които са погребани в Солсбъри. Съпругата на Сергей Скрипал умира от рак през 2012 година.  Юлиян Марков", "date": "2018.03.21", "title": "„Москвский комсомолец“: Стават известни подробности за смъртта на сина на Сергей Скрипал"}
{"url": "http://www.focus-news.net/news/2018/03/21/2501823/pravdaru-otrovitelyat-na-sergey-skripal-mozhe-da-bade-i-v-rusiya.html", "text": "Поръчителят на провокацията с опита за убийството на Сергей Скрипал може да се намира в самата Великобритания, а може и извън нейните предели, включително и в Русия, казва експертът по европейски въпроси Владимир Швейцер за руският вестник “Правда.ру“.\r\nСпоред Швейцер „даже и в Русия има хора, които заемат доста високо положение и не са заинтересовани от развитието на диалога със Запада“.\r\nНо това не е президентът Владимир Путин, „който се явява застъпник за този диалог (със Запада) и иска да намери контакти с Европа“, добавя експертът. Ако това са англичани, то те „искат да хвърлят още един камък по Тереза Мей, която си има достатъчно проблеми с Брекзит и вътре в партията й“. Източникът може да се намира  и в Европа. Те (ЕС и Великобритания)сега делят имущество, свързано с Брекзит – кой ще плати и кога. Затова не трябва да се изключва, че някой иска да стреля по два заека – по Тереза Мей и по Владимир Путин“, отбелязва експертът. \r\n„Имам усещането, че тези хора искат да извадят президента Владимир Путин извън диалога със Запада“, казва Швейцер.  Той не допуска, че Германия във връзка с възможните нови санкции срещу Русия заради случаят със Сергей Скрипал, ще се оттегли от газопровода „Северен поток 2“. „Проектът е по-изгоден за Европа, отколкото за Русия, защото там ( в Европа) по-често възникват проблеми с електрозахранването и няма възможност да заменят природния газ с втечнен газ от Америка“, завърши Швейцер. Юлиян Марков", "date": "2018.03.21", "title": "„Правда.ру“: Отровителят на Сергей Скрипал може да бъде и в Русия"}
{"url": "http://www.focus-news.net/news/2018/03/21/2501834/pregled-na-osnovnite-temi-v-ruskiya-pechat-agentsiya-fokus.html", "text": "След отравянето на Сергей Скрипал и дъщеря му Юлия се заговори за „загадъчната“ смърт на сина на бившия полковник от руското разузнаване. Вестник “Московский комсомолец“   хвърля светлина върху обстоятелствата  около  него.\r\nАлександър Скрипал се жени за дъщерята на колега на баща му от разузнаването, с която живеят в съседни квартири. След събитията около баща му семейството се преместило във Великобритания.  Отношенията между двамата обаче не вървели и по думите на тъста му Александър започнал да пие и да посяга на жена си. Това довело до развод. Миналата година Александър и новата му приятелка Анна заминали за Москва. На 13 юли миналата година двамата заминали за Санкт Петербург, където на 18 юли починал по официални данни от чернодробна недостатъчност.\r\nВестникът припомня, че британските власти наредиха ексхумация на останките на Александър и майка му, които са погребани в Солсбъри. Съпругата на Сергей Скрипал умира от рак през 2012 година. \r\n***\r\nb>Може ли да се проследи произхода на отровното вещество, пита руското електронно издание “Российская газета“.\r\nВестникът пита защо досега специалните служби на Великобритания не допускат до намерените от тях следи руски експерти. На този въпрос се опитва да отговори Леонид Ринк, един от “разработчиците на химическо оръжие“ в миналото.\r\nСпоред него може бързо да се изясни, че веществото не е произведено в Русия. Според експерта технологиите за производство на едно и също вещество в различните страни са различни. Не само отпечатъкът на човешкия палец е индивидуален. Промишлените изделия също имат особености, само че национални. Даже ядрения заряд след взрива може да бъде идентифициран.\r\nЛеонид Ринк казва: „Образецът от Солсбъри е като отпечатък от палец за криминалиста“.\r\nВеликобритания също е произвеждала бинарни отровни вещества и то в лабораториите на най-големия научно-изследователски център, специализиран в изучаването и разработката на химически и биологически  оръжия Портън Даун. Той се намира в непосредствена близост до Солсбъри., заявява експертът, като напомня, че Русия е унищожила всички запаси от химически оръжия, както и съоръженията за тяхното синтезиране.\r\n.\r\n***.Поръчителят на провокацията с опита за убийството на Сергей Скрипал може да се намира в самата Великобритания, а може и извън нейните предели, включително и в Русия, казва експертът по европейски въпроси Владимир Швейцер за руският вестник “Правда.ру“.\r\nСпоред Швейцер „даже и в Русия има хора, които заемат доста високо положение и не са заинтересовани от развитието на диалога със Запада“.\r\nНо това не е президентът Владимир Путин, „който се явява застъпник за този диалог (със Запада) и иска да намери контакти с Европа“, добавя експерта. Ако това са англичани, то те „искат да хвърлят още един камък по Тереза Мей, която си има достатъчно проблеми с Брекзит и вътре в партията й“. Източникът може да се намира  и в Европа. Те (ЕС и Великобритания)сега делят имущество, свързано с Брекзит – кой ще плати и кога. Затова не трябва да се изключва, че някой иска да стреля по два заека – по Тереза Мей и по Владимир Путин“, отбелязва експерта. \r\n„Имам усещането, че тези хора искат да извадят президента Владимир Путин извън диалога със Запада“, казва Швейцер.  Той не допуска, че Германия във връзка с възможните нови санкции срещу Русия заради случаят със Сергей Скрипал, ще се оттегли от газопровода „Северен поток 2“. „Проектът е по-изгоден за Европа, отколкото за Русия, защото там ( в Европа) по-често възникват проблеми с електрозахранването и няма възможност да заменят природния газ с втечнен газ от Америка“, завърши Швейцер.\r\n***Западни експерти съветват Владимир Путин да снижи военната реторика, пише руският ежедневник  “Независимая газета“.\r\nПостигналият преизбиране президент на Русия Владимир Путин би могъл да се опита да подобри отношенията си със Запада според  чуждестранни експерти.. Една от крачките по тяхно мнение е снижаване на военната реторика, ярък пример за която послужи речта на Владимир Путин пред Федералното събрание на Русия. Би било позитивно ако Москва обяви, че не се вълнува от военното укрепване на НАТО.\r\nОтсъствието на изненади е основния коментар  за  резултатите от президентските избори.. Според Ричард Вайц, директор на Центъра за военно-политически анализ в Хюстън е напълно възможно Путин да признае, че Кремъл не се интересува от укрепването на НАТО.\r\n„Ако Путин иска да си оправи отношенията със Запада, би могъл да се заеме с реално прекратяване на огъня в източна Украйна да се съгласи с миротворческа мисия на територията на цяла Украйна“\r\nВ американската експертна среда смятат, че ако Кремъл съхрани линията на конфронтация със Запада, то Русия няма да има никаква полза. „В крайна сметка политиката „Путин преди всичко“ нанася вреда на Русия и нейните граждани, Икономическите перспективи са мрачни, няма признаци на растеж. Младите хора имат малко икономически възможности, а най-способните руснаци путинската политика принуждава да емигрират в чужбина“, казва Алина Полякова, сътрудник на Брукингския институт.", "date": "2018.03.21", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/03/21/2501832/huffington-post-velikobritaniya-mozhe-da-napusne-es-bez-sdelka-ako-deputatite-othvarlyat-predlozheniyata-na-tereza-mey.html", "text": "Великобритания може да напусне ЕС без сделка, ако депутатите отхвърлят предложенията на Тереза Мей, завява министърът от министерството, отговарящо за Брекзит, Лорд Каланън, пише британският Huffington Post.\r\nМинистърът завява, че в такъв случай търговските отношения между Европейския съюз и Великобритания ще се основават само на правилата на Световната търговска организация.\r\nТова е най-ясното предупреждение за евентуалните последствия, ако ключовото гласуване бъде бламирано в някоя от камарите на британския парламент.\r\nЗасега министрите избягват да коментират въпроса какво би станало, ако гласуването в парламента  доведе до отхвърляне на плановете на правителството. Те предпочитат да припомнят, че резултатът от референдума не може да бъде променен с никакво гласуване и Великобритания ще напусне ЕС догодина. Юлиян Марков", "date": "2018.03.21", "title": "Huffington Post: Великобритания може да напусне ЕС без сделка, ако депутатите отхвърлят предложенията на Тереза Мей"}
{"url": "http://www.focus-news.net/news/2018/03/21/2501824/rossiyskaya-gazeta-mozhe-li-da-se-prosledi-proizhoda-na-otrovnoto-veshtestvoi.html", "text": "Може ли да се проследи произхода на отровното вещество, пита руското електронно издание “Российская газета“.\r\nВестникът пита защо досега специалните служби на Великобритания не допускат до намерените от тях следи руски експерти. На този въпрос се опитва да отговори Леонид Ринк, един от “разработчиците на химическо оръжие“ в миналото.\r\nСпоред него може бързо да се изясни, че веществото не е произведено в Русия. Според експерта технологиите за производство на едно и също вещество в различните страни са различни. Не само отпечатъкът на човешкия палец е индивидуален. Промишлените изделия също имат особености, само че национални. Даже ядрения заряд след взрива може да бъде идентифициран.\r\nЛеонид Ринк казва: „Образецът от Солсбъри е като отпечатък от палец за криминалиста“.\r\nВеликобритания също е произвеждала бинарни отровни вещества и то в лабораториите на най-големия научно-изследователски център, специализиран в изучаването и разработката на химически и биологически  оръжия Портън Даун. Той се намира в непосредствена близост до Солсбъри., заявява експертът, като напомня, че Русия е унищожила всички запаси от химически оръжия, както и съоръженията за тяхното синтезиране. Юлиян Марков", "date": "2018.03.21", "title": "„Российская газета“: Може ли да се проследи произхода на отровното вещество?"}
{"url": "http://www.focus-news.net/news/2018/03/21/2501828/the-giardian-ispaniya-otkazva-da-podkrepi-sporazumenieto-s-velikobritaniya-sled-brekzit-zaradi-gibraltar.html", "text": "Трудно-изработеното споразумение с Великобритания за преходния период след Брекзит е поставено под съмнение, заради притесненията на Испания около статута на Гибралтар, пише британския вестник The Guardian.\r\nРазбираемо е, че Испания, която има претенции към Скалата  иска гаранции, че  Гибралтар ще може да ползва привилегиите на единния европейски пазар и митническия съюз след напускането на Великобритания.\r\nИспанското правителство е притеснено от коментара на министърът, отговарящ за Брекзит в британското правителство Дейвид Дейвис, който изрази съмнение относно подобна възможност.\r\nСпоред Мишел Барние, главен преговарящ от страна на ЕС „никакво споразумение между ЕС и Великобритания не може да се прилага за територията на Гибралтар без двустранно споразумение между Испания и Великобритания“. Юлиян Марков", "date": "2018.03.21", "title": "The Giardian: Испания  отказва да подкрепи споразумението с Великобритания след Брекзит заради Гибралтар"}
{"url": "http://www.focus-news.net/news/2018/03/21/2501835/pregled-na-osnovnite-temi-v-britanskiya-pechat-agentsiya-fokus.html", "text": "Критикуват Жан-Клод Юнкер заради „възмутителното“ писмо до Владимир Путин, пише британският вестник The Times.\r\nЖан-Клод Юнкер застраши британските усилия за създаването на общоевропейски съюз срещу Русия вчера, като поздрави Владимир Путин и призова за по-тесни връзки. Юнкер, председател на Европейската комисия, пожела на Путин \"всеки успех\" в четвъртия му мандат като президент и в топлото писмо не спомена за отравянията в Солсбъри. Путин беше преизбран в неделя с повече от 75 на сто от гласовете, в избори помрачени от доклади за нарушения.\r\nАшли Фокс, лидер на консервативната група на членовете на ЕП, заяви, че \"възмутителната\" похвала от страна на Юнкер и предложението към Путин за  паневропейска сигурност са израз на помирение. Жан-Клод Юнкер, на 63 години, е една от най-проруските фигури в Европа и е обвиняван в подкопаване на санкциите на ЕС за анексирането на Крим от Русия.\r\nДруги лидери на ЕС се дистанцираха от позицията му, а Ги Верхофстад, преговарящият за Брекзит  в Европейския парламент, заяви, че сега не е \"време за поздравления\". Доналд Туск, председател на Европейския съвет и бивш полски премиер, който прекара младежките си години си в антикомунистическия ъндърграунд,  заявиха лично, че няма да изпратят поздравително писмо до Путин, узна вестник The Times.\r\nПисмото на Юнкер вероятно ще окуражи съпротивата на други страни от ЕС  да приемат по-твърда линия към Русия, започната от Великобритания. Досега блокът не успява да състави изявление, в което обвинява Русия за опита за убийството на Сергей Скрипал  и дъщеря му на 4 март. Доналд Тръмп говори с Путин вчера, но не повдигна темата за  Солсбъри.\r\n***Трудно-изработеното споразумение с Великобритания за преходния период след Брекзит е поставено под съмнение, заради притесненията на Испания около статута на Гибралтар, пише британския вестник The Guardian.\r\nРазбираемо е, че Испания, която има претенции към Скалата  иска гаранции, че  Гибралтар ще може да ползва привилегиите на единния европейски пазар и митническия съюз след напускането на Великобритания.\r\nИспанското правителство е притеснено от коментара на министърът, отговарящ за Брекзит в британското правителство Дейвид Дейвис, който изрази съмнение относно подобна възможност.\r\nСпоред Мишел Барние, главен преговарящ от страна на ЕС „никакво споразумение между ЕС и Великобритания не може да се прилага за територията на Гибралтар без двустранно споразумение между Испания и Великобритания“.\r\n***Възниква объркване относно правата за свободно движение на британските граждани в ЕС след  Брекзит, пише британският вестник The Independent.\r\nСпоред британски евродепутати в подготвеното споразумение за преходния периода след Брекзит липсва клаузата, касаеща свободното придвижване на британски граждани на територията на Европейския съюз. Те настояват министърът по въпросите на Брекзит в британското правителство Дейвид Дейвис  да внесе яснота по въпроса. \r\nСпоред евродепутатите от Великобритания липсата на подобна клауза ще доведе до несигурност около 1.2 милиона британски граждани, живеещи в ЕС.\r\n***Великобритания може да напусне ЕС без сделка, ако депутатите отхвърлят предложенията на Тереза Мей, завява министърът от министерството, отговарящо за Брекзит, Лорд Каланън, пише британският Huffington Post.\r\nМинистърът завява, че в такъв случай търговските отношения между Европейския съюз и Великобритания ще се основават само на правилата на Световната търговска организация.\r\nТова е най-ясното предупреждение за евентуалните последствия, ако ключовото гласуване бъде бламирано в някоя от камарите на британския парламент.\r\nЗасега министрите избягват да коментират въпроса какво би станало, ако гласуването в парламента  доведе до отхвърляне на плановете на правителството. Те предпочитат да припомнят, че резултатът от референдума не може да бъде променен с никакво гласуване и Великобритания ще напусне ЕС догодина.", "date": "2018.03.21", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/03/21/2501839/pregled-na-mezhdunarodnite-novini-do-6-chasa-agentsiya-fokus.html", "text": "Китайският президент Си Дзинпин се зарече да брани териториалния интегритет на Китай и отправи остро предупреждение срещу тези, които биха опитали да разцепят страната, по време на речта си при закриването на Конгреса на ККП във вторник.\r\nКоментарите на Си, за които анализаторите смятат, че са преднамерено и очевидно твърди, целят да изпратят ясен сигнал на антагонистичните сили вътре и извън Китай.\r\nВсички действия или трикове, целящи да разделят китайската територия са обречени на сигурен провал и ще бъдат посрещнати със съпротива от китайския народ и ще бъдат наказани от историята, заяви Си по време на заключителната среща на 13-ия Народен конгрес на Китай.\r\nТой посочи, че китайския народ има решителността, самочувствието и способностите да разгроми сецесионистките опити, независимо под каква форма са те. „Китайския народ споделя общата вяра, че никога не е позволил и че е абсолютно невъзможно да се отдели и сантиметър от огромната територия на страната – от Китай“, категоричен бе китайският лидер.\r\nИзказването е било прието с бурни овации от делегатите. Няколко от тях коментираха пред Global Times, че се чувстват сигурни и мотивирани, особено що се отнася до справянето с нарастващите домашни и външни заплахи.\r\n„Не може да е по-ясно, че забележките целят да изпратят ясен сигнал на сецесионистките сили в Тайван, Хонг Конг, Синдзян-уйгурския автономен окръг и Тибет“, заяви Чуй Сай-пен, член на законодателното събрание на специалния административен регион Макао.\r\n„Твърдия коментар на президента на такова значимо събитие са ясна декларация за решимостта на Китай да брани териториалния си интегритет, особено в период, когато домашните и външните заплахи се умножават“, заяви  Ксу Гуангю, пенсиониран генерал-майор и висш съветник на китайското военно ведомство.\r\n***Чуждестранните компании, които работят по проекта на газопровода „Северен поток 2“ са застрашени от санкции от страна на САЩ в рамките на закона „За противодействие на противниците на САЩ чрез санкции“ заявява говорителят на Държавния департамент Хедър Науърт.\r\n„Ние като правителство на САЩ заставаме срещу проекта „Северен поток 2“. Считаме, че „Северен поток 2“ подкопава в цялост енергийната безопасност и стабилност в Европа. Той предоставя на Русия още едно средство за оказване на натиск над европейските страни, особено на такива като Украйна“, заявява говорителят.\r\n„Северен поток 2“ е проект за разширяване на газопровода „Северен поток“, който заобикаля транзитните страни – Украйна, Беларус, Полша  и другите прибалтийски страни. Той преминава през изключителните икономически зони на Русия, Финландия, Швеция, Дания и Германия.\r\n***Четирима ислямисти са ликвидирани в Чечня.\r\n„При проведени оперативно-издирвателни мероприятия сътрудници на Министерство на вътрешните работи на Чеченската република, съвместно с управлението на Федералната служба за сигурност към Чеченската република в приграничния с Ингушетия район в горски масив около 22 часа е открита и блокирана група ислямски бойци.Четиримата престъпници са ликвидирани\", съобщават от Министерство на вътрешните работи на Чеченската република. \r\nНяма пострадали от силите за сигурност и полицията.\r\n***След отравянето на Сергей Скрипал и дъщеря му Юлия се заговори за „загадъчната“ смърт на сина на бившия полковник от руското разузнаване. \r\nАлександър Скрипал се жени за дъщерята на колега на баща му от разузнаването, с която живеят в съседни квартири. След събитията около баща му семейството се преместило във Великобритания.  Отношенията между двамата обаче не вървели и по думите на тъста му Александър започнал да пие и да посяга на жена си. Това довело до развод. Миналата година Александър и новата му приятелка Анна заминали за Москва. На 13 юли миналата година двамата заминали за Санкт Петербург, където на 18 юли починал по официални данни от чернодробна недостатъчност.\r\nВестникът припомня, че британските власти наредиха ексхумация на останките на Александър и майка му, които са погребани в Солсбъри. Съпругата на Сергей Скрипал умира от рак през 2012 година. \r\n***.Поръчителят на провокацията с опита за убийството на Сергей Скрипал може да се намира в самата Великобритания, а може и извън нейните предели, включително и в Русия, казва експертът по европейски въпроси Владимир Швейцер .\r\nСпоред Швейцер „даже и в Русия има хора, които заемат доста високо положение и не са заинтересовани от развитието на диалога със Запада“.\r\nНо това не е президентът Владимир Путин, „който се явява застъпник за този диалог (със Запада) и иска да намери контакти с Европа“, добавя експерта. Ако това са англичани, то те „искат да хвърлят още един камък по Тереза Мей, която си има достатъчно проблеми с Брекзит и вътре в партията й“. Източникът може да се намира  и в Европа. Те (ЕС и Великобритания)сега делят имущество, свързано с Брекзит – кой ще плати и кога. Затова не трябва да се изключва, че някой иска да стреля по два заека – по Тереза Мей и по Владимир Путин“, отбелязва експерта. \r\n„Имам усещането, че тези хора искат да извадят президента Владимир Путин извън диалога със Запада“, казва Швейцер.  Той не допуска, че Германия във връзка с възможните нови санкции срещу Русия заради случаят със Сергей Скрипал, ще се оттегли от газопровода „Северен поток 2“. „Проектът е по-изгоден за Европа, отколкото за Русия, защото там ( в Европа) по-често възникват проблеми с електрозахранването и няма възможност да заменят природния газ с втечнен газ от Америка“, завърши Швейцер.\r\n***Критикуват Жан-Клод Юнкер заради „възмутителното“ писмо до Владимир Путин.\r\nЖан-Клод Юнкер застраши британските усилия за създаването на общоевропейски съюз срещу Русия вчера, като поздрави Владимир Путин и призова за по-тесни връзки. Юнкер, председател на Европейската комисия, пожела на Путин \"всеки успех\" в четвъртия му мандат като президент и в топлото писмо не спомена за отравянията в Солсбъри. Путин беше преизбран в неделя с повече от 75 на сто от гласовете, в избори помрачени от доклади за нарушения.\r\nАшли Фокс, лидер на консервативната група на членовете на ЕП, заяви, че \"възмутителната\" похвала от страна на Юнкер и предложението към Путин за  паневропейска сигурност са израз на помирение. Жан-Клод Юнкер, на 63 години, е една от най-проруските фигури в Европа и е обвиняван в подкопаване на санкциите на ЕС за анексирането на Крим от Русия.\r\nДруги лидери на ЕС се дистанцираха от позицията му, а Ги Верхофстад, преговарящият за Брекзит  в Европейския парламент, заяви, че сега не е \"време за поздравления\". Доналд Туск, председател на Европейския съвет и бивш полски премиер, който прекара младежките си години си в антикомунистическия ъндърграунд,  заявиха лично, че няма да изпратят поздравително писмо до Путин, узна вестник The Times.\r\nПисмото на Юнкер вероятно ще окуражи съпротивата на други страни от ЕС  да приемат по-твърда линия към Русия, започната от Великобритания. Досега блокът не успява да състави изявление, в което обвинява Русия за опита за убийството на Сергей Скрипал  и дъщеря му на 4 март. Доналд Тръмп говори с Путин вчера, но не повдигна темата за  Солсбъри.\r\n***Деветнайсет души загиват, а 21 са ранени след като автобус пада от скала във Филипините.\r\nАвтобусът, който е пътувал към столицата Манила се е подхлъзнал по планински път на остров Миндоро във вторник. Спасителите вадят телата на убитите и ранените от пропастта. Полицията разследва защо водачът е загубил контрол – дали става дума за механична повреда или шофьорът е заспал. Превозното средство се намира в 15-метрова пропаст.\r\nИнцидентът е станал близо до град Саблаян, който се намира на 195 километра южно от столицата Манила.\r\n***Според южнокорейския президент Мун Дже-ин е възможна тристранна среща между САЩ, Северна и Южна Корея, като разговорите трябва да сложат край на ядрената заплаха на Корейския полуостров.\r\nСлед поредицата от дипломатически разговори в Европа, Азия и САЩ  президентът на Южна Корея планира врещя със севернокорейския лидер Ким Чен-ун. Американският президент Доналд Тръмп  също каза, че ще се срещне със севернокорейския лидер през май.\r\n„Срещата Северна Корея – САЩ ще бъде историческо събитие само по себе си, следвайки една среща между двете Кореи“, казва Мун Дже-ин.\r\nПоредицата от срещи трябва да сложи край на ядрените проблеми и да донесе мир на Корейския полуостров, казва южнокорейския президент.\r\n***Израелските военни за пръв път признаха за въздушен удар по сирийски яден реактор, нещо, което отдавна се подозираше.\r\nПризнанието, заедно с разсекретяването на нови материали става на фона на  зачестяващите предупреждения от страна на Израел за активността на неговия най-голям враг Иран в Сирия.\r\nИзраелският премиер Бенямин Нетаняху настоятелно призовава ядреното споразумение между Иран и световните сили да бъде променено или отменено.\r\n„През нощта на 5-ти срещу 6-ти септември израелските Военновъздушни сили успешно удариха и разрушиха сирийски ядрен реактор в строеж“ , се казва в официалното изявление. Сирия междувременно отрича да строи ядрен реактор.", "date": "2018.03.21", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/03/21/2501840/ria-novosti-v-norvegiya-sa-obezpokoeni-ot-agresivnoto-povedenie-na-rusiya.html", "text": "Министърът на отбраната на Норвегия Франк Баке-Йенсен е изразил безпокойство във връзка с „агресивното поведение“ на Русия по границите на страната му пред американския си колега Джеймс Матис, предава агенция РИА Новости.\r\n„Ние наблюдаваме агресивно поведение на Русия по нашите граници и внимателно следим за развитието на руските въоръжени сили“, казва Баке-Йенсен.\r\n„По време на учение Русия премести в достатъчно кратки срокове значително количество военнослужещи в северната част на страната. Към норвежката граница са били предислоцирани руски ракетни системи. Това предизвиква у нас опасения“, добавил норвежкият министър на отбраната. Юлиян Марков", "date": "2018.03.21", "title": "РИА Новости: В Норвегия са обезпокоени от „агресивното поведение“ на Русия"}
{"url": "http://www.focus-news.net/news/2018/03/21/2501843/novo-svlachishte-v-pernishko-patyat-smolyan-madan-ostava-zatvoren-za-mesetsi-obzor.html", "text": "Ново свлачище се е активизирало вследствие на обилните валежи от дъжд. Този път то е на територията на Област Перник, на пътя Брезник-Трън. Свлечената заемна маса между км 44 и км 47 наложи преустановяването на движение на път II-63 в този участък. „На практика това е основната пътна артерия, свързваща областта с града. В момента се използва един обиколен маршрут между селата Велиново и Глоговица, който също не е безпроблемен, но при всички случаи дава алтернатива. Това, което правят екипите в момента, е да дренират терена. В момента не вали дъжд и се надяваме да може да свършим работата по укрепването, защото утре рано ще започне насипването на едър камък и скална маса, която да уплътни. При добри метеорологични условия вдругиден ще има имаме възможност и за асфалтиране на пропуканите участъци“, коментира за Агенция „Фокус“ областният управител на Перник Ирена Соколова.\r\nПътят Смолян-Мадан ще остане затворен месеци наред заради огромното свлачище, стана ясно на брифинг, свързан с основните изводи в доклада за извършените от експертите огледи на срутището на път ІІ-86.\r\nПредседателят на УС на Агенция „Пътна инфраструктура“ инж. Дончо Атанасов изрази надежда другата седмица да бъде асфалтиран и обезопасен пътят, който ще заобиколи свлачището. Очаква се в сряда пътят да бъде пробит и отворен. По него ще преминават бусове и лекотоварни автомобили. Инж. Атанасов уточни, че са осигурени достатъчно автобуси за връзка на откъснатите населени места с областния център. Той отбеляза, че най-важното нещо е да няма социално напрежение при такива тежки ситуации и увери, че имат стегната организация. Инж. Атанасов предупреди, че всички мероприятия, които ще извършват, не са безопасни за хората, които ще ги правят. „Пътят трябва да бъде безопасен, няма кой да поеме тази отговорност и да го пусне. Ще продължим с огромна енергия да помагаме на хората да не се чувстват откъснати“, каза той. \r\nРъководителят на експертната работна група по случая доц. д-р Стефчо Стойнев обясни, че на базата механизма на развитие на срутищниня процес, тяхното предложение към АПИ е, че на този етап не е допустимо разчистването на пътя и осигуряването на преминаването през него. По думите му, ако си позволят да отнемат част от тези скални маси, това ще наруши равновесието на блока отгоре и рискуват цялото скално количество да се озове на пътя или в долината на река Черна. „Смятаме, че взетото решение за обходен път е много навременно и правилно, тъй като дори и да се тръгне към разчистване на тези скални маси, ремонтирането или възстановяването на пътя, също изисква затварянето му от порядъка на 4-6 месеца“, допълни той. По думите му трябва да се премине към проучвателни дейности и възстановяване на пътя без да се отваря аварийно, особено сега. Според него проучвателните проекти могат да се извършват и в това състояние, но самите възстановителните работи трябва да изчакат стабилизацията на процеса и затихването му. Той препоръча да се изградят укрепителни зони, а районът на стария водопровод трябва да се ремонтира и обезопаси. Според него задължително трябва де се тампонират пукнатините и да продължи изпълнението на мониторинга. Доц. Стойнев подчерта, че динамиката на времето несъмнено ще оказва влияние върху активността на срутищния процес. Той уточни, че пътното платно е в състояние, което не е засегнато от този процес. Има затрупване на пътя, който се намира в сравнително добро състояние. По думите му експертната комисия е наясно с механизма, по който се е развил срутищният процес. Той посочи, че в момента има активен стадий на развитие, но постепенно водещи до затихване. Според него динамиката на времето несъмнено ще оказва влияние върху активността на срутищния процес, но измерванията показват слаби деформации. „В тази конфигурация процесът ще затихне във времето, което ще позволи да бъдат изпълнявани по-нататък дейностите, свързани с разчистване на тази зона“, допълни той и уточни, че междублоковото пространство е запълнено с глинест материал, който създава благоприятни условия за хлъзгане на отделните блокове. Според него друг фактор за възникването на свлачището е отводняването на масива при бързото топене на снега.\r\nЛюба АЛЕКСИЕВА", "date": "2018.03.21", "title": "Ново свлачище в Пернишко, пътят Смолян – Мадан остава затворен за месеци (ОБЗОР)"}
{"url": "http://www.focus-news.net/news/2018/03/21/2501838/tass-sergey-lavrov-potvarzhdava-za-sreshta-mezhdu-vladimir-putin-i-shindzo-abe-prez-may.html", "text": "Външният министър на Руската федерация е потвърдил, че през месец май ще се състои среща между руския президент Владимир Путин и японския министър-председател Шиндзо Абе в Русия, предава ТАСС.\r\nТова е станало по време на срещата му с японския външен министър  Таро Коно в Токио.\r\n„Безусловно главно събитие на годината ще стане срещата на нашите лидери през май в Русия. Заинтересовани сме нашите преговори да се използват за максимално ефективна подготовка на тази среща. Като цяло ние считаме нашите отношения за динамични, като естествено има сфери, в които бихме искали да видим повече движение“, отбелязва Лавров. Юлиян Марков", "date": "2018.03.21", "title": "ТАСС: Сергей Лавров потвърждава за среща между Владимир Путин и Шиндзо Абе през май"}
{"url": "http://www.focus-news.net/news/2018/03/21/2501837/afp-izrael-priznava-za-udar-po-siriyski-yadren-reaktor-prez-2007-godina.html", "text": "Израелските военни за пръв път признаха за въздушен удар по сирийски яден реактор, нещо, което отдавна се подозираше, предава AFP.\r\nПризнанието, заедно с разсекретяването на нови материали става на фона на  зачестяващите предупреждения от страна на Израел за активността на неговия най-голям враг Иран в Сирия.\r\nИзраелският премиер Бенямин Нетаняху настоятелно призовава ядреното споразумение между Иран и световните сили да бъде променено или отменено.\r\n„През нощта на 5-ти срещу 6-ти септември израелските Военновъздушни сили успешно удариха и разрушиха сирийски ядрен реактор в строеж“ , се казва в официалното изявление. Сирия междувременно отрича да строи ядрен реактор. Юлиян Марков", "date": "2018.03.21", "title": "AFP: Израел признава за удар по сирийски ядрен реактор през 2007 година"}
{"url": "http://www.focus-news.net/news/2018/03/21/2501844/ministar-lilyana-pavlova-vrachi-golyamata-nagrada-za-infrastruktura-na-desetiletieto.html", "text": "Министърът за Българското председателство на Съвета на ЕС Лиляна Павлова връчи голямата награда за най-успешен инфраструктурен проект на десетилетието (2007-2017) на специална церемония в София тази вечер. Призът получи Столичната община в лицето на кмета Йорданка Фандъкова за изграждането и развитието на Софийското метро. Това съобщиха от пресцентъра на Министерство за Българското председателство на Съвета на ЕС.\r\nINFRASTRUCTURE BULGARIA AWARDS 2018 на „Градът Медиа груп“ е една от най-престижните инициативи за отбелязване приноса в развитието на инфраструктурата на България. Наградите се връчват на всеки две години, като за първи път е учредена и награда на десетилетието. Специалното издание тази година се осъществи под патронажа на министерството за Българското председателство на Съвета на ЕС 2018 в партньорство с министерствата на транспорта, информационните технологии и съобщенията, на регионалното развитие и благоустройството, на околната среда и водите и на енергетиката. Официален гост на събитието беше Искра Михайлова, председател председател на Комисията по регионално развитие в Европейския парламент.\r\nНоминираните проекти, участващи в инициативата, са завършени в периода 2016-2017 година и са изградени в последните 10 години – периода от влизането на България в Европейския съюз. Наградите в петте категории са определени от 17-членно жури от представители на експертни, браншови и академични среди. Категориите, за които се състезаваха обекти от цялата страна са: „Транспортна и пътна инфраструктура“, „Транспортна железопътна инфраструктура“, „Енергийна инфраструктура“, „Градска среда“ и „Екологична инфраструктура“. \r\n„В единадесетата година откакто поехме кормилото на кораба, който плува по европейското бурно море, сме поели нелеката задача да водим и дебата за това в каква Европа искаме да живеем и какво бъдеще искаме за нашите деца. Не случайно в основата поставихме именно инфраструктурата, която ни сплотява и гради мостове между хората“, каза министърът за Българското председателство при откриването. Тя отбеляза, че успехите, които постига България, са благодарение на европейската солидарност, но и на усилията на всички браншове и българи. Министър Павлова акцентира на ключовите теми, по които работи страната ни като председател, сред които запазването на кохезионната политика и темата за Западните Балкани.\r\n„Именно свързаността и инфраструктурата на региона са темите, по които искаме да дадем своя принос като Българско председателство. Те ще ускорят процесите на икономическото развитие, ще дадат възможност на младите хора да останат и живеят тук и повече възможности за бизнеса“, допълни тя.\r\nМинистър Лиляна Павлова пожела на организаторите следващото издание на наградите да бъде за Балкански инфраструктурни проекти, тъй като тепърва ще се изгражда свързаността между държавите в региона.", "date": "2018.03.21", "title": "Министър Лиляна Павлова връчи голямата награда за инфраструктура на десетилетието"}
{"url": "http://www.focus-news.net/news/2018/03/21/2501845/predstoyashti-sabitiya-v-stranata-za-21-mart-agentsiya-fokus.html", "text": "***\r\nОт 11.00 часа в хотел „Риу“ в Правец вицепрезидентът Илияна Йотова ще изнесе заключителната лекция на настоящия курс на Българското училище за политика „Димитър Паница“. \r\n***\r\nОт 09.00 часа ще започне пленарното заседание на Народното събрание. \r\n***\r\nОт 10.30 часа Делегация на Групата за приятелство Македония – България, водена от заместник-председателя на Събранието на Република Македония Фросина Ташевска-Ременски ще се срещне с председателя на Народното събрание Цвета Караянчева. В 11.30 часа в зала „Изток“ ще разговарят с народните представители от Групата за приятелство България – Македония в 44-тото Народно събрание. \r\n***\r\nОт 10.00 часа ще започне седмичното заседание на Министерския съвет.\r\n***\r\nОт 12.00 часа в Клуба-музей на авиацията на Терминал 1 на Летище „София“ министърът на туризма Николина Ангелкова ще присъства на пресконференция на Асоциацията на българските авиокомпании, по време на която ще бъде направен Анализ на авиационния пазар през 2017 г.\r\nСлед пресконференцията, от 13.00 часа ще се състои годишната среща на авиационната индустрия, на която се очаква да присъстват представители на българските авиокомпании, ДП РВД, Летище София, Гражданска въздухоплавателна администрация, държавни институции. По време на срещата ще  бъдат връчени годишните  награди на АБА.\r\n***\r\nОт 09.30 часа 7-и състав на Специализирания наказателен съд ще заседава по делото срещу Цветелин Ц., Антон А. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Ралица Л., Росен Ч. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 5-и състав на Специализирания наказателен съд ще заседава по делото срещу Христо Х., Красимир Х., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 15-и състав на Специализирания наказателен съд ще заседава по делото срещу Персин П., на когото са повдигнати обвинения за организиране и ръководене на организирана престъпна група.\r\n***\r\nОт 10.00 часа 6-и състав на Специализирания наказателен съд ще заседава по делото срещу Даниел М. и Христо А., на които са повдигнати обвинения за престъпление по служба.\r\n***\r\nОт 10.00 часа в Големия салон на БАН, Институтът по полимери към БАН ще представи актуални разработки на модерни полимерни материали и технологии, намерили отзвук в световната наука и с очакван ефект върху важни за обществото проблеми. От 11.00 часа в Института по полимери (ул. „Акад. Георги Бончев”, блок 103) ще се проведат практически демонстрации. \r\n***\r\nОт 10.00 часа от Института по полимери (ул. „Акад. Георги Бончев”, блок 103), Институтът по полимери към БАН ще представи актуални разработки на модерни полимерни материали и технологии, намерили отзвук в световната наука и с очакван ефект върху важни за обществото проблеми. \r\n***\r\nОт 10.30 часа 18-и състав на Специализирания наказателен съд ще заседава по делото срещу Богомил М., Ивелин Д. и Ивайло Х., на които са повдигнати обвинения за изнудване.\r\n***\r\nОт 11.00 часа в Пресклуба на БТА ще се проведе пресконференция на Обединени бизнес клубове. \r\n***\r\nОт 11.00 часа в Пресклуба на БТА ще се проведе пресконференция на Институт по аграрна икономика (ИАИ) към ССА, Аграрен университет - Пловдив (АУ) и Нов български университет (НБУ), на която ще бъде представен проекта \"Иновационни модели за повишаване на конкурентоспособността на земеделските стопанства в България\". \r\n***\r\nОт 13.30 часа в НДК започва първия ден от Конференцията на високо равнище\r\n„БЪДЕЩЕТО НА ТРУДА: Подход, основан на жизнения цикъл“. \r\n***\r\nОт 13.30 часа в сградата на Висшия съдебен съвет на ул. „Екзарх Йосиф“ 12 ще се проведе заседание на прокурорската колегия на Съвета. \r\n***\r\nОт 13.30 часа 1-ви състав на Специализирания наказателен съд ще заседава по делото срещу Асен И., на когото е повдигнато обвинение за  организиране и ръководене на организирана престъпна група.\r\n***\r\nОт 16.30 часа в Галерия „Униарт“ на Нов български университет ще се проведе лекция на Кшищоф Чижевски, директор на Центъра „Крайграничие - на изкуства, култури, народи“ в Сейни. \r\n***\r\nОт 19.00 часа в Литературен клуб „Перото“  ще бъде представен сборникът с разкази и фейлетони „Тимур и неговите командоси“ на Вилислав Георгиев.\r\n***\r\nОт 20.00 часа в зала 1 на НДК ще се състои концерт-спектакъл „Аз съм, Българийо, твоя дъщеря“ на Поли Паскова.\r\n***\r\nОт 18.00 часа в пространството на Арт Галерия Le Papillon ще бъде открита изложба живопис „Морска музика“ на Георги Йорданов.\r\n*** \r\nОт 11.00 часа в пресклуба на БТА ще се състои пресконференция на Обединени бизнес клубове на тема \"Политики на малките и средни предприятия. Принципна работа на ОБК.\" Ще бъдат представени регионалното и областно ръководство на организацията и информация за Балканска конференция.\r\n*** \r\nОт 18.00 часа в Изложбени зали „Рафаел Михайлов“ ще бъде открита изложба на Илия Банков. \r\n*** \r\nОт 19.00 часа в МДТ „Константин Кисимов“ще се състои празничен концерт на МДТ „Константин Кисимов“ по случай Празника на Велико Търново.\r\n***\r\nОт 11.00 часа кметът на Община Видин, Огнян Ценков ще даде редовна пресконференция в залата на 6-ти етаж на административната сграда.\r\n***\r\nОт 09.00 часа служителите в затворите във Враца излизат на протест.\r\n***\r\nОт 10.00 часа в 80 стая (Стаята на Общински съвет) ще се проведе процедура, чрез публично състезание за възлагане, на обществена поръчка с предмет: „Ремонт и обновяване на ДГ „Знаме на мира“, ж.к. „Дъбника”, град Враца“.\r\n***\r\nОт 17.00 часа в малката зала на Художествна глаерия „Иван Фунев“ ще се проведат XXIX Зимни четения „Поруганато достойнство на един виден врачански поборник“ – Красимир Григоров.\r\n***\r\nОт 17.00 часа в къща на КДК ще се проведе поетична вечер „Пролетни гласове“ – млади дарования от литературен клуб „Ботевци“.\r\n***\r\nОт 17.30 часа в Синята зала на Малдежкия дом ще се проведе среща разговор с проф. Вили Лаков и Христо Христов и ще бъде представена книгата „Бивши хора“.\r\n*** \r\nОт 17.30 часа в ХГ „Недялко Каранешев“ ще бъде представен романа „Повече от любов“ на Радослав Гизгинджиев.\r\n***\r\nОт 9.00 часа в Спортна зала „Никола Петров“ ще се проведе Областно първенство по хандбал за момичета и момчета 5 - 7 клас от ученически игри 2017/2018 година.\r\n***\r\nОт 13.00 часа заместник-министърът на околната среда и водите Красимир Живков ще направи първа копка на пречиствателната станция за отпадъчни води на Добрич. \r\n***\r\nОт 11.00 часа на площад „Велбъжд” ще започнат тържествата по повод официалния празник на града – „Кюстендилска пролет”. \r\n***\r\nОт 09.00 часа служителите в затворите в Ловеч излизат на протест.\r\n***\r\nОт 17.30 часа в Малкия салон на Двореца на културата Тихомир Иванов представя книгата си \"Камино: Пътят на завръщането\". \r\n***\r\nОт 10.00 часа в зала 1, Апелативният съд ще гледа делото срещу Ахмед Муса и 13-те имами. Делото е насрочено за датите от 21.03. 2018 г. до 05. 04. 2018 г.  включително за всеки работен ден. В първото заседание по делото съдът назначи съдебно-техническа, както и комплексна тюркологична, арабистка и теологическа експертиза. \r\n***\r\nВ 09.00 часа в зала 10 Окръжният съд ще гледа делото срещу Васил Т. по обвинение в това, че на 30.09.2016 г. в землището на гр. Садово, обл. Пловдивска, е направил опит умишлено да умъртви другиго – Т. Б., с двойно гражданство – българско и арменско, по начин и със средство – огнестрелно оръжие, опасно за живота на мнозина – Г. А., В. С., Т. К. , Е. Д. и А. Г. \r\n***\r\nОт 18 часа, в къщата \"Мексиканско изкуство\" на ул. \"Артин Гидиков\"№11 в Стария град ще бъде представена книгата \"Неразказани легенди на маите\" и ще бъде открита изложба с илюстрации към книгата, нарисувани от Ана Монтеро. \r\n*** \r\nОт 11.00 часа в зала 712 на Областна администрация ще заседава Областната комисия „Военни паметници“. \r\n***\r\nОт 10.00 часа в сградата на отделението по Палиативни грижи на Комплексния онкологичен център в Русе ще се проведе пресконференция във връзка със зачестилите спекулации в общественото пространство за броя на болните от онкологични заболявания в регионa.\r\n***\r\nОт 18:30 часа, в Аулата на Корпус 2 на Русенския университет „Ангел Кънчев“ ще се проведе тематична френска филмова вечер. Филмът ще бъде комедията  „Je fais le mort“.\r\n***\r\nОт 17.00 часа в зала 2 на Община Стара Загора ще се проведе публично обсъждане на проекта за изграждане на социални жилища в града. \r\n***\r\nОт 09.00 часа ще се състои официалното откриване на новата градинка пред Природоматематическата гимназия „Добри Чинтулов“. \r\n***\r\nОт 15.00 часа в Пресклуб на БТА-Хасково ще се проведе пресконференция на ученици от ПМГ „Акад. Боян Петканчин“ – Хасково по повод свързаното със смъртта на две техни съученички съдебно дело. \r\n***\r\nОт 19.00 часа в залата на ДКТ „Иван Димов“ ще се проведе концерт, посветен на 90 години от рождението на композитора Тодор Танев. \r\n*** \r\nОт 9.30 часа в Шуменски окръжен съд ще се проведе поредно заседание по делото „Хитрино“.\r\n*** \r\nОт 13.15 часа във физкултурния салон на II ОУ \"Д-р П. Берон\" ще се проведе волейболна среща \"Ученици срещу учители“.", "date": "2018.03.21", "title": "Предстоящи събития в страната за 21 март (Агенция „Фокус“)"}
{"url": "http://www.focus-news.net/news/2018/03/21/2501842/russia-today-anders-fog-rasmusen-rusiya-shte-opita-da-se-namesi-v-izborite-za-evropeyski-parlament-i-oshte-20-izbora-do-2020-godina.html", "text": "Русия ще опита да се намеси в изборите за Европейски парламент през 2019 година, както и още 20 избора в страните членки на НАТО до 2020 година казва Андерс Фог Расмусен,  бивш генерален секретар на НАТО, цитиран от руския телевизионен канал Russia Today.\r\nСпоред него Брюксел трябва да отдели допълнителни средства за борба с руската намеса.\r\n„Аз очаквам, че Русия ще се намеси на предстоящите избори за Европейски парламент през пролетта на 2019 година“, заявява Расмусен пред телевизионния канал CNBC, цитиран от Russia Today. По неговите думи до следващите избори в САЩ през @020 година предстоят още 20 различни избора в страните-членки на НАТО и руските власти „ще направят всичко възможно да повлияят на техния изход“, добавя той. Юлиян Марков", "date": "2018.03.21", "title": "Russia Today: Андерс Фог Расмусен: Русия ще опита да се намеси в изборите за Европейски парламент и още 20 избора  до 2020 година"}
{"url": "http://www.focus-news.net/news/2018/03/21/2501846/nimh-vremeto-shte-bade-vetrovito-ochakva-se-zastudyavane.html", "text": "Атмосферното налягане сутринта все още ще бъде по-ниско от средното за март. През деня продължи да се повишава и вечерта вече ще е по-високо. Днес вятърът от юг-югозапад ще се усили и в източната половина от страната и по северните склонове на планините временно ще е силен, но още преди обяд в източните райони ще се ориентира от изток, а в северните от североизток. До вечерта вятърът в цялата страна ще се ориентира от север-североизток и с него ще нахлува студен въздух. Ще бъде облачно с превалявания от дъжд, в северозападните райони от сняг. Максималните температури ще бъдат в широки граници – от 3-4° в северните райони до 16-17° в южните, в София около 9°.\r\nПрез нощта срещу четвъртък валежи от сняг ще има на много места в Северна България и високите полета на Западна. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Христо Христов. \r\nНад Черноморието ще има значителна облачност, първоначално средна и висока. По-късно през деня от север на юг ще започнат валежи от дъжд, които през нощта срещу четвъртък ще се примесват и преминават в сняг. Ще духа предимно умерен източен, вечерна вече североизточен вятър. Максимални температури на въздуха: 8°-13°. Вълнението на морето ще бъде 2 - 3 бала. Температурата на морската вода е 6° – 7°.\r\nНад планините ще бъде облачно с превалявания от сняг, под 1600-1700 метра от дъжд, но през нощта срещу четвъртък границата на снега значително ще се понижи. Ще духа силен югозападен вятър, който вечерта ще се ориентира от северозапад. Максималната температура на височина 1200 метра ще е около 7°, на 2000 метра около 0°.", "date": "2018.03.21", "title": "НИМХ: Времето ще бъде ветровито, очаква се застудяване"}
{"url": "http://www.focus-news.net/news/2018/03/21/2501849/predstoyashti-mezhdunarodni-sabitiya-za-21-mart-agentsiya-fokus.html", "text": "Външният министър на Руската федерация Сергей Лавров е на посещение в Япония на фона на спора с Токио за Курилските острови.\r\n***Френският президент Еманюел Макрон е на посещение на в  Холандия. Ще бъде приет от краля Вилем-Александър.\r\n***Руски и американски астронавти ще излетят за Международната космическа станция.\r\n***Ще се проведе заседание на Съвета за сигурност на ООН за Либия.", "date": "2018.03.21", "title": "Предстоящи международни събития за 21 март (Агенция \"Фокус\")"}
{"url": "http://www.focus-news.net/news/2018/03/21/2501850/vitseprezidentat-iliyana-yotova-shte-bade-gost-na-balgarskoto-uchilishte-za-politika-dimitar-panitsa.html", "text": "От 11.00 часа в хотел „РИУ“ в Правец вицепрезидентът Илияна Йотова ще изнесе заключителната лекция на настоящия курс на Българското училище за политика „Димитър Паница“. Това съобщиха от прессекретариата на държавния глава.\r\nСъс завършващите – представители на политически партии, местна власт, съд, прокуратура, бизнес, неправителствени организации, вицепрезидентът ще сподели своето виждане за бъдещето на Европейския съюз и способността на Европа да се справя с кризи.", "date": "2018.03.21", "title": "Вицепрезидентът Илияна Йотова ще бъде гост на Българското училище за политика „Димитър Паница“"}
{"url": "http://www.focus-news.net/news/2018/03/21/2501848/tass-sergey-lavrov-london-saznatelno-poel-kurs-za-razvalyane-na-otnosheniyata-s-rusiya.html", "text": "Руският външен министър  смята, че Великобритания съзнателно е поела курс към разваляне на отношенията с Русия, предава ТАСС.\r\nАко Лондон предприеме нови враждебни действия, Москва ще отговори на принципа на реципрочността, добавя Лавров.\r\nТой е заявил това след срещата си с японския си колега Таро Коно.\r\nМосква се надява, че Токио в контакти с Лондон ще успее да изясни местонахождението на   Сергей Скрипал и дъщеря му Юлия, а също и да успее да получи информация за хода на разследването.\r\n„Изразих надежда, че нашите японски приятели в бъдещите контакти с Великобритания ще се постараят да изяснят като минимум два факта: къде се намират Скрипал и дъщеря му и защо разследването ще отнеме месеци, а британското правителство вече е произнесло присъдата си“, казва руският министър в Токио. Юлиян Марков", "date": "2018.03.21", "title": "ТАСС: Сергей Лавров: Лондон съзнателно поел курс за разваляне на отношенията с Русия"}
{"url": "http://www.focus-news.net/news/2018/03/21/2501851/kabinetat-shte-opredeli-vaznagrazhdenieto-na-izpalnitelniya-direktor-na-nap.html", "text": "Кабинетът ще определи възнаграждението на изпълнителния директор на Националната агенция по приходите (НАП). Това предвижда третата точка от дневния ред на министрите за днешното редовно правителствено заседание. Предложението е внесено от финансовия министър Владислав Горанов. Министерският съвет ще утвърди и Националната програма за предотвратяване и противодействие на трафика на хора и закрила на жертвите за 2018 г. Точката е внесена от вицепремиера и военен министър Красимир Каракачанов. На вниманието на кабинета ще бъде и обсъждането на допълнителни разходи по бюджета на Министерството на младежта и спорта за 2018 г. Предложението е внесено от спортния министър Красен Кралев и транспортния – Ивайло Московски.\r\nОчаква се днес да бъде определено търговското дружество, което ще поддържа язовирите, докато се прехвърли собствеността им.", "date": "2018.03.21", "title": "Кабинетът ще определи възнаграждението на изпълнителния директор на НАП"}
{"url": "http://www.focus-news.net/news/2018/03/21/2501841/aktualna-patna-obstanovka.html", "text": "Температурите са в интервала от – 5° до + 9°. Времето над страната е с разкъсана облачност. Слаб до умерен вятър духа в областите Силистра, Търговище, Добрич, Варна Ямбол и Смолян. Слаб дъжд вали в районите на Долна Диканя /обл.Кюстендил/ и Гинци /обл.София/. Слаб сняг вали на Петрохан. Пътните настилки са предимно мокри, заледени и обработени. Това съобщиха от пресцентъра на Агенция \"Пътна инфраструктура\". \r\nНамалена видимост поради мъгла: \r\n- до 10 м на АМ „Хемус“ в района между км 30 и км 41 /обл.София/;\r\n- до 50 м в районите на Панагюрски колони /обл.Пазарджик/; Босна и Малко Търново /обл.Бургас/;\r\n- до 100 м в районите на Левски, Деков, Телиш и Българене /обл.Плевен/.\r\nІІ. Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София - Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 04.04.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 26.03.2018 г.\r\nІІI. Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - забранен за МПС над 12 т;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Котленски“ - забранен за МПС над 12 т; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: София-Ботевград при Бебреш се извършва с повишено внимание поради свлачище на км 202+650 в посока Ботевград. Срок 30.03.2018 г.; забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: \r\nОПУ Русе, ОПУ Разград, ОПУ Шумен: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.\r\nОбласт Хасково: гр. Свиленград – Капитан Андреево от км 370+500 до км 377+900 затворен за движение на МПС, поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.; Обзор – Слънчев бряг от км 168+000 до км 199+100 частичен ремонт на пътната настилка със студена асфалтова смес. Срок до 30.03.2018 г.\r\nІV. Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. Срок до 31.03.2018 г.\r\nОбходен маршрут : път II-14 Видин – Кула - път III-121 Кула – Бойница и обратно. \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът II-15: Движението по път ІІ-15 Мизия – Оряхово от км 62+700 до км 75+200 се осъществява с повишено внимание поради активиране на свлачище. Участъкът е сигнализиран с пътни знаци. Срок 26.03.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, ограничението е сигнализирано с пътни знаци. Срок 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок до 30.03.2018 г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка.Срок до 30.03.2018г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.03.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в участъка Слокощица – Ново село от км 42+600 до км 44+000 се осъществява в една лента поради свличане на земна маса. Участъкът е сигнализиран с пътни знаци. Срок до 30.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. ;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът II-63: Движението на всички МПС по път II-63 Перник - ГКПП \"Стрезимировци\" в участъка с. Филиповци – гр. Трън от км 42+000 до км 47+000 е ограничено поради пропадане на част от банкета. Обходен маршрут: по път III-6301 Филиповци - Велиново - Трън и обратно. Срок до 22.03.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. Срок до 26.03.2018 г.\r\nОбходен маршрут: Смолян – Чокманово – Смилян – Рудозем – Средногорци и обратно. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.,\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nРемонтни дейности: няма.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено поради аварирал мост над река Марица при км 7+600. Обходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. Срок до 20.12.2018 г.\r\nОбходен маршрут: гр. Любимец – с. Сива река – с. Малко градище – гр. Ивайловград. \r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.21", "title": "Актуална пътна обстановка"}
{"url": "http://www.focus-news.net/news/2018/03/21/2501854/pregled-na-osnovnite-temi-v-dobrudzhanskiya-pechat.html", "text": "„Момчил Петков – с отличие от Фондация „Енчо Керязов“, съобщава на първа страница вестник „Нова добруджанска трибуна“. Шахматната гордост на Добрич – шестокласникът Момчил Петков е сред победителите в седмото издание на наградите „Нощ на звездите“. Получил е награда в категорията „Спорт“. „Читалище „Йордан Йовков“ и културният център в Измаил подписаха споразумение“, съобщава изданието. Секретарят на НЧ „Йордан Йовков - 1870 година“ Красимир Масурски и краеведът Георги Казанджиев са посетили област Бесарабия  в Република Украйна с цел културен обмен. Посещението се е състояло в дните от 11 до 15 март, като повод за визитата е била среща с представители от общността на бесарабските българи в региона с цел обмен на информация за  история на преселенията, краеведството и самодейността. „Спешно се набират средства за операция на студент от Добрич“, съобщава всекидневникът.  Младежът, който е студент в Лондон, се нуждае от спешна операция. Той е пострадало тежко при катастрофа на автобуса, с който е пътувало към университета. Александър Георгиев Атанасов е втора година студент в London School Business&Finance. „Заради лошото време удължават с ден изложението „Пчеломания“, съобщава на първа страница другият регионален вестник  „Добруджанска трибуна“. Форумът ще бъде открит на 22 март в 10,00 часа. Тази година обаче ще продължи с ден повече – до 25 март. Изданието е 15-то по ред, участие са заявили 77 фирми. Организаторите посочват, че тази година съпътстващата програма е много богата. Община град Добрич организира общински етап на Международния конкурс за детска рисунка „С очите си видях бедата“, съобщава изданието. Целта на конкурса е със средствата на изобразителното изкуство да се пресъздадат познанията на децата и учениците за бедствията в световен мащаб, начините на поведение и действие в критични ситуации, дейностите на екипите от Единната спасителна система, както и да се създаде интерес към професията на пожарникаря и спасителя. „Избрани шедьоври от габровската галерия показват в Балчик“, съобщава изданието. Творби на художници от четири поколения ще бъдат представени през април в „Двореца“ в Балчик. Експозицията е на Художествена галерия „Христо Цокев“ в Габрово. В изложбата са включени непопулярни творби на едни от най-известните български художници, творили между 60-те години на XIXвек и края на XXвек.", "date": "2018.03.21", "title": "Преглед на основните теми в добруджанския печат"}
{"url": "http://www.focus-news.net/news/2018/03/21/2501847/prodalzhava-poseshtenieto-na-darzhavniya-glava-rumen-radev-shte-bade-na-poseshtenie-v-izrael.html", "text": "Президентът Румен Радев е на официално посещение в Държавата Израел по покана на президента Реувен Ривлин. \r\nВизитата на българския държавен глава е в контекста на 75-ата годишнина от спасението на българските евреи и 70-ата годишнина от създаването на Държавата Израел. Посещението на Румен Радев е в продължение на политическия диалог на най-високо равнище между двете страни. Сред темите на срещите на българския държавен глава ще са възможностите за задълбочаване на сътрудничеството във всички области от взаимен интерес, в това число в сферата на сигурността, борбата с тероризма, икономиката и инвестициите. \r\nВ Мемориала „Яд Вашем“ държавният глава ще участва в церемония по запалването на вечния огън в памет на жертвите на Холокоста, а по-късно през деня ще  положи венец и пред гробовете на жертвите на кораба „Салвадор“ на хълма „Херцел“. Президентът Радев ще се срещне с председателя на Кнесета Юли-Йоел Еделщайн и ще направи изказване в рамките на Шестия глобален форум за борба с антисемитизма. Международната среща събира политически лидери, общественици, духовници, дипломати, преподаватели, представители на гражданското общество от цял свят. На форума се обсъждат стратегически мерки за борба с антисемитизма и други форми на расова и етническа омраза. \r\nВ рамките на деня Румен Радев ще посети също високотехнологичния парк „Гав Ям Негев“, който се намира в град Бер Шева. \r\nНа 22 март българският държавен глава ще разговаря с Роберт Сингер, вицепрезидент и главен изпълнителен директор на Световния еврейски конгрес. По-късно Румен Радев ще проведе среща с министър-председателя на Държавата Израел Бениамин Нетаняху. Програмата на президента в Йерусалим предвижда още посещение в църквата “Божи гроб” и Стената на плача. \r\nПрез деня президентът Румен Радев ще посети Палестина. По време на официалното посещение в Рамала българският държавен глава ще положи венец пред гроба на Ясер Арафат и ще разговаря със своя палестински колега Махмуд Аббас. Двамата ще обсъдят перспективите за развитието на двустранните българо-палестински отношения. Задълбочаването на политическия диалог и на сътрудничеството в сфери като търговско-икономическите контакти, образованието, науката и културата ще бъдат във фокуса на срещата. \r\nВ ръководената от българския държавен глава делегация участват народни представители, представители на еврейски организации в България, както и на деловите среди, на работодателски и търговски организации. В рамките на визитата си президентът Румен Радев ще бъде придружаван от своята съпруга.", "date": "2018.03.21", "title": "Продължава посещението на държавния глава Румен Радев ще бъде на посещение в Израел"}
{"url": "http://www.focus-news.net/news/2018/03/21/2501856/dobrich-vodata-v-tervelskoto-selo-orlyak-e-negodna-za-piteyno-bitovi-nuzhdi.html", "text": "Водата в тервелското село Орляк е негодна за питейно-битови нужди. За това информира на своята интернет страница Община Тервел. При извършено на 15 март контролно пробонабиране на вода за питейно-битови цели и изследване по микробиологични показатели от пункт при крана на потребителя в зоната на село Орляк, Община Тервел, е установено, че водата не отговаря по микробиологични показатели (Коли форми, Ешерихия коли) на Наредба 9/2001 г. за качеството на водата, предназначена за питейно-битови цели и същата не следва да се ползва.\r\nПрепоръчва се използване на бутилирана вода от търговската мрежа, а при невъзможност за закупуване на такава или ползване на вода от резервни съдове, водата преди консумация да се преварява.", "date": "2018.03.21", "title": "Добрич: Водата в тервелското село Орляк е негодна за питейно-битови нужди"}
{"url": "http://www.focus-news.net/news/2018/03/21/2501852/zam-ministar-krasimir-zhivkov-shte-napravi-parva-kopka-na-prechistvatelnata-stantsiya-v-dobrich.html", "text": "Заместник-министърът на околната среда и водите Красимир Живков ще направи първа копка на пречиствателната станция за отпадъчни води на Добрич. Това съобщиха от пресцентъра на Министерството на околната среда и водите. Реконструкцията на ПСОВ е от дейностите по интегрирания проект за подобряване на водния сектор в Добрич, чието начало беше дадено през 2017 г. Над 100 хил. жители ще се възползват от модернизираното съоръжение. Общият размер на инвестицията е за над 114,9 млн. лв., като безвъзмездната финансова помощ, предоставена по ОПОС ‎2014-2020 е 86,2 млн. лв. Събитието ще се проведе от 13.00 часа на площадката на пречиствателна станция за отпадъчни води с. Врачанци.", "date": "2018.03.21", "title": "Зам.-министър Красимир Живков ще направи първа копка на пречиствателната станция в Добрич"}
{"url": "http://www.focus-news.net/news/2018/03/21/2501853/predsedatelyat-na-pg-na-gerb-tsvetan-tsvetanov-shte-poseti-svishtov.html", "text": "Председателят на ПГ на ГЕРБ и зам.-председател на партията Цветан Цветанов ще посети град Свищов. Това съобщиха от пресцентъра на ПП ГЕРБ. От 14.00 часа Цветан Цветанов ще посети Кризисен център за борба с пожарите, бедствията и катастрофите в свищовското село Овча могила. Час по-късно в Свищов той ще присъства на церемонията по откриването на обновената детска градина „Радост“, чийто ремонт е финансиран със средства по ОП „Региони в растеж“. В 16.00 часа в Гербовата зала на Община Свищов председателят на ПГ на ГЕРБ ще се срещне с кметове на кметства от общината. В конферентната зала на хотел „Калето“ от 17.00 часа Цветанов ще се срещне с жители на Свищов.", "date": "2018.03.21", "title": "Председателят на ПГ на ГЕРБ Цветан Цветанов ще посети Свищов"}
{"url": "http://www.focus-news.net/news/2018/03/21/2501857/delegatsiya-na-grupata-za-priyatelstvo-makedoniya-balgariya-shte-bade-na-dvudnevno-poseshtenie-v-balgariya.html", "text": "Делегация на Групата за приятелство Македония – България, водена от заместник-председателя на Събранието на Република Македония Фросина Ташевска-Ременски, ще бъде на посещение в България днес и утре. Това съобщиха от пресцентъра на Народното събрание. В 10.30 часа гостите ще се срещнат с председателя на Народното събрание Цвета Караянчева, а в 11.30 часа в зала „Изток“ ще разговарят с народните представители от Групата за приятелство България – Македония в 44-тото Народно събрание. \r\nВ рамките на двудневното посещение са предвидени срещи с Комисията по европейските въпроси и контрол на европейските фондове, с Комисията по външна политика, със заместник министър-председателя по правосъдната реформа и министър на външните работи Екатерина Захариева.", "date": "2018.03.21", "title": "Делегация на Групата за приятелство Македония – България ще бъде на двудневно посещение в България"}
{"url": "http://www.focus-news.net/news/2018/03/21/2501855/narodnoto-sabranie-shte-opredeli-pravilata-za-izbor-na-chlenovete-na-antikoruptsionnata-komisiya.html", "text": "В рамките на днешното пленарно заседание депутатите ще дебатират по 7 законопроекта, предвиждащи промени в Наказателния кодекс. Това е залегнало в  проектопрограмата за работа на Народното събрание, чийто окончателен вид предстои да се гласува в пленарна зала. Сред внесените предложения за поправки в закона е и това на БСП за въвеждане на по-строги мерки срещу домашното насилие, с които те целят привеждане на изискванията на Истанбулската конвенция в българското законодателство. Промените предвиждат нанасянето на средна телесна повреда вследствие на домашно насилие да се третира като престъпление от общ, а не от частен характер. Така за започването на наказателното производство отново да бъде необходима тъжба на пострадалия, но подадена до прокуратурата, а не до съда и тя няма да може да бъде оттегляна по искане на подалото я лице. \r\nНародното събрание ще определи и правилата за избор на заместник-председател и трима членове на Антикорупционната комисия. В началото на месеца парламентът избра за председател на Комисията за противодействие на корупцията и за отнемане на незаконно придобитото имущество Пламен Георгиев. Съгласно закона, Георгиев, трябва да предложи свой заместник и трима членове, за да приключи процедурата по попълване състава на Комисията. Гласуването за избора на членовете ще се състои, след като кандидатите ще бъдат изслушани в ресорната парламентарна комисия. \r\nДепутатите ще дебатират и по предложението на Министерски съвет да се уеднакви режимът на корупционните престъпления като се създадат предпоставки наказателно-правните норми да се прилагат, както за длъжностни лица от публичния сектор, така и за длъжностни лица от частния сектор. \r\nЧаст от предложенията предвиждат още завишаване на санкциите за бракониерите и по-ефективно противодействие на престъпления, свързани с горския фонд. \r\nВ рамките на заседанието депутатите ще дебатират и по предложение за въвеждане на минимални прагове за трудовите възнаграждения на учените и преподавателите, обвързани с минималната работна заплата за страната и отразяващи качеството на тяхната научна дейност.", "date": "2018.03.21", "title": "Народното събрание ще определи правилата за избор на членовете на Антикорупционната комисия"}
{"url": "http://www.focus-news.net/news/2018/03/21/2501858/afp-san-fransisko-zabranyava-prodazhbata-na-kozhi.html", "text": "Сан Франциско става най-големият американски град, който забранява продажбата на кожи, предава AFP.\r\nРешението е взето единодушно от Борда на надзорниците като мярка за опазване на животните. Още два по-малки града в Калифорния Западен Холивуд и Бъркли също са забранили продажбата на кожи.\r\nДве италиански модни къщи – „Версаче“ и „Фурла“  под натиска на природозащитниците наскоро обявиха, че няма да използват кожи за дрехите си и така се присъединиха към други дизайнери като „Арамани“, „Келвин Клайн“, „Хюго бос“, „Ралф Лорен“, „Майкъл Корс“ и „Гучи“.\r\nКейти Танг, надзорник от Сан Франсиско“, която предложи забраната казва: „Надявам се, че това решение ще изпрати силно съобщение на целия свят“. Юлиян Марков", "date": "2018.03.21", "title": "AFP: Сан Франсиско забранява продажбата на кожи"}
{"url": "http://www.focus-news.net/news/2018/03/21/2501836/reuters-vazmozhna-e-tristranna-sreshta-mezhdu-sasht-severna-i-yuzhna-koreya.html", "text": "Според южнокорейския президент Мун Дже-ин е възможна тристранна среща между САЩ, Северна и Южна Корея, като разговорите трябва да сложат край на ядрената заплаха на Корейския полуостров, предава Reuters.\r\nСлед поредицата от дипломатически разговори в Европа, Азия и САЩ  президентът на Южна Корея планира врещя със севернокорейския лидер Ким Чен-ун. Американският президент Доналд Тръмп  също каза, че ще се срещне със севернокорейския лидер през май.\r\n„Срещата Северна Корея – САЩ ще бъде историческо събитие само по себе си, следвайки една среща между двете Кореи“, казва Мун Дже-ин.\r\nПоредицата от срещи трябва да сложи край на ядрените проблеми и да донесе мир на Корейския полуостров, казва южнокорейския президент. Юлиян Марков", "date": "2018.03.21", "title": "Reuters:  Възможна е тристранна среща между САЩ, Северна и Южна Корея"}
{"url": "http://www.focus-news.net/news/2018/03/21/2501859/dobrich-patnite-nastilki-v-oblastta-sa-mokri-v-po-usoynite-mesta-zaledeni-i-zasnezheni.html", "text": "Пътните настилки в областта са мокри, в по-усойни места – заледени и заснежени, предаде кореспондентът на Радио „Фокус” – Варна. Частични ремонтни дейности се извършват по Околовръстния път на Добрич и в района на разклона за село Дебрене. И в двата участъка движение на автомобили се извършва с повишено внимание. Няма въведени ограничения за движение на МПС, ремонтите ще продължат до края на месеца. По пътя Кранево-Варна е ограничено движение на МПС над 10 т. Като обходен маршрут се използва отсечката Кичево-Оброчище. Ограничението важи до 28 февруари следващата година. В Добрич времето е облачно, тихо е, температурата е около минус 1 градус.\r\nЖулиета НИКОЛОВА", "date": "2018.03.21", "title": "Добрич: Пътните настилки в областта са мокри, в по-усойните места – заледени и заснежени"}
{"url": "http://www.focus-news.net/news/2018/03/21/2501860/denyat-21-mart-v-balgarskata-istoriya.html", "text": "През 1871 г. в имението си край Крайова е убит Петър Берон. Голяма част от наследството си завещава на български училища. През 1964 г. сърцето му (балсамирано още при смъртта му) е пренесено в Котел. \r\nПрез 1909 г. чрез закон се задължават изселващите се от Северна Добруджа българи да продават земите си по занижени цени на румънската държава. Дадени са политически права на населението в Северна Добруджа. На тази дата е родена Искра Димитрова Радева - българска драматична актриса. На 21 март умира генерал Никола Бакърджиев. \r\n \r\n2013 г.\r\nПрезидентът на Република България присъжда Орден „Стара планина“ първа степен  на Жак Баро, член на Конституционния съвет на Френската република.\r\n2011 г.\r\nПрезидентът на Република България присъжда Орден „Св. св. Кирил и Методий“ огърлие на Искра Радева.\r\n2007 г.\r\nПрезидентът на Република България присъжда Орден „Стара планина“ първа степен на:\r\n1. Франк-Валтер Щайнмайер\r\n2. Гернот Ерлер\r\n2006 г.\r\nИталия ратифицира договора за присъединяване на Българя и  Румъния към ЕС по време на председателството на своето правителство.\r\n2003 г.\r\nПресдиректорът на Атлантическия клуб Максим Минчев официално е номиниран за генерален директор на Българската телеграфна агенция (БТА). Той е предложен от Кирил Милчев, депутат от Национално движение Симеон ІІ (НДСВ).\r\n2002 г.\r\nПарламентът гласува за сваляне на имунитета на бившия земеделски министър от правителството на ОДС Венцислав Върбанов. Свалянето на имунитета е поискано от главния прокурор Никола Филчев. Той отправя обвинения за престъпления по служба срещу Върбанов в качеството му на аграрен министър в правителството на Иван Костов и като председател на управителния съвет на Държавен фонд \"Земеделие\". След сваляне на имунитета може да бъде заведено дело за извършено престъпление. Със 156 гласа народните представители от НДСВ, ДПС и \"Коалиция за България\" свалят имунитета на Върбанов. Против гласуват 44 депутати от парламентарната група на ОДС. В искането на главния прокурор се съдържат девет пункта, свързани с фонд \"Земеделие\", предприятието за трактори \"Агротехника\" – Карлово, компенсационен фонд \"Зърно\", приватизацията на \"Добруджанска гора\", \"Геоводинженеринг\", \"Мелница - Плевен\", отдаване под наем на държавна земя, както и неправомерно отпускане на средства на приближени на Върбанов лица.\r\n2001 г.\r\nВоенният министър Бойко Ноев подписва споразумение с генералния секретар на НАТО лорд Джордж Робъртсън. Рамковото споразумението е за срок от 5 години. Чрез него НАТО получава право за преминаване или разполагане на военни сили на българска територия. Всяко конкретно искане от страна на пакта трябва да бъде гласувано от парламента. В член 5 е записано, че периодите за транзитно преминаване и престой, броят на личния състав, местата на разполагане и др. се договарят допълнително \"между правителството и НАТО\". Член 12 предвижда, силите на НАТО заедно с оборудването да имат право да преминават безвъзмездно и без ограничения през България. Българската страна се задължава да осигурява безвъзмездна охрана, \"допълнителните мерки\", поискани от НАТО, се заплащат. Според споразумението личният състав на НАТО не е обект на местните закони – т.е. ползва се с екстериториалност.\r\n1981 г.\r\nВ Букурещ се открива първата съвместна изложба на български и румънски художници.\r\n1946 г.\r\nПървото правителство на Отечествения фронт (ОФ) подава оставка след неуспеха на преговорите с опозиционните лидери за включване на двама техни представители в бъдещия кабинет. След 9 септември 1944 г. се съставя първото правителство на Отечествения фронт, в което влизат представители на БРП (к), пладненци, звенари, социалдемократи и независими общественици. Министър-председател става Кимон Георгиев. На Първия конгрес на Отечествения фронт през март 1945 г. се очертават най-важните задачи на външната и вътрешната политика. Те включват приключване на участието на България в окончателния разгром на хитлеристка Германия (1944–1945 г.), провеждане на парламентарни избори, укрепване на народнодемократичната власт и др.\r\n1945 г.\r\nКомандващият Трети украински фронт маршал Ф. И. Толбухин поздравява Първа българска армия по случай победата в Дравската отбранителна операция и ликвидиране на немското предмостие на левия бряг на р. Драва срещу Дони Михоляц. Участие на България в окончателния разгром на хитлеристка Германия.\r\n1937 г.\r\nНа 7, 14, 21 и 28 март се провеждат общински избори за допълване на общинските съвети в условия на безпартийност. Забранените партии ги бойкотират и властта ги спечелва.\r\n1932 г.\r\nСъстои се учредителна конференция на БЗНС “Александър Стамболийски” (Пладне). Главен секретар е д-р Асен Павлов, а органи на съюза са в. \"Земеделско знаме\" и сп. \"Земя\". Конференцията е подкрепена от емигрантите Александър Оббов и Коста Тодоров. През 1926 г. в БЗНС се обособяват две самостоятелни съюзни организации: БЗНС \"Врабча 1\" и БЗНС \"Оранжев\". БЗНС \"Ал. Стамболийски\" е трета, през 1933 г. тя се обединява с част от привържениците на БЗНС \"Врабча 1\" и се образува т. нар. БЗНС \"Обединен\". Съюзните организации се включват в народнофронтовското движение (1936–1939 г.). Отделни дейци на съюзните организации вземат участие в съпротивителното движение в България 1941–1944 г. В първото правителство на ОФ се включват четирима представители на БЗНС \"Ал. Стамболийски\".\r\n1924 г.\r\nБългарското правителство учредява Висша кооперативна школа.\r\n1924 г.\r\nОтменен е Законът за допитване до народа за виновността на 22-ма министри от кабинетите на Гешов-Данев и Малинов-Костурков. Те са обвинени като отговорни за обявяването на Балканските войни и на Първата световна война, съответно и за последвалите ги две национални катастрофи.\r\n1923 г.\r\nКоста Томов, Марко Турлаков  и Христо Манолов образуват народовластнически БЗНС с печатен орган вестник \"Обнова\". Българският земеделски народен съюз (БЗНС) е политическа организация на селячеството, образувана през декември 1899 г. До 1902 г. има професионално – просветителски характер, след което се превръща в политическа партия. Обявява се за защитник на дребните селски стопани и отстоява тезата за самостоятелна водеща роля на селячеството. Възприема съсловния принцип, според който българското общество се дели на съсловия, основното от които е селското. Поради това България трябва да се управлява именно от това население. В редовете на партията могат да членуват всички селяни, независимо от имущественото състояние. Съюзът се стреми към ограничаване на едрото земевладение и към създаване на кооперативни сдружения. Обявява се категорично срещу личния режим на княз Фердинанд I и води борба за укрепване на конституционно-парламентарното управление на страната. Разнородният социален състав на съюза обуславя съществуването на различни политически течения. През 1918 г. е образувана съюзна организация – Български земеделски народовластнически съюз, а през 1919 г. – политическа формация БЗНС \"Стара Загора\". След изборите през август 1919 г. БЗНС управлява страната в коалиция с Народната и Прогресивнолибералната партия. В резултат на изборната победа през май 1920 г. е образувано самостоятелно правителство на БЗНС с министър-председател Александър Стамболийски. По време на неговото управление се приемат законите за увеличаване размера на държавните земи и за трудовата поземлена собственост. С тях се определя размерът на притежаваната земя до 300 дка. От образувания държавен поземлен фонд се раздават земи на безимотните и малоимотните селяни и на бежанците, прогонени от родните им места след отнемането на български територии според Ньойския мирен договор (1919 г.). Приема се закон за трудовата повинност. Въвежда се подоходен данък. С държавния преврат на 9 юни 1923 г. правителството на БЗНС е свалено от власт, а Александър Стамболийски – убит. По време на управлението на сговористкото правителство загиват видните земеделски дейци: П. Д. Петков, Д. Грънчаров, П. Янев, К. Павлов, М. Петков, Хр. Косовски. През 1926 г. в БЗНС се обособяват две самостоятелни съюзни организации: БЗНС \"Врабча 1\" и БЗНС \"Оранжев\", а през 1932 г. и трета – под името БЗНС \"Ал. Стамболийски\", която през 1933 г. се обединява с част от привържениците на БЗНС \"Врабча 1\" и се образува т. нар. БЗНС \"Обединен\". Съюзните организации се включват в Народнофронтовското движение (1936–1939 г.). Отделни дейци на съюзните организации вземат участие в съпротивителното движение в България – 1941-1944 г. БЗНС \"Врабча 1\" заедно с другите партии на легалната опозиция формира коалиционно правителство начело с Константин Муравиев (2–8 септември 1944 г.). В първото правителство на Отечествения фронт се включват четирима представители на БЗНС \"Александър Стамболийски\". През 1945 г. е образувана съюзна организация БЗНС \"Никола Петков\", която е забранена със закон през февруари 1947 г., а нейният лидер е осъден на смърт и екзекутиран. Печатни органи на БЗНС са в. \"Земеделско знаме\", списание \"Земледелска мисъл\", вестник \"Победа\", вестник \"Защита\", вестник \"Земледелска защита\", вестник \"Земледелска отбрана\", вестник \"Обнова\", вестник \"Народна защита\", вестник \"Народно знаме\", вестник \"Земеделско възраждане\", вестник \"Земледелска правда\", вестник \"Нива\", вестник \"Селски глас\", вестник \"Младо село\", вестник \"Народно земеделско знаме\".\r\n1922 г.\r\nПриема се Закон за общ български правопис, узаконяващ въведените от кабинета изменения. На 1 юли 1921 г. се въвежда опростен правопис по предложение на комисия начело с проф. Александър Теодоров-Балан ( на снимката). Премахват се крайните ерове, двойното \"е\" и кръстатото \"ъ\". С постановление № 6068 на правителството от 7 ноември 1922 г. се забранява издаване на вестници по стария правопис.\r\n1910 г.\r\nИздава се царски указ, с който се учредява Главна дирекция на статистиката. Тя поема функциите на Статистическото отделение, формирано още през 1880 г., наречено от 1897 г. Дирекция на статистиката. Дирекцията се занимава със събиране, обработване и публикуване на статистически сведения за състоянието на страната. Има четири отделения: административно-редакторско, за индустрията и земеделието, за търговията, съобщенията и финансите и за правосъдието, просвещението и войната. Данните за населението са предмет на обхват от първото отделение. Със закон от 29 март 1921 г. на мястото на четирите отделения се създават три отдела: демографски, стопански и културно-политически, всеки от които разполага със свои отделения и бюра. В това състояние Главната дирекция съществува до 1947 г. От 1948 г. преминава на подчинение към Държавна планова комисия.\r\n1909 г.\r\nЧрез закон се задължават изселващите се от Северна Добруджа българи да продават земите си по занижени цени на румънската държава. Дадени са политически права на населението в Северна Добруджа.\r\n1899 г.\r\nВ с. Баладжа (днес Стожер), Варненско, се провежда окръжно събрание на земеделските дружини. То избира Окръжен комитет с председател Юрдан Пекарев и на 28 март изработва програма и устав на земеделска партия. На следващите избори за Народно събрание е спечелен първият депутатски мандат в Провадия. Юрдан Николов Пекарев е политически деец, журналист. Роден е на 6 август 1866 г. в Хаджиооглу Пазарджик (днес Добрич). Завършва гимназия във Варна и Земеделско училище \"Образцов чифлик\" край Русе, след което работи като учител из Добричко. През 1897 г. става председател на създадената от него първа земеделска дружинка в България. На Учредителния конгрес на Българския земеделски народен съюз (БЗНС) през 1899 г. е избран за член на Централния управителен комитет. През 1900 г. е един от ръководителите на селските бунтове против връщането на десятъка във Варненско. След потушаването им емигрира в Румъния. Осъден задочно на смърт, Пекарев се завръща в България след амнистията през 1901 г. През 1918 г. напуска БЗНС и образува Български земеделски народовластен съюз. От 1921 г. до 1923 г. е кмет на Варна. През 1931–1932 г. е избран за председател на Управителния съвет на БЗНС \"Оранжев\". Пекарев развива и активна журналистическа дейност. Главен редактор е на вестниците \"Акциз\" и \"Нова борба\" (1898–1923 г. с прекъсване), редактор е на вестник \"Странджа\" (1896–1899 г.) и \"Отглас\" (1900-1901 г.). Публикува материали във вестниците \"Защита\", \"Народна дума\", \"Земледелско знаме\" и др. Издава книги: \"История на земеделското движение\", \"Моите политико-обществени спомени\" и др. Юрдан Пекарев умира на 20 май 1953 г.\r\n1895 г.\r\nМитрополит Климент Търновски е посрещнат тържествено в Търново, след като е амнистиран. На рождения ден на княз Фердинанд, на 14 февруари 1893 г., той държи проповед за \"неделя на православието\", на която изразява неодобрение от предстоящите промени в конституцията за вярата на престолонаследника. Той е арестуван и е осъден на вечно заточение в Гложенския манастир. След падането на Стамболов е амнистиран.\r\n1883 г.\r\nПо предложение на Кръстьо Мирски във Варна се учредява дружество \"Книжовна дружина\", което по-късно основава Варненската библиотека. Кръстьо Мирски е общественик, книжовен деец, роден в Котел. След Освобождението е съдия в Тулча, Балчик, Варна и Русе. През 1888–1890 г. и 1905–1906 г. е кмет на Варна. Той многократно е народен представител. Публикува материали за обучението и възпитанието на децата: \"Буквар по звучната метода\", \"Читанка\", \"Кратки наставления за възпитанието на децата\" и др.\r\n1879 г.\r\nГотов е рапортът за основните положения, върху които да се изгради Българската конституция. Във връзка с обсъждането на проекта за Органически устав, изработен от руския юрист С. И. Лукиянов, е избрана 15-членна комисия, която да изработи рапорт за основните положения, върху които да се структурира конституцията. В хода на обсъжданията сред депутатите се формират две политически течения: консервативно и либерално. Консерваторите изразяват интересите на търговско-лихварската и земевладелската буржоазия. Те се обявяват за по-силна княжеска власт и за ограничаване участието на народа в управлението. Либералите представляват селската и градската средна и дребна буржоазия. Те се стремят да разширят правата на народа. Рапортът отразява възгледите на консерваторите за държавно устройство. В него се предлага въвеждането на имуществен и образователен ценз, създаване на Сенат (горна камара), който да тълкува конституцията, да потвърждава приетите от Народното събрание закони и др. Либералите отхвърлят рапорта и по тяхно настояване се преминава към обсъждането на проекта член по член. В резултат на това е отхвърлено предложението за създаване на Сенат. Законодателната власт се поема от Народно събрание, което бива два вида – Обикновено и Велико. Не се приема предложението за въвеждане на ценз за избирателите. Министерствата се намаляват от седем на шест. Отхвърлен е проектът Народното събрание да дава като дарения на княза държавни имоти. Забраняват се всякакви отличия освен военните. Приема се забрана за прилагане на непредвидени в закона наказания, а също конфискуване на имоти. Разширени са политическите и гражданските свободи на народа. Българската църква остава неделима от Българската екзархия, независимо къде се намира нейното седалище. Премахва се изразът, подчертаващ васалната зависимост на България спрямо Високата порта. Отхвърлят се постановлението, запазващо привилегиите за чужденците по силата на сключените от Османската империя капитулации. Определя се също видът и цветът на националното знаме. Търновската конституция се приема на 16 април 1879 г. Новоприетите разпоредби я превръщат в една от най-демократичните за онова време конституции в Европа.\r\n1871 г.\r\nВ имението си край Крайова е убит Петър Берон. Той е виден възрожденец- учен, енциклопедист, просветен деец, педагог, естественик, лекар и философ. Роден е в Котел, където учи първоначално при поп Ст. Владиславов (по-късно Софроний Врачански). След това учи и в гръцкото училище в Букурещ. От 1821 г. до 1825 г. учителства в Брашов, а от 1825 г. до 1831 г. следва медицина в Мюнхен (Германия). След това до 1841 г. Берон работи като лекар в Крайова. От 1843 г. до края на живота си се занимава предимно с научна дейност. Най-големи са неговите заслуги в областта на българското просветно дело. Като учител в Брашов през 1824 г. съставя първия български учебник - \"Буквар с различни поучения\" (\"Рибен буквар\"). В него са засегнати въпроси от различни области на знанието и това му придава характер на малка енциклопедия. Освен това \"Рибен буквар\" е написан на жив, говорим български език и това го прави леснодостъпен за децата. С него Берон се изявява като първия български педагог, обявяващ се решително за светско образование. С \"Рибен буквар\" той поставя началото на нов етап в българското просветно дело. Берон подпомага образователното дело в българските земи, като дава средства за откриване на светски училища в различните краища на страната. Той написва около 20 научни труда. Живее в Париж, Берлин, Лондон, Виена, Прага, Атина. Владее 9 езика. Голяма част от наследството си завещава на български училища. През 1964 г. сърцето му (балсамирано още при смъртта му) е пренесено в Котел.\r\n1871 г. \r\nДимитър Ценович пристига в Белград, където се среща с министър-председателя Радивой Милойкович и със Светозар Милетич. На 14 декември 1870 г. сръбският политически деец Алимпие Василевич е отправил писмо до Димитър Ценович, в което от името на правителството го кани да пристигне в Белград, за да започнат преговори за общи действия срещу Високата порта. В началото на март 1871 г. емигрантските дейци в Букурещ решават да изпратят Димитър Ценович в Белград за започване на преговори със сръбското правителство.На тази дата са родени:\r\n1952 г.\r\nРодена е Нери Юлиева Терзиева - българска журналистка. След като завършва Софийския университет “Св. Климент Охридски” става редактор в Телевизионен център “Пловдив”. Нери Терзиева е автор и репортер на предаването “Пазар за милиони”. Водеща е на “По света и у нас”. Тя е основател и директор на “Ефир 2” в Българската национална телевизия. Автор е на проекта “Темпо” на Национална независима телевизия, спечелил конкурс в XXXVI Народното събрание. Била е говорител на Президента Петър Стоянов.\r\n1951 г.\r\nРодена е Искра Димитрова Радева - българска драматична актриса. През 1973 г. тя завършва ВИТИЗ (днес НАТФИЗ). От 1973 г. е в трупата на Младежкия театър. Искра Радева участва в редица постановки: “Хубавата Мария\", \"Любов необяснима\", \"Една чанта мечти\" и др. Има значителни постижения в тв театър: \"Мотопедът\" (1975 г.), \"Съдии на самите себе си\" (1977 г.), \"Стъклената менажерия\" (1977 г.), \"Варшавска мелодия\" (1978 г.), \"Иванко\" (1978 г.), \"Емилия Галоти\" (1979) г., \"Владетелят на света\" (1979 г.), \"Рози за д-р Шомов\" (1984 г.), \"Пази се от ягуар\" (1989 г.), \"Бродът\" (1989 г.), \"Аз съм твоят брат\" (1991 г.), \"Луд съм по теб\" (2001 г.). Тя се снима също във филмите:\"Оцеола\" (1972 г.), \"Хирурзи\" (1977 г.), \"Отрова в извора\" (тв, 1978 г.), \"Насрещно движение\" (тв, 1978 г.), \"Почти ревизия\" (тв, 1983 г.), \"Маневри на петия етаж\" (1985 г.), \"Дълъг ден\" (тв, 1988 г.), \"Битката за река Бяла Сазлийка\" (тв, 1986 г.), \"Тони\" (1991 х.), \"Професията на мисис Уорън\" (1996 г.). През 1997 г. напуска Младежкия театър, а през 1999 г. създава свой театър \"Искри и сезони\". През 2000 г. Искра Радева поставя шоуспектакъла \"Сбогом, 20-ти век\" .\r\n1921 г.\r\nРоден е Борис Априлов (псевдоним на Атанас Василев Джавков) - български писател и сценарист, работещ в областта на детската литература: \"Приключенията на Лиско\" (1957 г.). Сценарист на популярния юношески трилър \"Петимата от Моби Дик\" (1970 г.). Негови съчинения са \"Папагалчето и пеперудката\", приказка (1968 г.), \"Приключенията на Лиско по море\", роман за деца и възрастни (1968 г.; 1982 г.), \"Избрани разкази и повести\" (1971 г.), \"Новите приключения на Лиско\" (1973 г.), \"Най-новите приключения на Лиско. “Привидението и Голяма награда\", “Повести за деца” (1975 г.), \"Отбраната на Спарта\", “Разкази и новели” (1982 г.); \"Далечно плаване\", “Повести” (1988 г.) и др.\r\n1898 г.\r\nРоден е Йордан Стефанов Стратиев – български поет и преводач. Завършва право в Софийския университет през 1921 г. Дипломатически чиновник е в Румъния, Югославия, Белгия, Чехословакия и Австрия. Член е на СБП. За пръв път издава свои материали през 1917 г. в списание “Общ подем” Единствената му стихосбирка “Велики петък” излиза след погрома на септемврийския селски бунт от 1923 г. и издава настроения на тъга и несигурност. Превежда от руски и румънски език.На тази дата умират:\r\n1954 г.\r\nУмира Никола Петров Бакърджиев – български генерал. Завършва военна академия в Италия. През Първата световна война е в Главния щаб на армията. Преди Втората световна война е началник щаб, а през 1930 г. става министър на войната.\r\n1907 г.\r\nУмира Михаил (Мише) Спиров Развигоров – македонски революционер. Той учи в педагогическо училище в Кюстендил и Казанлък. През 1895 г. става учител в Щип и влиза в революционната организация. По време на Винишката афера (1897 г.) е арестуван и заточен в Мала Азия. Сред освобождението си през 1902 г. се завръща в Македония и участва в подготовката на Илинденско-Преображенското въстание. След поражението на въстанието е щипски районен войвода. Развигоров участва в работата на Рилския конгрес на Вътрешната македоно-одринска организация (ВМОРО) през 1905 г. Четата му води тежко сражение с турските войски, в което Развигоров се самоубива, за да не попадне в ръцете на врага.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.21", "title": "Денят 21 март в българската история"}
{"url": "http://www.focus-news.net/news/2018/03/21/2501863/", "text": "В далечната 630 г. византийският император Ираклий отнема от персите кръста на Исус Христос и го връща в Йерусалим. Френският астроном Джованни Доменико Касини открива два нови спътника на Сатурн - Диона и Тетида (1684). Арестуван е последният руски император Николай II (1868–1918 г.), заедно със семейството му. Отведени са в Царское село, а след Октомврийския преврат – в Екатеринбург, където са разстреляни в нощта на 16 срещу 17 юли 1918 г. През 1960 г. в южноафриканския град Шарпевил полицията разстрелва чернокожи демонстранти, протестиращи срещу Апартейда. 56 души са убити и 162 са ранени. По тази причина от 1967 г. 21 март се отбелязва и като Ден на борбата за ликвидиране на расовата дискриминация (Обявен с резолюция на Общото събрание на ООН на 26 октомври 1966 г.). През 1963 г. е закрит федералният затвор “Алкатрас”. Разположен на остров в залива на Сан Франциско, дълги години там са държани едни от най-жестоките престъпници в САЩ. Днес е туристическа забележителност. \r\n \r\n2015 г.\r\nВ Грузия привържениците на бившият президент Михаил Саакашвили излизат на митинг за сваляне на правителството.\r\n2015 г.\r\nИрина Влах спечелва изборите за ръководител на автономния молдовски район Гагаузия още на първия тур с 51.01% от гласовете.\r\n2014 г.\r\nСъветът на федерацията на Русия ратифицира Договора за приемане на Крим в РФ.\r\n2013 г.\r\nМинистър-председателят на Вануату Сато Килман подава оставка.\r\n2012 г.\r\nАбеловата награда за 2012 г. е присъдена на унгарския математик Ендре Семереди „за неговия фундаментален принос в областта на дискретната математика и теория на информатиката, както и в признаването на неговия дълбок и траен принос в адитивната теория на числата и ергодическата теория“.\r\n2012 г.\r\nВ Мали е извършен държавен преврат и е отменена конституцията на страната. Парламентът е разпуснат. Съдбата на президента Амаду Тумани Туре е неизвестна. Арестуван е министъра на външните работи. Междувременно президентът публикува в Twitter съобщение, че случващото се в Мали не е държавен преврат, а метеж.\r\n2012 г.\r\nВ Тулуза се провежда спецоперация по задържане на седмократния убиец.\r\n2011 г.\r\nПривърженици на Кадафи се опитват да нападнат генералния секретар на ООН Бан Ки Мун на площад Тахрир в Кайро.\r\n1980 г.\r\nАмериканският президент Джими Картър обявява пред олимпийския отбор на САЩ, че страната бойкотира олимпиадата в Москва в знак на протест срещу нахлуването на СССР в Афганистан.\r\n1963 г.\r\nЗакрит е федералният затвор “Алкатрас”. Той е разположен на остров в залива на Сан Франциско. Дълги години там са държани едни от най-жестоките престъпници в САЩ.\r\n1925 г.\r\nВ американския щат Тенеси е приет закон, забраняващ във всички учебни заведения преподаването на еволюционната теория на Дарвин като противоречаща на библейското тълкуване на човешкия произход.\r\n1917 г.\r\nИмператор Николай II (1868–1918 г.) и семейството му са арестувани и отведени в Царское село, а след Октомврийския преврат – в Екатеринбург, където са разстреляни в нощта на 16 срещу 17 юли 1918 г. Николай II е последния руски император (от 1894 до 1918 г.). След избухването на Февруарската революция – 1917 г. е принуден да се отрече от престола. Поради слабохарактерността на Николай II решаването на важните политически въпроси постепенно преминава в ръцете на императрицата Александра Фьодоровна, която поради силната си склонност към мистичните учения попада под влиянието на различни авантюристи (като Распутин). В опитите си да закрепи позициите на самодържавието Николай II въвлича Русия в катастрофалните за нея Руско-японска война (1904-1905 г.) и Първа световна война (1914-1918 г.). На 17 октомври 1907 г. е принуден да подпише манифест, обещаващ законодателна Дума и граждански свободи. След Февруарската революция (1917 г.) е принуден да се откаже от свое име и от името на сина си Алексей от императорския престол в полза на брат си Михаил (15 март 1917 г.).\r\n1910 г.\r\nИздава се царски указ, с който се учредява Главна дирекция на статистиката. Тя поема функциите на Статистическото отделение, формирано още през 1880 г., наречено от 1897 г. Дирекция на статистиката. Дирекцията се занимава със събиране, обработване и публикуване на статистически сведения за състоянието на страната. Има четири отделения: административно-редакторско, за индустрията и земеделието, за търговията, съобщенията и финансите и за правосъдието, просвещението и войната. Данните за населението са предмет на обхват от първото отделение. Със закон от 29 март 1921 г. на мястото на четирите отделения се създават три отдела: демографски, стопански и културно-политически, всеки от които разполага със свои отделения и бюра. В това състояние Главната дирекция съществува до 1947 г. От 1948 г. преминава на подчинение към Държавна планова комисия.\r\n1871 г.\r\nОто Фон Бисмарк открива първия немски Райхстаг. Ото фон Бисмарк e пруски и германски държавен деец, създател на германската държава. Обединява Германия \"отгоре\" по пътя на три последователни войни (Пруско-датска 1864 г., Австро-пруска 1866 г. и Френско-пруска 1870–1871 г.). Райхсканцлер е на Германия от 1871 г. до 1890 г. Във вътрешната и външната си политика защитава интересите на юнкерите и едрата германска буржоазия. Стреми се да наложи хегемонията на Германия в Европа.\r\n1778 г.\r\nРусия и Турция подписват Айналъкавказската конвенция, с която Високата порта е принудена отново да признае валидността на Кючук кайнарджийския мирен договор от 1774 г. Конвенцията има важно значение за разрастване на сухопътния търговски обмен между Русия и Турция, в който успешно се вписват десетки българи. Съгласно Кючук Кайнарджикският мир Русия получава право да защитава интересите на християните в Османската империя, което се смята за голяма крачка в решаването на Източния въпрос.\r\n1684 г.\r\nФренският астроном Джованни Доменико Касини открива два нови спътника на Сатурн - Диона и Тетида. През 1671 г. той открива и Япет, а през 1672 г.- Рея. Сатурн е известен още от праисторията. Галилео е първия човек, който наблюдава планетата през телескоп. Тогава той забелязва странния външен вид на Сатурн. Ранните наблюдения били усложнени, защото на всеки няколко години, поради орбиталното движение на Сатурн, Земята минава през равнината на пръстените. При това положение изображенията с ниска разделителна способност (каквито са били на Галилео) се менят драстично. Диона е дванадесетия и най-плътния спътник на Сатурн (с изключение на Титан, чиято плътност се увеличава поради гравитационното му свиване). Тя е съставена основно от воден лед, но има и известна част по-плътен материал, като силикатни скали например. Тетида е деветия спътник. Ниската му плътност показва, че е съставен почти изцяло от воден лед, подобно на Диона и Рея. Западното й полукълбо притежава една доста забележима черта - голям кратер, наречен Одисей, чийто диаметър, възлизащ на 400 км, е 2/5 от този на самата Тетида. Кратерът е получен при удар, който не е разбил спътника, защото вероятно по времето на удара тя е била в течно или поне в не много твърдо състояние. Сега кратерът е плосък (той следва сферичната форма на Тетида) и прилича на кратерите на Калисто. Втората забележителност на Тетида е огромната долина Итака, която е широка около 100 км, на дълбочина варира между 3 и 5 км, а дължината й е 2000 km (3/4 от обиколката на Тетида). Предполага се, че Тетида не винаги е била в твърдо състояние. В определен период от миналото вероятно е била в течно състояние. Кратерите от това време са били изгладени. Когато Тетида се втвърдила и разширила, повърхността се разцепила, за да се приспособи към увеличения обем и така се образувала долината Итака. \"Малките\" кратери, които се наблюдават днес датират отскоро. Сатурн има 18 именувани спътника и 12 новооткрити, но все още неименувани. От всички луни, за които са известни параметрите на орбитата, само Феба и Хиперион не са в синхронна орбита.Двойките Мимас-Тетида, Енцелад-Диона, и Титан-Хиперион си въздействат гравитационно и поддържат стабилни съотношения на орбитите си: Мимас обикаля двойно по-бързо от Тетида и затова се казва, че те са в резонанс 1:2; Енцелад и Диона също са в 1:2; Титан и Хиперион са в 3:4.\r\n630 г.\r\nВизантийският император Ираклий отнема от персите кръста на Исус Христос и го връща в Йерусалим.\r\nФлавий Ираклий Августин ( 575г. - 11 февруари 641г.) е византийски император царувал в периода 5 октомври 610 г. - 11 февруари 641 г. Поставя началото на първата византийска династия. Способен реформатор, въвел дълбоки промени във византийския управленски и военен ред. Въвежда темната организация на провинциите, която е гръбнакът на Византийската империя през следващите векове. Стабилизира империята, неутрализира персите и аварите като врагове. По време на неговото управление стават първите сблъсъци между християни и мюсюлмани.На тази дата са родени:\r\n1941 г.\r\nРоден е Пласидо Доминго - испански оперен певец, тенор. През 1950 г. заедно със семейството си се преселва в Мексико, където учи вокална техника, пиано и дирижиране. Първият му певчески опит е като баритон, а през 1960 г. дебютира като тенор в ролята на Алфредо от операта \"Травиата\" на Джузепе Верди. През следващите три години (1961- 1963 г. ) Доминго работи в Националната опера на Израел (Israel National Opera), където има повече от 280 представления. През 1966 г. дебютира в Градската опера на Ню Йорк (New York City Opera), а през 1968 г. - в \"Метрополитън Опера\" (\"Metropolitan Opera\"). Следват участия в \"Ла Скала\" (\"La Scalla\") Милано, \"Щатс Опер\" (\"Stadts Oper\") Виена, \"Ковънт Гардън\" (\"Covent Garden\") Лондон и др. Доминго записва и издава повече от 100 албума с класическа оперна музика, както и няколко албума с популярни испански любовни песни. Несъмнено най-голяма е известността му като един от \"Тримата тенори\" заедно с неговите колеги Хосе Карерас и Лучано Павароти, с които популяризират сред широката слушателска аудитория класическото оперно и песенно изкуство. Дискографията на Доминго включва: \"Siempre En Mi Corazon: Y Las Canciones De …\" (1972 г.), \"Perhaps Love\" (1981 г.), \"Domingo: Con Amore\" (1982 г.), \"Adoro\" (1982 г.), \"Always in My Heart (Songs of Ernesto Lecuona)\" (1983 г .), \"My Life for a Song\" (1983 г.), \"Be My Love\" (1984 г.), \"Christmas with Placido Domingo\" (1984 г.), \"Save Your Nights for Me\" (1985 г.), \"At the Philharmonic\" (1989 г.), \"Unknown Puccini\" (1989 г.), \"Goya …A Life in Song\" (1989 г.), \"Sonadores De Espaсa\" (1990 г.), \"Opera Arias\" (1990 г.), \"Sings Great Love Scenes\" (1990 г.), \"Zarzuela Arias & Duets\" (1990 г.), \"Louise\" (1991 г.), \"Canta Para Todos\" (1991 г.), \"Noche de Zarzuela\" (1991 г.), \"Por Fin Juntos\" (1991 г.), \"The Domingo Songbook\" (1992 г.), \"Entre Dos Mundos\" (1992 г.), \"Canta Para Mexico\" (1993 г.), \"De Mi Alma Latina\" (1994 г.), \"Nativo\" (1995 г.), \"Vienna Noel\" (1995 г.), \"Man of La Mancha\" (1996 г.), \"Popular Favorites\" (1996 г.), \"Bajo El Cielo Espaсol\" (1996 г.), \"De Mi Alma Latina, Vol. 2\" (1997 г.), \"Merry Christmas from Vienna\" (1997 г.), \"Por Amor\" (1998 г.), \"Sempre Bel Canto: Legendary First Recital\" (1998 г.), \"A Gala Christmas in Vienna\" (1998 г.), \"Live in America\" (1999 г.), \"The Young Domingo\" (1999 г.), \"Christmastime in Vienna\" (1999 г.), \"Mariachi\" (1999 г.), \"In Concert: Live in Seoul\" (1999 г.), \"The Other Conquest\" (2000 г.), \"Canciones de Amor: Songs of Love\" (2001 г.).\r\n1892 г.\r\nРоден е Александър Георгиевич Малишкин – руски писател. Автор е на романа “Хора от затънтения край” (1937-1938 г.); повестите “Гарги” (1923 г.), “Падението на Даир” (1923 г.) и “Севастопол” (1929-1930 г.); Издава книги с разкази “Февруарски сняг” (1928 г.), “Разкази” (1931 г.),  статии, киносценарии и стихове.\r\n1809 г.\r\nРоден е Жул Фавр – френски политик, адвокат и участник в Юлската революция от 1830 г. От 1848 г. до 1855 г. е депутат в Учредителното, а после в Законодателното събрание. От 1858 г. до 1870 г. е депутат в Законодателния корпус, един от лидерите на буржоазно-републиканската опозиция срещу режима на Втората империя. Министър е  на външните работи от септември 1870 г. до февруари 1871 г. На 28 януари 1871 г. сключва примирие с Германия при крайно тежки за Франция условия. Един от организаторите на потушаването на Парижката комуна през 1871 г. Подготвя и сключва Франкфуртския мир през 1871 г.\r\n1806 г.\r\nРоден е Бенито Пабло Хуарес - мексикански държавник и политик, национален герой на Мексико. Завършва духовна семинария през 1827 г. и юридически науки през 1833 г. в град Оахака, където по-късно работи като адвокат. Като губернатор (1847-1852 г.) на щата Оахака изиграва важна роля в организацията на съпротивата срещу интервенцията на американските войски по време на Американско-мексиканската война (1846-1848 г.). Бори се срещу диктатурата на А. Сантана, заради което е изгонен от страната. През 1854 г. се завръща в Мексико. Заема поста министър на правосъдието. Той е един от авторите на конституцията (1857 г.) и на редица антиклерикални закони. През 1858-1861 г. е начело на правителството, ръководи разгрома на реакционерите в периода на Гражданската война (1858-1860 г.). Участва активно в разработването на законите за реформата от 1859 г. През 1861-1872 г. е президент на страната. Ръководи борбата срещу англо-френско-испанската интервенция и вътрешната реакция, завършила с пълна победа на мексиканския народ.\r\n1685 г.\r\nРоден е Йохан Себастиан Бах - немски композитор и органист. От 1703 г. до 1723 г. работи като придворен и църковен музикант в Арнщат, Ваймар, Мюлхаузен, Кьотен. От 1723 г. до края на живота си е органист в църквата \"Св. Тома\" в Лайпциг. Творчеството на Бах е връх в изкуството на предкласиците. Автор на около 300 религиозни и 20 светски кантати, пасиони, прелюдии, токати и фуги за орган и за пиано, сюити, концерти за цигулка и др. Негови произведения са: \"Коледна оратория\", \"Меса в си-минор\", \"6 Бранденбургски концерта\" и др. Около 30 творби са написани по поръчка на светски лица. Бах пише и теоретичния труд \"Изкуството на фугата\" (1748-1750 г.). Синовете му също са композитори. От 1950 г. в Лайпциг на всеки 4 години се провежда международен конкурс на името на Бах.На тази дата умират:\r\n1998 г.\r\nУмира Галина Сергеевна Уланова – руска балетна артистка. Учи в балетното училище в Ленинград (днешен Санкт Петербург) в класа на майка си. От 1944 г. до 1960 г. е солистка на балетната трупа на Болшой театър в Москва. Нейното изпълнение на Жулиета в балета “Ромео и Жулиета” от С. С. Прокофиев е сред върховете на балетното изкуство. Ролите, които й носят световна известност, са Одета-Одилия от “Лебедово езеро”, Маша от “Лешникотрошачката” и Аврора от “Спящата красавица” от Чайковски, Жизел от едноименния балет на А. Адам, Мария от “Бахчисарайски фонтан” от Б. Асафиев и много други. Танцовото и изкуство развива традициите на руската хореографска школа.\r\n1947 г.\r\nУмира Джозеф Баркрофт - английски физиолог. Полага основите на учението за дихателната функция на кръвта. Освен това предлага методика за определяне на количеството газове в кръвта с помощта на конструиран от него апарат. Баркрофт изучава влиянието на солите и киселините върху способността на хемоглобина да се свързва с кислорода, изследва и ролята на дифузията при прехода на кислорода от алвеолите в кръвта, влиянието на пониженото атмосферно налягане върху дихателните функции на кръвта. През последните години от живота си работи в областта на ембриологията. От 1926 г. е професор в Кеймбриджкия университет, член е и на Лондонското кралско дружество.\r\n1938 г.\r\nУмира Джон Бейтс Кларк - американки икономист, известен с теорията си за пределната производителност. Получава образование в университета Браун, колежа Амхърст и университета в Хайделберг. През по-голямата част от академичната си кариера, от 1895 г. до 1925 г. е професор в Колумбийския университет. Основното му постижение в Distribution of Wealth (1899 г.) е свързано с разпростирането на маргинализма върху проблемите на производството и разпределението чрез използване принципа на пределната производителност.\r\n1936 г.\r\nУмира Александър Константинович Глазунов – руски композитор, диригент, общественик и музикален деятел.  Учи композиция в Петербургската консерватория, на която става ректор от 1905 г. до 1928 г. Изявява се като един от най-големите руски композитори, продължаващи традициите на “Могъщата група” и Чайковски. Творчеството му засяга всички области на музиката. Автор е на симфонии, кантати, сюити, увертюри и др. Довършва заедно с Римски Корсаков операта “Княз Игор” от Бородин.\r\n1933 г.\r\nУмира Иржи Поливка - чешки лингвист, фолклорист и литературен историк. Той подкрепя теорията за миграциите (заимстванията) на Т. Банфи. Автор е на фундаментални трудове, посветени на славянските народни приказки. Поливка отделя голямо внимание на художествената форма на приказките (\"Славянски приказки\", 1932 г. и др.). Той изучава историята на старата и новата литература на славянските народи и творчеството на руските писатели от ХIХ в. Особено ценни са трудовете му по славянска диалектология. Поливка е професор в Карловия университет в Прага (1895 г.) и член-кореспондент на Чешката академия на науката и изкуствата (1901 г.).\r\n1907 г.\r\nУмира Михаил (Мише) Спиров Развигоров – македонски революционер. Той учи в педагогическо училище в Кюстендил и Казанлък. През 1895 г. става учител в Щип и влиза в революционната организация. По време на Винишката афера (1897 г.) е арестуван и заточен в Мала Азия. Сред освобождението си през 1902 г. се завръща в Македония и участва в подготовката на Илинденско-Преображенското въстание. След поражението на въстанието е щипски районен войвода. Развигоров участва в работата на Рилския конгрес на Вътрешната македоно-одринска организация (ВМОРО) през 1905 г. Четата му води тежко сражение с турските войски, в което Развигоров се самоубива, за да не попадне в ръцете на врага.За изготвянето на историческата справка на Агенция “Фокус” са използвани следните източници:", "date": "2018.03.21", "title": "Денят 21 март в световната история"}
{"url": "http://www.focus-news.net/news/2018/03/21/2501864/sofiya-v-patna-politsiya-sdvr-shte-se-provede-brifing-za-predstoyashtoto-otkrivane-na-motosezona.html", "text": "От 10.30 часа, в киносалона на отдел “Пътна полиция“-СДВР (ул.“Лъчезар Станчев №4) ще се проведе брифинг на Столичния кат. Това съобщиха от пресцентъра на МВР. Поводът е предстоящото официално откриване на новия мотосезон в събота, 24 март. На брифинга пътни полицаи, представители на Столична община и местните мотоклубове ще съобщят подробности във връзка с откриването на мотосезона, който и тази година стартира под наслов „Не на агресията на пътя“.", "date": "2018.03.21", "title": "София: В \"Пътна полиция\" - СДВР ще се проведе брифинг за предстоящото откриване на мотосезона"}
{"url": "http://www.focus-news.net/news/2018/03/21/2501865/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството.\r\nВъв връзка с изграждане на сградно водопроводно отклонение на ул. „Флора“, кв. „Манастирски ливади“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: Жилищен комплекс „Бокар“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: до бл. 33.\r\nВъв връзка с монтаж на спирателен кран на ул. „Милин камък“, жк. „Лозенец“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Милин камък“ от ул. „Крум Попов“ до бул. „Евлоги и Христо Георгиеви“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Милин камък“ ъгъла с ул. „Орфей“.\r\nВъв връзка с изграждане на сградно водопроводно отклонение на ул. „Габър“, жк. „Банишора“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Габър“ от ул. „Алдомировска“ до ул. „Шумен“; ул. „Шумен“ от ул. „Габър“ до бул. „Ген. Николай Столетов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Габър“ ъгъла с ул. „Шумен“.\r\nВъв връзка с изграждане на шахта и монтаж на водомерен възел на ул. „Прибойница“, кв. „Горна баня“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Прибойница“ №4-8. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Прибойница“ №4-8\r\nВъв връзка с подмяна на пожарен хидрант на ул. „Георги Парцалев“ , вилна зона „Габаро Азмата“ община „Витоша“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „Георги Парцалев“ от ул. „Свети Кирил“ до ул. „Лешникова гора“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георги Парцалев“ ъгъла с ул. „Лешникова гора“.\r\nВъв връзка с изграждане на уличен водопровод на бул. „Черни връх“ , кв. „Кръстова вада“, се налага спиране на водоподаването от 09:30 до 21:30 часа на клиентите на „Софийска вода”, живеещи в района на: бул. „Черни връх“ от №182 до №190, ул. „Александър Бразицов“ №9. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Черни връх“ №182.\r\nВъв връзка с подмяна на сградно водопроводно отклонение на ул. „Курията“, с. Панчарево, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Курията“,по ул. „Вукова курия“ от ул. „Курията“ до ул. „Урвич“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Вукова курия“ ъгъла с ул. „Курията “.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.03.21", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/03/21/2501862/gd-granichna-politsiya-intenziven-e-trafikat-na-gkpp-kapitan-andreevo-lesovo-dunav-most-ruse-i-dunav-most-vidin-na-izhod-za-tovarni-avtomobili.html", "text": "На българо-турската граница трафикът е  интензивен на ГКПП „Капитан Андреево“ и ГКПП „Лесово“ за товарни автомобили на изход. Това съобщиха от пресцентъра на ГД „Гранична полиция“. На българо-румънската граница на ГКПП „Дунав мост“-Русе и ГКПП „Дунав мост“-Видин трафикът също е интензивен на изход за товарни автомобили. Информацията за движението по българските гранични контролно-пропускателни пунктове е към 06.00 часа.\r\nНа българо-сръбската, българо-македонската и на българо-гръцката граница трафикът е нормален на всички гранични контролно-пропускателни пунктове.", "date": "2018.03.21", "title": "ГД „Гранична полиция“: Интензивен е трафикът на ГКПП „Капитан Андреево“, „Лесово“, „Дунав мост“-Русе и „Дунав мост“-Видин на изход за товарни автомобили"}
{"url": "http://www.focus-news.net/news/2018/03/21/2501867/sofiya-zam-kmetat-d-r-todor-chobanov-shte-predstavi-ideyata-za-prevrashtaneto-na-podzemnite-prostranstva-v-gradska-gradina-v-zona-za-savremenno-izkustvo.html", "text": "Зам.-кметът д-р Тодор Чобанов ще представи пред журналисти подземните пространства (бункера на мавзолея) в Градска градина на София и идеята на Столичната община за превръщането им в зона за съвременно изкуство. Това съобщиха от пресцентъра на Столична община. Събитието ще се състои в 12.30 часа.", "date": "2018.03.21", "title": "София: Зам.-кметът д-р Тодор Чобанов ще представи идеята за превръщането на подземните пространства в Градска градина в зона за съвременно изкуство"}
{"url": "http://www.focus-news.net/news/2018/03/21/2501868/blagoevgrad-s-normalna-intenzivnost-e-trafikat-v-oblastniya-tsentar.html", "text": "С нормална интензивност е трафикът в областния център, предаде репортер на Радио \"Фокус\"–Пирин. Мокри и хлъзгави са пътните настилки в града. Всички светофарни уредби са изправни. Няма образували се задръствания по основните пътни артерии в града. Нормално се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, което значително облекчава трафика в района. Без проблеми и без задръствания се осъществява движението и на експерименталното кръгово кръстовище при „Зърнени храни“ – на бул. „Св. Димитър Солунски“ и бул. „Васил Левски“. Градският транспорт се движи по разписание без закъснение за делничен ден.\r\nКристина Миткова", "date": "2018.03.21", "title": "Благоевград: С нормална интензивност е трафикът в областния център"}
{"url": "http://www.focus-news.net/news/2018/03/21/2501870/noviyat-predstavitel-na-moskovskiya-patriarh-u-nas-negovo-visokoprepodobie-arhimandrit-vasian-se-e-predstavil-na-sveteyshiya-balgarski-patriarh-neofit.html", "text": "Новият представител на Руската православна църква в Бьлгария Негово високопреподобие архимандрит Васиан се e представил на Светейшия Български патриарх Неофит, предаде репортер на Агенция \"Фокус\".  Архим. Васиан е новият предстоятел на храма-подворие на Негово светейшество патриарха на Москва и цяла Русия \"Св. Николай Мирликийски Чудотворец\". По решение на Светия Синод на Руската православна църква от 7 март, той замени досегашният предстоятел - Негово високопреподобие архимандрит Филип. Преди идването си в България е служил в Беларус. Работил е и в Московската духовна академия.  \r\nНикола ПЕТКОВ", "date": "2018.03.21", "title": "Новият представител на Московския патриарх у нас Негово високопреподобие архимандрит Васиан се е представил на Светейшия Български патриарх Неофит"}
{"url": "http://www.focus-news.net/news/2018/03/21/2501869/shumen-prohodimi-pri-zimni-usloviya-sa-patishtata-v-regiona.html", "text": "Проходими при зимни условия са пътищата в Шумен и региона, съобщават от Областните пътни управления, предаде репортер на Радио „Фокус“- Шумен. Настилките в Шуменско са преобладаващо мокри. Времето е облачно, температурата на въздуха е около минус 3 градуса. Няма въведени ограничения за движение. Ришки проход е отворен. Върбишки проход остава затворен за всички видове автомобили. Опасност от свличане на земни и скални маси има по пътя Шумен- Карнобат. Преобладаващо сухи са пътищата на територията на област Силистра, мокри настилки има по усойните места. 22 коли са извършвали предимно опесъчаване. Сухи са и голяма част от републиканските пътища на територията на област Разград. На места има отделни мокри участъци. Мокри, на места частично заснежени, но опесъчени са пътищата в област Търговище. В сила е ограничението за товарни автомобили над 12 тона през Котленския проход заради свлачище до село Тича. До 30 април е въведено ограничение за автомобили над 5 тона по пътя Лиляк-Александрово, поради свлачище в района на село Александрово, както и за автомобили над 3,5 тона по пътя Капище- Банковец, поради ремонт на мост.\r\nИвелина ИВАНОВА", "date": "2018.03.21", "title": "Шумен: Проходими при зимни условия са пътищата в региона"}
{"url": "http://www.focus-news.net/news/2018/03/21/2501872/sofiya-sreshta-po-proekt-nauka-i-pravoslavie-po-sveta-shte-se-provede-v-grada.html", "text": "Днес от 10.00 часа в заседателната зала на хотел \"Кристал Палас\" (ул.\"Шипка\" 14) ще се проведе научна среща – дискусия, посветена на темата „Наука и православие”, предаде репортер на Агенция \"Фокус\".\r\nЛектори: проф. дфн Нина Димитрова (Институт за изследване на обществата и знанието – БАН), Моменти от историята на взаимоотношенията религия - наука в България (ХХ – ХХІ век); доц. д-р Павел Павлов (Богословски факултет - СУ „Св. Климент Охридски”), Православно богословие и наука в България.\r\nМодератори: проф. дин Александър Костов и гл. ас. д-р Ивайло Начев (Институт за балканистика с Център по тракология – БАН).\r\nПроектът „Наука и православие по света” обединява усилията на учени от голям международен екип с цел изследване на отношенията и особеностите на диалога между наука и религия в страните със значими православни общности. Интердисциплинарният екип включва над 50 специалисти от 15 страни, представители на различни академични области като природни науки, философия, история и богословие и др. \r\nНикола Петков", "date": "2018.03.21", "title": "София: Среща по проект „Наука и православие по света” ще се проведе в града"}
{"url": "http://www.focus-news.net/news/2018/03/21/2501875/dnes-vav-vsichki-eparhii-na-balgarskata-pravoslavna-tsarkva-se-otsluzhva-malko-povecherie-s-tseliya-kanon-na-sv-andrey-kritski.html", "text": "Днес във всички епархии на Българската православна църква се отслужва Малко повечерие с целия канон на св. Андрей Критски. Във врачанския храм \"Св. Николай Мирликийски Чудотворец\" от 17. 00 часа богослужението ще оглави Негово високопреосвещенство Врачански митрополит Григорий.\r\nВ митрополитския катедрален храм \"Св. вмца Неделя\", град София от 18.00 часа ще започне съборно изпълнение на целия поканен канон на св. Андрей Критски.\r\nОт 18.00 часа ще бъде отслужено архиерейско богослужение в митрополитския храм  „Св. вмчца Марина”, гр. Пловдив. \r\nС благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави по същото време богослужението в пазарджишкия храм \"Успение на Пресвета Богородица\". \r\nНикола ПЕТКОВ", "date": "2018.03.21", "title": "Днес във всички епархии на Българската православна църква се отслужва Малко повечерие с целия канон на св. Андрей Критски"}
{"url": "http://www.focus-news.net/news/2018/03/21/2501876/varna-obshtinskite-savetnitsi-ot-gerb-organizirat-priemni-za-grazhdani-do-23-mart.html", "text": "Общинските съветници от ГЕРБ – Варна Николай Георгиев, Николай Малев и Надя Георгиева ще се срещнат с граждани в дните до 23 март. Това съобщиха от пресцентъра на ГЕРБ. Приемното време на общинските съветници ще бъде от 14:00 до 16:00 ч. в офиса на партията на ул. „Георги Бенковски” №1. Записвания могат да се правят на тел: 052/600 015. Приемният ден на Николай Георгиев – на 21 март (сряда), на Николай Малев – на 22 март (четвъртък), на Надя Георгиева – на 23 март (петък).", "date": "2018.03.21", "title": "Варна: Общинските съветници от ГЕРБ организират приемни за граждани до 23 март"}
{"url": "http://www.focus-news.net/news/2018/03/21/2501877/plovdiv-ostava-opasnostta-ot-padashti-kamani-po-patishtata-krichim-devin-i-asenovgrad-smolyan.html", "text": "Остава опасността от падащи камъни по пътищата Кричим-Девин и Асеновград-Смолян. Това съобщи за Радио „Фокус“-Пловдив дежурен от Областно пътно управление. През изминалото денонощие не са постъпвали сигнали за по-сериозни пътни инциденти. Пътищата в Пловдивска област са сухи и нормално проходими. Проходът Троян-Кърнаре остава затворен за движение на МПС над 12 тона. Движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград поради ремонтни дейности. Срокът за изпълнението им е до 14 май. Движението по пътя Шишманци-Белозем, в района на пътния възел при АМ „Тракия“ се осъществява в една лента поради ремонтни дейности на надлеза. Трафикът в участъка ще се контролира от светофарна уредба до 26 април. Забранено е преминаването за камиони над 5 тона по пътя Плодовитово-Първомай-Асеновград, в района на км 6, поради намален габарит на пътното платно на стоманен мост. Обходният маршрут е през път ІІ-66 Стара Загора-Поповица и път І-8 София-Пловдив-Свиленград.\r\nТрафикът на територията на град Пловдив е интензивен към този час на деня. Задръствания се образуват по централните булеварди „Цар Борис III Обединител“, „Христо Ботев“, „Васил Априлов“, „Руски“ и „Шести септември“, както и по входно-изходните артерии на града. Пътните настилки в Пловдив са сухи.\r\nВесела КРЪСТЕВА", "date": "2018.03.21", "title": "Пловдив: Остава опасността от падащи камъни по пътищата Кричим-Девин и Асеновград-Смолян"}
{"url": "http://www.focus-news.net/news/2018/03/21/2501878/blagoevgrad-povishena-opasnost-ot-padashti-kamani-ima-v-rayona-na-kresnenskoto-defile-i-po-vtoroklasniya-pat-simitli-gotse-delchev.html", "text": "Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Това съобщи за Радио „Фокус“ – Пирин дежурният служител в Областно пътно управление – Благоевград.  Необходимо е шофьорите да карат с особено внимание в тези райони, за да бъдат избегнати инциденти. Мокри и хлъзгави са пътните настилки в областта. Нормално натоварен е трафикът по автомагистрала „Струма“ и Главен път Е-79. Нормално натоварен е трафикът по автомагистрала „Струма“ и Главен път Е-79. В региона няма затворени пътища. Прохода Предел е отворен за преминаването на всички видове моторни превозни средства. През нощта няма регистрирани тежки пътни инцидент. Към момента никъде не се извършват ремонти дейности.\r\nКристина МИТКОВА", "date": "2018.03.21", "title": "Благоевград: Повишена опасност от падащи камъни има в района на Кресненското дефиле и по второкласния път Симитли-Гоце Делчев"}
{"url": "http://www.focus-news.net/news/2018/03/21/2501874/sliven-rezultatite-ot-proekta-za-integriran-gradski-transport-shte-badat-predstaveni.html", "text": "Резултатите от проекта за интегриран градски транспорт на Сливен ще бъдат представени, съобщи пред Радио “Фокус” – Сливен Енчо Петров, управител на “Пътнически превози“. 27 нови автобуса са закупени със средства по проекта, който е на стойност 14 525 521 лв. Освен това са обновени автобусните спирки, въведена е система за електронни билети, ще бъдат поставени и нови информационни табла с разписанието на автобусите и времето до тяхното пристигане на определена спирка.", "date": "2018.03.21", "title": "Сливен: Резултатите от проекта за интегриран градски транспорт ще бъдат представени"}
{"url": "http://www.focus-news.net/news/2018/03/21/2501866/kyustendil-otbelyazva-ofitsialniya-si-praznik-kyustendilska-prolet.html", "text": "Градът отбелязва официалния си празник – „Кюстендилска пролет”. Това съобщи за Радио „Фокус” – Кюстендил Дима Укалска, началник на отдел „Култура и духовно развити” към Община Кюстендил. По думите й тържествата ще започнат от 11.00 часа на площад „Велбъжд”, където ще бъде отслужен молебен за здравето на кюстендилци, след което ще се състои и ритуал по предаването на символите на града. В празничната програма ще вземат участие квартет „Белканто“ и ансамбъл „Чинари“. За втора година в местността „Хисарлъка” от 13.00 часа ще започне програмата на новоизградената сцена, част от Късноантичната и средновековна крепост с участието на квартет „Белканто“. От 14.30 часа на сцена „Хисарлъка” ще се изявят танцови състави от Община Кюстендил. С юбилеен концерт на рок група „Фактор“ ще завършат тържествата по повод избирането на Девойка „Кюстендилска пролет“ 2018 и официалния празник на града. Концертът ще започне от 19.00 часа на площада. „Този празник е знаков за нашия град. Патентован в патентното ведомство на Република България. Обявен е за официален за Кюстендил и типично на 21 март хората тук се поздравяват с „Честита пролет”, каза Дима Укалска.\r\nВенцеслав ИЛЧЕВ", "date": "2018.03.21", "title": "Кюстендил отбелязва официалния си празник – „Кюстендилска пролет”"}
{"url": "http://www.focus-news.net/news/2018/03/21/2501881/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът поставя акцент върху празника на град Кюстендил – „Кюстендилска пролет”, който е определен като вдъхновение и благослов от пролетните момичета. Изданието съобщава, че с голям спектакъл на открито е проведен конкурсът за избор на „Девойка Кюстендилска пролет 2018”. Водещи на програмата са били актьорите Диана Любенова и Станимир Гъмов. Участие са взели популярните изпълнители Тита, Стивън Ачикор , както и любимецът на всички – Дичо. Победителката в тазгодишния конкурс е Милица Стойчева под номер 2, а нейни подгласнички са – номер 12 – Ивана Митрева и  номер 6 –Виктория Стоичкова. „Девойка на публиката“ е номер 10 –Савина Димитрова, която е избрана чрез sms-гласуване, продължило и по време на конкурса. Тържествата по случай празника „Кюстендилска пролет” ще продължат на днес от 11.00 часа на площад „Велбъжд”, където ще бъде отслужен молебен за здравето на кюстендилци и ритуал по предаването на символите на града. В празничната програма ще вземат участие квартет „Белканто“ и ансамбъл „Чинари“. За втора година в местността „Хисарлъка” от 13.00 часа ще стартира програмата на новоизградената сцена, част от Късноантичната и средновековна крепост с участието на квартет „Белканто“. Малко по-късно от 14.30 часа на сцена „Хисарлъка” ще се изявят танцови състави от Община Кюстендил. С юбилеен концерт на рок група „Фактор“ ще завършат тържествата по повод избирането на Девойка „Кюстендилска пролет“ 2018 и официалния празник на града.\r\nИзданието поставя акцент върху това, че Община Кюстендил сформира нова работна група за оценка на проектни фишове за актуализиране на Инвестиционната програма на общината по Приоритетна ос 1 „Устойчиво и интегрирано градско развитие“ на Оперативна програма „Региони в растеж“ 2014-2020. В нея могат да участват представители само на заинтересованите страни – юридически лица /сдружения на собствениците, регистрирани или извършващи дейност на територията на община Кюстендил. Работната група е с постоянен характер и се председателства от ръководителя на междинното звено по оперативната програма Надя Каратова – зам.-кмет „Икономика и финанси“. Целта е оценяване на проектни фишове, с които да се актуализира Инвестиционната програма на община Кюстендил.\r\nВ рубриката „Репортери” вестникът съобщава, че е взето решение да се удължат с няколко звена мантинелите при пазара, на ул. “Цар Освободител” в Кюстендил, с цел да се ограничи безразборното пресичане на пешеходците. Решението е на постоянната комисия по безопасност на движението към община Кюстендил. Решението за поставяне на светофарни уредби за пешеходци по главната улица на Кюстендил “Цар Освободител”, които да регулират интервала за движение на пешеходци и автомобили, се отлага.\r\nВ рубриките „Репортери” и  „Общество” изданието е избрало да помести интервюта, дадени пред „Фокус” от зам.-кмета на Община Кюстендил Надя Каратова, от директора на Дирекция „Култура, образование, младежки дейности и спорт” към Община Кюстендил Нели Петкова, както и от Радмила Рангелова, зам.-кмет на Община Кюстендил.\r\nВ рубриката „Култура и образование” е поместена информация за откритата традиционната изложба „Кюстендилска пролет“. В нея участват художници – работили и работещи в Кюстендил, родени другаде, но трайно свързани с града и околностите му. Изложбата е част от честванията на празника на Кюстендил.", "date": "2018.03.21", "title": "Преглед на основните теми в кюстендилския печат"}
{"url": "http://www.focus-news.net/news/2018/03/21/2501882/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ организират приемни за граждани в Пловдив. Това съобщиха от пресцентъра на ПП ГЕРБ. Общинският съветник от ГЕРБ в Общински съвет – Пловдив, Иван Вичков ще приема граждани от 16.00 до 18.00 часа в офиса на ГЕРБ в район „Тракия” в блок 91. Иван Вичков е член на Постоянната комисия „Здравеопазване и социални дейности”.\r\nПриемни с граждани ще проведат следните общински от ГЕРБ в Общински съвет - Пловдив:\r\nРадослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\nГеорги Василев - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\nД-р Аргир Аргиров - от 17.30 до 18.30 часа в офиса на ГЕРБ в район „Южен” на ул. ”Академик Петър Динеков” №1А; \r\nАни Лафчиева - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\nЕмил Русинов - от 17.30 до 19.00 часа в офиса на ГЕРБ в район „Източен” на ул. ”Коста Паница” №5. \r\nНа 22 март 2018 г. общинските съветници от ГЕРБ в Пловдив ще проведат приемни с гражданите, както следва:\r\nПетър Попов - от 17.30 до 19.00 часа в офиса на ГЕРБ в район „Западен” на ул. ”Царевец” №9; \r\nЯсен Михайлов - от 17.30 до 19.00 часа в офиса на ГЕРБ в район „Западен” на ул. ”Царевец” №9; \r\nГошо Къчков - от 17.30 до 19.00 часа в офиса на ГЕРБ в район „Северен” на бул. ”Марица” №91; \r\nПенчо Малинов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\nВеселин Маневски - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2018.03.21", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/03/21/2501880/ogranicheno-e-dvizhenieto-po-am-lyulin-v-posoka-sofiya-ot-7-do-12-km-za-vsichki-mps-poradi-opasnost-ot-srutvane-na-skalna-masa.html", "text": "Движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София - Перник. Това съобщиха от Агенция \"Пътна инфраструктура\" (АПИ).\r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 04.04.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента.", "date": "2018.03.21", "title": "Ограничено е движението по АМ \"Люлин\" в посока София от 7 до 12 км за всички МПС поради опасност от срутване на скална маса"}
{"url": "http://www.focus-news.net/news/2018/03/21/2501883/magyar-hirlap-viktor-orban-zayavi-che-bryuksel-tryabva-da-prieme-evropeyski-pravila-za-migratsiyata-do-1-yuli.html", "text": "Унгарският министър-председател Виктор Орбан заяви, че по време на скорошната среща на високо равнище на ЕС основните теми ще са две: нападението с химическо оръжие във Великобритания и европейската миграционна политика. Във връзка с последното той подчерта, че Унгария не е съгласна с политиката на ЕС по въпросите на миграцията и че  разполага с цялата власт да предотврати въвеждането на регламентацията ѝ, пише  Magyar Hirlap.\r\n Орбан посочи, че суверенитетът на Великобритания е бил нападнат. „Немислимо е гражданите на Европейския съюз и държавите-членки на НАТО да бъдат атакувани в собствената си страна“, убеден е той\r\nСпоред министър-председателя основният въпрос на срещата няма да бъде Великобритания, а по-скоро въпросът за миграцията. Според него след неотдавнашното посещение на Ангела Меркел в Полша е ясно, че до 1 юли Брюксел иска да приеме нови правила за миграцията в страните членки. Министър-председателят подчерта, че е важно Унгария да може да защитава собствените си интереси. Виктор Турмаков", "date": "2018.03.21", "title": "Magyar Hirlap: Виктор Орбан заяви, че Брюксел трябва да приеме европейски правила за миграцията до 1 юли"}
{"url": "http://www.focus-news.net/news/2018/03/21/2501871/kyustendil-muzeynite-ekspozitsii-shte-badat-bez-vhodna-taksa-po-povod-praznika-na-grada.html", "text": "Музейните експозиции в Кюстендил ще бъдат без входна такса по повод празника на града. Това съобщи за Радио „Фокус” – Кюстендил Валентин Дебочички, директор на Регионален исторически музей – Кюстендил „Акад. Йордан Иванов”. „Това е традиция. Свободният вход на музейните експозиции е начин да отбележим официалния празник на града ида уважим всички жители и гости на Кюстендил”, каза Валентин Дебочички. До 17.00 часа ще работят всички музейни експозиции. В централната сграда на музея се представят археологическата експозиция в зала „Асклепий” и етнографска изложба „С дъх на билки – лечебни и магични” в зала „Стримон” . В изложбена зала на джамия „Ахмед бей” е подредена изложбата „Пътят: време без граници” – спасителни археологически проучвания по трасето на автомагистрала „Струма” Лот 2. Отворени за посетители ще бъдат музеен комплекс „Св. Георги”, къща-музей „Ильо Войвода” и къща – музей „Димитър Пешев”.\r\nВенцеслав ИЛЧЕВ", "date": "2018.03.21", "title": "Кюстендил: Музейните експозиции ще бъдат без входна такса по повод празника на града"}
{"url": "http://www.focus-news.net/news/2018/03/21/2501879/netherlands-times-noviyat-vanshen-ministar-na-holandiya-zayavi-che-shte-se-sasredotochi-varhu-kibersigurnostta.html", "text": "Новият холандски външен министър Стеф Блок заяви, че иска да направи сигурността „гръбнак на холандската външна политика“. Той планира да се съсредоточи особено върху киберсигурността, пише  Netherlands Times.\r\nСпоред Блок ситуацията с международната сигурност се е променила значително през последните години „и дори се е влошила в определени сфери“. Той даде като пример свалянето на полет МН17 в Източна Украйна и войните в Близкия изток, предизвикали наплив на мигранти към Европа и Холандия.\r\nБлок също така посочи „кибератаките над важната инфраструктура“ и „намесата на изборите“. Той допълни, че е готов да засили киберсигурността и с „ясни международни закон и регулации“. „В това уточнение все още сме в Средновековието“, уточни новият министър. Виктор Турмаков", "date": "2018.03.21", "title": "Netherlands Times: Новият външен министър на Холандия заяви, че ще се съсредоточи върху киберсигурността"}
{"url": "http://www.focus-news.net/news/2018/03/21/2501873/the-brussels-times-karles-puchdemon-zayavi-che-gotov-da-otide-v-zatvora-ako-belgiya-reshi-da-go-ekstradira.html", "text": "Бившият каталунски лидер Карлес Пучдемон заяви, че е уверен в европейското правосъдие и особено в белгийското. Той потвърди, че е готов да влезе в затвора, ако Белгия, където е в изгнание след неуспешния опит за независимост на Каталуния реши да го екстрадира и предаде на испанските власти, пише  The Brussels Times.\r\n„Имам надежда и голяма увереност в европейското правосъдие. Ще уважа решенията, защото съм уверен в разделянето на властта и в гаранциите за справедливо третиране, което не получих в Испания“, заяви Пучдемон.  Същевременно той допълни, че е „на разположение на властите“ на Белгия.\r\n„Понеже съм на разположение на белгийското правосъдие, има възможност да бъда екстрадиран“, заяви бившият каталунски лидер. Той уточни, че ако отиде в затвора, това би било „сериозна грешка, която допълнително ще влоши ситуацията“.  Виктор Турмаков", "date": "2018.03.21", "title": "The Brussels Times: Карлес Пучдемон заяви, че готов да отиде в затвора, ако Белгия реши да го екстрадира"}
{"url": "http://www.focus-news.net/news/2018/03/21/2501884/the-local-datskiyat-vanshen-ministar-zayavi-che-nyama-prichini-da-pozdravi-vladimir-putin-za-izbornata-mu-pobeda.html", "text": "Датският външен министър Андерс Самуелсен заяви, че няма причини да поздравява президентът на Русия Владимир Путин за изборната победа, при която той бе преизбран, пише  The Local.\r\n„Това не бяха традиционно свободни избори по начина, по който ги познаваме със свободна преса и равен старт между кандидатите“, заяви министърът. „Бяха предвидими, затова и не виждам причини да честитя“, допълни той.\r\n„Изборите са потвърдени и Путин ще продължи да бъде президент“, обобщи министърът. Виктор Турмаков", "date": "2018.03.21", "title": "The Local: Датският външен министър заяви, че „няма причини“ да поздрави Владимир Путин за изборната му победа"}
{"url": "http://www.focus-news.net/news/2018/03/21/2501886/sport-milan-prodalzhi-s-pet-godini-dogovora-si-s-patrik-kutrone.html", "text": "Милан ще продължи договора с нападателя Патрик Кутроне до 2023 г. В договора се предвижда и увеличаване на заплащането.\r\nПрез този сезон италианецът е изиграл 37 мача, забивайки 15 гола и осъществявайки 4 голови подавания.  Виктор Турмаков", "date": "2018.03.21", "title": "Спорт: Милан продължи с пет години договора си с Патрик Кутроне"}
{"url": "http://www.focus-news.net/news/2018/03/21/2501861/komisiyata-za-chez-shte-zasedava-za-parvi-pat.html", "text": "Временна комисия за установяване на всички факти и обстоятелства във връзка с приватизацията и планираната продажба на дружествата на ЧЕЗ Груп в България ще проведе първото си заседание. \r\nКомисията по казуса с ЧЕЗ ще работи в срок от 1 месец, а неин председател ще бъде зам.-председателят на ПГ на БСП Жельо Бойчев. \r\nКазусът с ЧЕЗ започна с депозиране на оставката на енергийния министър Теменужка Петкова заради познанството й със Гинка Върбакова, собственик на фирмата „Инерком“ - купувач на чешкото дружество.\r\nКоалиционният съвет обаче не прие, че има основание за оставката, затова Теменужка Петкова остава енергиен министър. От БСП остро критикуваха правителството заради сделката за ЧЕЗ и поискаха тя да бъде спряна. Премиерът Бойко Борисов възложи на институциите да направят пълна проверка на сделката. Борисов се срещна със собственика на „Инерком“ Гинка Върбакова. След това правителството заяви ясната си воля да участва в сделката за ЧЕЗ, а Върбакова уточни, че е склонна да се съгласи. По предложение на ГЕРБ в парламента бяха изслушани всички компетентни органи, които разполагат с информация за сделката. Тогава Гинка Върбакова заяви, че някои политици са видели в сделката за ЧЕЗ възможност да повишат рейтинга си. Заради обидните квалификации и изявления фирмата ще търси правата си в съда. Левицата инициира и подписка в страната срещу продажбата на дружеството. Държавният глава Румен Радев обяви, че ще свика КСНС за обсъждане на енергийната сигурност. Той изтъкна, че правителството дължи на народа отговори за схемата на финансиране и за това как сделката е получила политическа подкрепа.", "date": "2018.03.21", "title": "Комисията за ЧЕЗ ще заседава за първи път"}
{"url": "http://www.focus-news.net/news/2018/03/21/2501893/veliko-tarnovo-mokri-sa-patnite-nastilki-v-grada-trafikat-e-natovaren.html", "text": "Мокри са пътните настилки във Велико Търново, предаде репортер на Радио „Фокус” – Велико Търново. Времето е облачно. Температурата на въздуха е минус 2 градуса. Трафикът по основните улици и булеварди в сутрешните часове е интензивен. По-натоварено е движението в центъра на града – на кръстовището пред Съдебната палата и пред сградата на Пощата, както и на пътен възел „Качица“ и ул. „Магистрална“ – част от главен път София – Варна. Всички светофарни уредби е работят нормално. Автобусите от градския транспорт се движат по график. Затруднено е движението по някои улици в старата част на града, където се извършва ремонт на водопроводната мрежа. На места трафикът се осъществява в едната лента.\r\nМокри са пътните настилки на територията на областта. По високите и усойни места има и заледени участъци, които се обработват. Отворен за движение на всички превозни средства е проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище.\r\nНадежда КРЪСТЕВА", "date": "2018.03.21", "title": "Велико Търново: Мокри са пътните настилки в града, трафикът е натоварен"}
{"url": "http://www.focus-news.net/news/2018/03/21/2501889/ria-novosti-ruskata-armiya-e-provela-artileriyski-i-raketni-ucheniya-v-severen-kavkaz.html", "text": "Подразделенията на ракетните войски и артилерията на руския Южен военен окръг са пристъпили към провеждането на полеви изпитания на шест полигона в Северен Кавказ, предава РИА Новости.\r\nВ ученията участват повече от 3000 военнослужещи и около 250 единици ракетно-артилерийско въоръжение, военна и специална техника, в това число и оперативно-тактически комплекс „Искандер-М“. Самоходни 152-мм гаубици „Акация“, „Гвоздика“ , както и реактиви системи за залпов огън „Град“, „Торнадо-Г“ и „Ураган“. \r\nВ заключителния етап на подготовката ще се проведат батарейни, дивизионни и бригадни тактически учения с бойна стрелба. Според прессекретаря на ЮВО Вадим Астафиев по време на ученията са проверени бойните навици и готовността на артилеристите да изпълняват задачи за огнево поражение на обектите и живата сила на условния противник.  Виктор Турмаков", "date": "2018.03.21", "title": "РИА Новости: Руската армия е провела артилерийски и ракетни учения в Северен Кавказ"}
{"url": "http://www.focus-news.net/news/2018/03/21/2501890/vidin-slab-snyag-vali-v-oblastta-patnite-nastilki-sa-mokri.html", "text": "Слаб сняг вали във Видинска област, пътните настилки са мокри, каза за Радио „Фокус“ дежурният служител в Областно пътно управление – Видин. Той посочи, че на места има и заснежени пътища, които са обработени. Движението по път III-121 Раброво – Бойница е ограничено за всички автомобили  поради разрушено временно мостово съоръжение. Обходният маршрут е по  Видин – Кула – Бойница и обратно.  Движението по път III-1411 с. Слана Бара – Видин  е ограничено за автомобили над 5 т поради компрометирано експлоатационно състояние на мост. Трафикът във Видин е интензивен в централната градска част по бул.“Панония“ и на входно изходните артерии на града.\r\nАнна ЛОЗАНОВА", "date": "2018.03.21", "title": "Видин: Слаб сняг вали в областта, пътните настилки са мокри"}
{"url": "http://www.focus-news.net/news/2018/03/21/2501892/gabrovo-mokri-i-na-mesta-zaledeni-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на област Габрово. Това казаха за Радио „Фокус“ – Велико Търново от Областно пътно управление - Габрово. По високите и усойни места има заледени участъци, които се обработват. Времето е облачно. Температурата на въздуха е 2°. Няма допълнително въведени ограничения на територията на областта. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 31 август 2018 година. Движението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 март.\r\nНадежда КРЪСТЕВА", "date": "2018.03.21", "title": "Габрово: Мокри и на места заледени са пътните настилки на територията на областта"}
{"url": "http://www.focus-news.net/news/2018/03/21/2501891/montana-zasnezhen-pochisten-i-opesachen-e-patyat-prez-prohoda-petrohan.html", "text": "Заснежен, почистен и опесъчен е пътят през прохода Петрохан, каза за Радио „Фокус“ – Видин дежурният служител в Областно пътно управление – Монтана. Продължава да вали слаб сняг на прохода, на усойните места от пътя има опасност от заледяване за това те се обработват с пясък. Температуата на въздуха е О градуса. Трафикът през Петрохан е с нормална интензивност в сутрешните часове, повече автомобили се движат в посока за София. Остава забраната за преминаване на автомобили над 12 тона, обиколният маршрут за тях е през гр.Своге.\r\nАнна ЛОЗАНОВА", "date": "2018.03.21", "title": "Монтана: Заснежен, почистен и опесъчен е пътят през прохода Петрохан"}
{"url": "http://www.focus-news.net/news/2018/03/21/2501894/13-dushi-sa-raneni-pri-katastrofi-prez-izminaloto-denonoshtie-v-stranata.html", "text": "13 души са ранени при катастрофи през изминалото денонощие, съобщиха от пресцентъра на МВР. В страната са станали 13 пътнотранспортни произшествия, при които има един загинал. На територията на столицата са станали  133 леки пътни инцидента.", "date": "2018.03.21", "title": "13 души са ранени при катастрофи през изминалото денонощие в страната"}
{"url": "http://www.focus-news.net/news/2018/03/21/2501885/kyustendil-vavezhda-se-vremenna-organizatsiya-na-dvizhenieto-v-tsentralnata-gradska-chast.html", "text": "Въвежда се временна организация на движението в централната градска част на Кюстендил. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. Временна организация на движението се въвежда във  връзка с празника „Кюстендилска пролет“. Движението на моторни превозни средства ще бъде затворено в района на лесопарка „Хисарлъка“ от 09.00 до 18.00 часа. Ще бъдат пропускани само участници в празничната програма, снабдени с пропуск от Община Кюстендил. Затворено от 08.00 часа ще бъде и движението за моторни превозни средства в централната градска част по улица „6-ти септември“ в участъка от улица „Ал.Димитров“ до улуци „Бузлуджа“. „Освен това сме предвидили засилено полицейско присъствие в района на провеждане на тържествата „Кюстендилска пролет“. Ще има по-чести автопатрулни обходи в жилищните райони, за да не се допуска извършването на правонарушения”, каза Катя Табачка.\r\nВенцеслав ИЛЧЕВ", "date": "2018.03.21", "title": "Кюстендил: Въвежда се временна организация на движението в централната градска част"}
{"url": "http://www.focus-news.net/news/2018/03/21/2501897/burgas-mokri-sa-patnite-nastilki-po-visokite-chasti-na-prohodite-dyulinski-i-primorski-kakto-po-patya-kam-selo-bosna.html", "text": "Мокри са пътните настилки по високите части на проходите Дюлински и Приморски, както и по пътя към село Босна. Това съобщи за Радио „Фокус“ - Бургас дежурният в Областно пътно управление – Бургас. Там има и мъгла, като видимостта към село Босна е намалена до 50 м. Пътната обстановка на територията на област Бургас е нормална. Всички останали пътища са отворени и сухи. Няма пътнотранспортни произшествия през изминалото денонощие. Движението е интензивно по основните улици и булеварди в града.\r\nМария РУСЕВА", "date": "2018.03.21", "title": "Бургас: Мокри са пътните настилки по високите части на проходите Дюлински и Приморски, както по пътя към село Босна"}
{"url": "http://www.focus-news.net/news/2018/03/21/2501900/pregled-na-osnovnite-temi-v-evropeyskiya-pechat-agentsiya-fokus.html", "text": "Датският външен министър Андерс Самуелсен заяви, че няма причини да поздравява президентът на Русия Владимир Путин за изборната победа, при която той бе преизбран, пише  The Local.\r\n„Това не бяха традиционно свободни избори по начина, по който ги познаваме със свободна преса и равен старт между кандидатите“, заяви министърът. „Бяха предвидими, затова и не виждам причини да честитя“, допълни той.\r\n„Изборите са потвърдени и Путин ще продължи да бъде президент“, обобщи министърът.\r\n***\r\n Унгарският министър-председател Виктор Орбан заяви, че по време на скорошната среща на високо равнище на ЕС основните теми ще са две: нападението с химическо оръжие във Великобритания и европейската миграционна политика. Във връзка с последното той подчерта, че Унгария не е съгласна с политиката на ЕС по въпросите на миграцията и че  разполага с цялата власт да предотврати въвеждането на регламентацията ѝ, пише  Magyar Hirlap.\r\n Орбан посочи, че суверенитетът на Великобритания е бил нападнат. „Немислимо е гражданите на Европейския съюз и държавите-членки на НАТО да бъдат атакувани в собствената си страна“, убеден е той\r\nСпоред министър-председателя основният въпрос на срещата няма да бъде Великобритания, а по-скоро въпросът за миграцията. Според него след неотдавнашното посещение на Ангела Меркел в Полша е ясно, че до 1 юли Брюксел иска да приеме нови правила за миграцията в страните членки. Министър-председателят подчерта, че е важно Унгария да може да защитава собствените си интереси.\r\n***\r\nНовият холандски външен министър Стеф Блок заяви, че иска да направи сигурността „гръбнак на холандската външна политика“. Той планира да се съсредоточи особено върху киберсигурността, пише  Netherlands Times.\r\nСпоред Блок ситуацията с международната сигурност се е променила значително през последните години „и дори се е влошила в определени сфери“. Той даде като пример свалянето на полет МН17 в Източна Украйна и войните в Близкия изток, предизвикали наплив на мигранти към Европа и Холандия.\r\nБлок също така посочи „кибератаките над важната инфраструктура“ и „намесата на изборите“. Той допълни, че е готов да засили киберсигурността и с „ясни международни закон и регулации“. „В това уточнение все още сме в Средновековието“, уточни новият министър.\r\n***\r\nБившият каталунски лидер Карлес Пучдемон заяви, че е уверен в европейското правосъдие и особено в белгийското. Той потвърди, че е готов да влезе в затвора, ако Белгия, където е в изгнание след неуспешния опит за независимост на Каталуния реши да го екстрадира и предаде на испанските власти, пише  The Brussels Times.\r\n„Имам надежда и голяма увереност в европейското правосъдие. Ще уважа решенията, защото съм уверен в разделянето на властта и в гаранциите за справедливо третиране, което не получих в Испания“, заяви Пучдемон.  Същевременно той допълни, че е „на разположение на властите“ на Белгия.\r\n„Понеже съм на разположение на белгийското правосъдие, има възможност да бъда екстрадиран“, заяви бившият каталунски лидер. Той уточни, че ако отиде в затвора, това би било „сериозна грешка, която допълнително ще влоши ситуацията“. \r\n***", "date": "2018.03.21", "title": "Преглед на основните теми в европейския печат (Агенция \"Фокус\")"}
{"url": "http://www.focus-news.net/news/2018/03/21/2501899/pazardzhik-vavedeno-e-ogranichenie-za-preminavaneto-na-tovarni-avtomobili-nad-12-tona-po-patya-velingrad-yundola-yakoruda.html", "text": "Натоварено е движението по главните пътища в областта. Това съобщи за Радио „Фокус“ – Пазарджик дежурният в Областно пътно управление – Пазарджик. Въведено е ограничение за преминаването на товарни МПС над 12 тона по пътя Велинград - Юндола - Якоруда. Слаб сняг вали в района на местностите Каратепе, Картела, курорта Юндола и Костандово. Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.03.21", "title": "Пазарджик: Въведено е ограничение за преминаването на товарни автомобили над 12 тона по пътя Велинград - Юндола - Якоруда"}
{"url": "http://www.focus-news.net/news/2018/03/21/2501896/sliven-v-planinskite-rayoni-na-oblastta-ima-zasnezheni-uchastatsi-no-patishtata-sa-obraboteni.html", "text": "Движението по пътищата в Сливенска област се осъществява при зимни условия, съобщиха от Областно пътно управление. В планинските райони на места има заснежени участъци, но пътищата са обработени. Затворени за тежки автомобили над 10 т са проходите Твърдишки и Вратник. Котленският проход е затворен за товарни автомобили над 12 т заради свлачище. Опасност от падащи камъни има по пътя Сливен – Ичера – Градец. Движението по пътя Елхово – Изгрев е ограничено поради компрометирано експлоатационно състояние на дървен мост над река Тунджа. Обходният маршрут е до моста с ограничение на скоростта до 30 км/ч. Движението по пътя  Малък манастир – Голям манастир се осъществява в една лента поради пропаднали настилка и насип. Движението се регулира чрез пътни знаци. Срокът и на двата ремонта е до 31 март.", "date": "2018.03.21", "title": "Сливен: В планинските райони на областта има заснежени участъци, но пътищата са обработени"}
{"url": "http://www.focus-news.net/news/2018/03/21/2501903/pazardzhik-ofitsialno-shte-bade-otkrita-renoviranata-sgrada-na-ou-hristo-botev-v-grada.html", "text": "Реновираната сграда на ОУ “Христо Ботев” в Пазарджик ще бъде официално открита днес от 11.00 часа, съобщиха от Община Пазарджик. Ремонтните дейности бяха извършени по проект „Обновяване и модернизиране на образователната инфраструктура в Пазарджик – общежитие на СОУ „Георги Бенковски“, ОУ „Любен Каравелов“, СОУ „Димитър Гачев“, СОУ „Д-р Петър Берон“ и ОУ „Христо Ботев“. Стойността на инженеринга за сградата и дворното пространство на ОУ „Христо Ботев” е близо 992 000 лв. с ДДС.", "date": "2018.03.21", "title": "Пазарджик: Официално ще бъде открита реновираната сграда на ОУ “Христо Ботев” в града"}
{"url": "http://www.focus-news.net/news/2018/03/21/2501888/the-hill-donald-tramp-ofitsialno-izprati-nominatsiyata-si-na-mayk-pompeo-za-odobrenie-ot-senata.html", "text": "Президентът на САЩ Доналд Тръмп официално изпрати номинацията на Майк Помпео за поста държавен секретар до Сената. Помпео, бившият директор на ЦРУ ще застане на мястото на Рекс Тилърсън, който бе отстранен от позицията си в Държавния департамент по-рано този месец, пише  The Hill.\r\nНякои сенатори от Демократическата партия са изразили загриженост спрямо Помпео и водачът им в горната камара на американския Конгрес Чарлс Шумър заяви, че те трябва да гласуват срещу неговата номинация. \r\nСпоред сенатор Ранд Пол (Републиканска партия, Кентъки) е лоша идея Тръмп да назначава човек, който някога е подкрепял войната в Ирак. \r\nСпоред сенатор Линдзи Греъм (Републиканска партия, Южна Каролина) Помпео ще получи достатъчна подкрепа, за да бъде потвърден на поста държавен секретар.  Виктор Турмаков", "date": "2018.03.21", "title": "The Hill: Доналд Тръмп официално изпрати номинацията си на Майк Помпео за одобрение от Сената"}
{"url": "http://www.focus-news.net/news/2018/03/21/2501906/ombudsmanat-maya-manolova-tryabva-da-ima-lichen-falit-zashtoto-dlazhnitsite-otivat-v-sivata-ikonomika.html", "text": "Трябва да има опция за обявяване на личен фалит от граждани, които са изтеглели кредит, но по някаква сериозна причина не могат да го изплащат. Това каза в предаването „Здравей, България” по Нова телевизия омбудсманът Мая Манолова. \"\"Ако човек внезапно остане без работа или се разболее, той не може да се справя с вноските по кредита си. Към момента около един милион българи имат проблеми с плащането на сметките си, но не всички те са със свръхзадължения”, обясни Манолова.\r\nСпоред нея изпадналите в подобно затруднение хора обикновено минават в сивата икономика или бягат в чужбина, за да спасят себе си и семействата си.\r\n„Така се съсипват десетки хиляди човешки съдби. Това не е добре и за държавата”, коментира още омбудсманът.\r\nТя предлага, след преценка на положението на конкретния гражданин, да може той да се споразумее със своя кредитор за разсрочване или дори редуциране на дължимата сума. Трябвало да има вариант и за изплащане на кредита на по-късен етап, когато длъжникът си намери работа или оздравее.\r\n„България е единствената страна в Европейския съюз, в която няма закон за личния фалит”, каза омбудсманът.\r\nТя коментира и темата за определянето цените на ток, парно, вода и природен газ, което преди дни отнесе до Конституционния съд.\r\n\"Всеки гражданин трябва да може да оспорва тарифите, защото това са обществени услуги, които се предоставят в условията на монопол”, каза Манолова.\r\nТя обясни, че цените на услугите на мобилните оператори, например, няма да могат да се обжалват, защото в този сектор има пазарна икономика и потребителите имат избор.\r\n„Не казвам, че цените трябва да бъдат по-ниски или по-високи, а че в една правова държава трябва да има достъп до съд, който да разглежда такива жалби”, категорична бе Манолова.\r\nТя смята още, че трябва да се създаде механизъм за контрол и върху претенциите на банките.\r\n„Те са единствените субекти, които, без нищо да доказват, могат да се сдобият с изпълнителен лист за сума, посочена от тях, и да отнемат цялото ви имущество”, коментира омбудсманът.", "date": "2018.03.21", "title": "Омбудсманът Мая Манолова: Трябва да има личен фалит, защото длъжниците отиват в сивата икономика"}
{"url": "http://www.focus-news.net/news/2018/03/21/2501907/ministar-nikolay-nankov-okolo-100-mln-lv-godishno-se-davat-za-zapalvane-na-dupki-po-patishtata.html", "text": "Около 100 милиона лева годишно се дават за запълване на дупки по пътищата в страната. Това каза в предаването „Тази сутрин” по bTV министърът на регионалното развитие и благоустройството Николай Нанков. По думите му 40-50 милиона лева на годишна база са нужни за републиканските пътища и още толкова за общинските. Той отбеляза, че този неефективен и неустойчив метод трябва да бъде прекратен и се търси дългосрочно решение.\r\n„30 години политиката е била дупките по пътищата да се пълнят със студена смес след края на зимния сезон и в есенно-зимни условия отново да „цъфнат”, отбеляза министърът. Той увери, че се търси вариант за кардиналното решаване на проблема. \"Фигуративно сме поставили чиновник до всяка дупка. 8000 км от 20 000 км републикански пътища са в лошо или много лошо състояние. Същото важи и за над 12 000 км от 20 000 км общинска пътна мрежа\", коментира Нанков и допълни, че в момента на годишна база около 400 км се рехабилитират напълно.\r\nОсвен средства от тол системата и от бюджета пари за пътни ремонти ще се търсят и от нов фонд, свързан с пътната безопасност, който ЕК създава.", "date": "2018.03.21", "title": "Министър Николай Нанков: Около 100 млн. лв. годишно се дават за запълване на дупки по пътищата"}
{"url": "http://www.focus-news.net/news/2018/03/21/2501905/blagoevgrad-bez-problemi-se-izvarshva-preminavaneto-na-avtomobili-prez-gkpp-kulata.html", "text": "Без проблеми се извършва преминаването през ГКПП „Кулата“. Това съобщиха за Радио „Фокус“ – Пирин от Главна дирекция „Гранична полиция“. На ГКПП „Илинден“ движението също е нормално, както и на останалите пунктове по българо-гръцката граница. Преминаването през пунктове между България и Македония също е обичайно натоварено.\r\nЛора КАЛЧЕВА", "date": "2018.03.21", "title": "Благоевград: Без проблеми се извършва преминаването на автомобили през ГКПП „Кулата“"}
{"url": "http://www.focus-news.net/news/2018/03/21/2501901/dots-d-r-stefcho-stoynev-nyama-indikatsii-za-nova-aktivizatsiya-na-srutishteto-po-patya-smolyan-madan-spored-poslednite-monitoringovi-izsledvaniya.html", "text": "Няма индикации за нова активизация на срутището по пътя Смолян – Мадан според последните мониторингови изследвания. Това съобщи в сутрешния блок „Добро утро, България“ на Радио „Фокус“ доц. д-р Стефчо Стойнев, председател на експертната група по проблема със свлачището при с. Тикале, община Смолян и ръководител на катедра „Хидрология и инженерна геология“ в Минно-геоложкия университет „Св. Иван Рилски“. Той обаче предупреди хората, които преминават, въпреки забраните, да бъдат внимателни, защото дъждовната вълна може да доведе до локални свличания. \r\n„От вчера по разпореждане на Агенция „Пътна инфраструктура“ започнаха геодезични измервания. Направена е една много по-детайлна геодезична снимка, която да служи като основа за последващите. От днес ще започнат инженерно-геоложки проучвателни работи. С приемането на експертизата, която ние предоставихме в понеделник и нейното обсъждане вече има набелязани мерки и те са свързани с провеждане на хидрогеоложки проучвания, които ще дадат възможност да се изберат най-подходящите методи за укрепване на голямото свлачище“, коментира доц. д-р Стефчо Стойнев. Той каза още, че мерките, които ще се предприемат ще бъдат тежки и обхватни, тъй като скалната маса, която е мобилизирана и би могла да се свлече е с количество, което предопределя големи усилия, които трябва да бъдат поети от конструкциите и да бъде стабилизирано свлачището.", "date": "2018.03.21", "title": "Доц. д-р Стефчо Стойнев: Няма индикации за нова активизация на срутището по пътя Смолян – Мадан според последните мониторингови изследвания"}
{"url": "http://www.focus-news.net/news/2018/03/21/2501898/kyustendil-zaradi-svlichane-na-zemni-masi-e-vavedena-vremenna-organizatsiya-na-dvizhenieto-po-patya-sofiya-dupnitsa-pri-selo-dyakovo.html", "text": "Заради свличане на земни маси е въведена временна организация на движението по пътя София – Дупница при село Дяково. Това съобщи за Радио „Фокус” – Кюстендил дежурният в Областно пътно управление – Кюстендил. Движението в района се осъществява само в едната пътна лента. Участъкът е сигнализиран с пътни знаци. Навсякъде в региона пътните настилки са мокри. Нормален е трафикът по автомагистрала „Струма” и главен път Е-79. Слабо натоварено е движението в посока ГКПП „Гюешево”. Въведена е временна организация на движението по пътя Четирци – Слокощица в участъка Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 30 март. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март.\r\nВенцеслав ИЛЧЕВ", "date": "2018.03.21", "title": "Кюстендил: Заради свличане на земни маси е въведена временна организация на движението по пътя София – Дупница при село Дяково"}
{"url": "http://www.focus-news.net/news/2018/03/21/2501909/kyustendil-izlozhba-na-galabi-i-ekzotichni-ptitsi-shte-bade-otkrita-v-chitalishte-bratstvo.html", "text": "Традиционната изложба на гълъби и екзотични птици „Кюстендилска пролет” ще бъде открита в читалище „Братство”. Това съобщи за Радио „Фокус” – Кюстендил Иван Андонов, председател на читалище „Братство”. Изложбата ще бъде показана във фоайето на културната институция от 11.00 часа. Тя се организира от гълъбовъдно дружество „Руен” и читалище „Братство” със съдействието на Община Кюстендил. Традицията на изложбата е от 1984 година. Тази година ще бъдат показани близо 100 видове птици. В кюстендилското дружество членуват 16 гълъбовъди. Инициативата ще се проведе в рамките на един ден.\r\nВенцеслав ИЛЧЕВ", "date": "2018.03.21", "title": "Кюстендил: Изложба на гълъби и екзотични птици ще бъде открита в читалище „Братство”"}
{"url": "http://www.focus-news.net/news/2018/03/21/2501910/romania-insider-spored-prezidenta-na-moldova-rumantsite-koito-podkrepyat-dvizhenieto-za-obedinenie-mozhe-da-stavat-vragove-na-stranata-mu.html", "text": "Президентът на Молдова Игор Додон заяви, че румънците, които подкрепят движението за обединение между страната му и Румъния може да станат „врагове номер едно“ на Кишинев. Той заяви, че властите в Букурещ прикрито подкрепят обединението и че това може да повлияе на двустранните отношения, пише  Romania Insider.\r\nСпоред Додон юнионистите представляват огромна опасност за страната му. Той допълни, че „стотици хора“ са му казали да организира улични протести срещу това движение, но той призовава към мир.\r\n„Уличните протести не са нужни, защото си представете да извадя 50 хил. души по улиците и се сблъскаме. Как ще приключи всичко това? Нестабилност“, заяви Додон. „Нека колегите в Румъния разберат, че подкрепяйки действията на юнионистите, има шанс румънците да станат враг номер едно на Молдова“, допълни той.\r\n„Не искам това. Те са наши приятели, съседи, не искам да се стига до ситуация, подобна на тази между Украйна и Русия. Но това, че те тихо подкрепят това, ще доведе до подобно положение“, допълни президентът на Молдова. \r\nПо-рано председателят на румънската Национална либерална партия заяви, че страната му е готова да се обедини с Молдова и допълни, че партията му подкрепя идеята.  Виктор Турмаков", "date": "2018.03.21", "title": "Romania Insider: Според президента на Молдова румънците, които подкрепят движението за обединение може да стават врагове на страната му"}
{"url": "http://www.focus-news.net/news/2018/03/21/2501911/smolyan-povishena-e-opasnostta-ot-padashti-kamani-po-vsichki-napravleniya-v-oblastta.html", "text": "Проходими при зимни условия са пътищата в областта. Това съобщи за Радио „Фокус“ – Смолян дежурният в Областно пътно управление – Смолян. Времето е с разкъсана облачност, но без валежи. Пътните настилки са мокри по високите части в планината. Заради голямото срутище остава затворен пътят Смолян – Средногорци. Алтернативният маршрут за движение на тежкотоварните автомобили е пътят Рудозем – Смилян, а за леките Смолян – Фатово – Рудозем. През нощта са получени сигнали за паднали камъни на пътя Смилян – Рудозем, които своевременно са разчистени от екипи на Пътната служба. Заради преовлажняване на почвите е повишена опасността от падащи камъни и свличане на земни маси по всички пътища в област Смолян, затова трябва да се шофира с повишено внимание и съобразена скорост.\r\nОстава в сила ограничението по направленията Лъки – Рожен и Момчиловци – местност Момина вода, където товарните автомобили трябва да са и под 12 тона и да са без ремаркета и полуремаркета. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента.\r\nВ Смолян пътните настилки по улиците в града са предимно сухи. Автомобилният трафик е по-интензивен по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.03.21", "title": "Смолян: Повишена е опасността от падащи камъни по всички направления в областта"}
{"url": "http://www.focus-news.net/news/2018/03/21/2501913/pregled-na-osnovnite-temi-v-burgaskiya-pechat.html", "text": "„Ръст в жилищното кредитиране, търсят се по-големи имоти” е водещото заглавие на всекидневника „Черноморски фар”. С над 60% се е увеличило търсенето на жилищни кредити през първите два месеца на 2018 година, отчитат експерти, четем в подзаглавието. Портфолиото на кредитна институция показва, че ипотечният бизнес продължава да бъде концентриран в големите градове на страната.\r\n „Край на паркингите по тротоарите в „Меден Рудник“ е друго заглавие на вестника. Община Бургас реагира на недоволството на жители в най-големия бургаски комплекс „Меден Рудник“ за паркирането по тротоарите и постави колчета, пречещи на автомобилите свободно да навлизат в пешеходните зони. Става въпрос за два тротоара в новия районен център. “Търсете “зеления телефон“ за бедстващи птици, съветват от екоинспекцията“, “Бойко Борисов и бургаския кмет ухажват катарци за АМ „Тракия“ и СПА-центрове у нас“ и „Даряването на употребявани дрехи - мисия невъзможна“ са други заглавия на ежедневника.", "date": "2018.03.21", "title": "Преглед на основните теми в бургаския печат"}
{"url": "http://www.focus-news.net/news/2018/03/21/2501915/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-22-mart.html", "text": "„Софийска вода” временно ще прекъсне водоснабдяването в някои части на столицата на 22 март. Това съобщиха от пресцентъра на дружеството.\r\nВъв връзка с почистване и ремонт на филтри на редуктори за налягане на ул. „Бреза“ и ул. „Бистришко шосе“, с. Бистрица, се налага спиране на водоподаването на клиентите на „Софийска вода“: от 10:00 до 18:00 часа по ул. „Просвета“, ул. „Борова гора“, ул. „Еделвайс“, ул. „Щастливеца“, ул. „Шипка“; от 09:00 до 18:00 часа във вилна зона „Бункера“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Просвета“ ъгъла с ул. „Витоша“; ул. „Бистришко шосе“ ъгъла с ул. „Юрушка църква“.\r\nВъв връзка с подмяна на сградно водопроводно отклонение на бул. „Евлоги и Христо Георгиеви“, Център, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: бул. „Евлоги и Христо Георгиеви“от ул. „Георги Сава Раковски“ до ул. „Проф. Никола Михайлов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Евлоги и Христо Георгиеви“ ъгъла с ул. „6-ти септември “.\r\nВъв връзка с подмяна на спирателен кран на ул. „Акад. Стоян Аргиров“, вилна зона „Симеоново-Драгалевци“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. \"Монах Спиридон\", ул. \"Поветица\", ул. „Красива гледка\", ул. \"Акад.Стоян Аргиров\" от ул. \"Монарх Спиридон\" до № 23. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Поветица“ ъгъла с ул. „Монарх Спиридон“.\r\nВъв връзка с реконструкция на уличен водопровод на ул. „Александър Стамболийски“, с. Казичене, се налага спиране на водоподаването от 09:30 до 21:30 часа на клиентите на „Софийска вода”, живеещи в района на: ул. „Христо Ботев“ от ул.“ Цар Борис III“ до ул. „Георги Бенковски“, ул. „Александър  Стамболийски“ от ул. „Димитър Ашов“до ул.“Околовръстна“,  ул. „Младост“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ ъгъла с ул. „Александър Стамболийски“.\r\nВъв връзка с ремонт на уличен водопровод в с. Локорско, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: кв. „Световрачене“ – по ул. „Синчец“ от ул. „Околовръстен път“ до ул. „Железопътна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Синчец“ до жп гарата.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.03.21", "title": "„Софийска вода” временно ще прекъсне водоснабдяването в някои части на столицата на 22 март"}
{"url": "http://www.focus-news.net/news/2018/03/21/2501916/kyustendil-obshtina-dupnitsa-shte-predprieme-avariyno-izkarpvane-na-dupkite-po-ulichnata-mrezha.html", "text": "Община Дупница ще предприеме аварийно изкърпване на дупките по уличната мрежа. Това каза пред Радио „Фокус” – Кюстендил Христо Апостолов, експерт към Община Дупница. По думите му изкърпването се налага заради появилите се през зимния сезон големи и опасни дупки по уличната настилка. „Това е аварийно изкърпване, преди да започне планираната рехабилитация на общинската пътна мрежа и на улиците в града”, каза Христо Апостолов. Дупките ще се запълват със студена асфалтова смес, с която може да се работи и при по-ниски температури на въздуха. Община Дупница вече е обявила обществена поръчка за ремонт и рехабилитация на уличната мрежа и на общинските пътища. Предстои избирането на фирма изпълнител.\r\nВенцеслав ИЛЧЕВ", "date": "2018.03.21", "title": "Кюстендил: Община Дупница ще предприеме аварийно изкърпване на дупките по уличната мрежа"}
{"url": "http://www.focus-news.net/news/2018/03/21/2501914/daily-sabah-spored-turskiya-vanshen-ministar-pregovorite-sas-sasht-po-manbidzh-ne-se-prekrateni.html", "text": "Турският външен министър Мевлют Чавушоглу заяви, че преговорите между страната му и САЩ относно сирийския град Манбидж не са прекратени заради отстраняването на държавния секретар Рекс Тилърсън, пише  Daily Sabah.\r\nЧавушоглу заяви, че подсекретарят от турското МВнР Юмит Ялчин ще пътува във Вашингтон да проведе срещи с американските политици. Той ще се срещне с президента на САЩ Доналд Тръмп и с номинирания от него на поста държавен секретар Майк Помпео.\r\nПо време на последното посещение на Тилърсън в Анкара двете страни се разбраха да изградят механизъм, в който двете страни да работят заедно по въпросите, свързани със Сирия.\r\nЧавушоглу допълни, че е трябвало да се срещне с Тилърсън на 19 март, за да обсъдят ситуацията в сирийския град Манбидж, включително и изтеглянето на кюрдските въоръжени формирования от него. Отстраняването на държавния секретар е причинило забавяния по въпроса.  Виктор Турмаков", "date": "2018.03.21", "title": "Daily Sabah: Според турския външен министър преговорите със САЩ по Манбидж не се прекратени"}
{"url": "http://www.focus-news.net/news/2018/03/21/2501918/pazardzhik-obshtina-peshtera-se-registrira-v-uebportala-na-initsiativata-wifi4eu-na-evropeyskata-komisiya.html", "text": "Община Пещера се регистрира в уебпортала на инициативата WiFi4EU на Европейската комисия. Това съобщи за Радио „Фокус“ – Пазарджик Стоян Йовчев, експерт в Община Пещера. Така Общината ще очаква  първата покана за представяне на проектни предложения в средата на май за получаване на финансиране от ЕС за изграждане на точки за безплатен публичен достъп до безжичен интернет. Регистриралите се общини ще могат да кандидатстват за първия кръг от 1000 ваучера на WiFi4EU. Ваучерите ще се разпределят по реда на подаване на заявленията. Всяка участваща държава ще получи поне 15 ваучера. Програмата WiFi4EU предлага на общините ваучери на стойност 15 000 евро за създаване на точки за публичен достъп до безжичен интернет на обществени места, включително библиотеки, музеи, паркове и площади. Целта на инициативата WiFi4EU е до 2020 г. да бъде осигурен безплатен достъп до безжичен интернет на най-посещаваните обществени места във всяко село и всеки град в Европа. Общините могат да използват ваучерите на WiFi4EU за закупуване и инсталиране на оборудване за безжична интернет връзка в избрани от тях центрове на местния обществен живот. Разходите за поддръжката на мрежата ще се поемат от съответната община.\r\nАлбена ЖИЛЕКОВА", "date": "2018.03.21", "title": "Пазарджик: Община Пещера се регистрира в уебпортала на инициативата WiFi4EU на Европейската комисия"}
{"url": "http://www.focus-news.net/news/2018/03/21/2501919/parlamentat-otlozhi-debatite-po-parvo-chetene-na-promenite-v-nakazatelniya-kodeks.html", "text": "Парламентът отложи с дебатите по първо четене на седемте законопроекта зa промени в Наказателния кодекс, които бяха заложени в седмичната програма за работа на депутатите, предаде репортер на Агенция „Фокус”.\r\nПредложението за това направи председателят на Комисията по правни въпроси Данаил Кирилов, а мотивите – разразилият се обществен дебат за един от законопроектите, внесен от Министерски съвет, който предвижда да се уеднакви режимът на корупционните престъпления, както за длъжностни лица от публичния сектор, така и за длъжностни лица от частния сектор. \r\n„Особено активни в този обществен дебат са работодателските организации и организациите на бизнеса. Очевидно е, че се налага продължаване на общественото обсъждане преди да пристъпим на гласуване в пленарна зала. По тази причина, като председател на водещата комисия по седемте законопроекта, предлагам отлагане с 10 дни”, аргументира се Кирилов от парламентарната трибуна и подчерта, че това ще бъде в полза на законодателния процес. \r\nПротив това предложение се обявиха от „БСП за България”. Народният представител Драгомир Стойнев посочи: „Уважаеми господин Кирилов, ако искате обществено обсъждане, това трябваше да се случи преди гледането на първо четене на този изключително спорен законопроект на Министерски съвет. Знаете какво напрежение има в обществото. Заради този законопроект, вие искате в момента закони, които са внесени на 25 май 2017 г., в момента отново да не ги гледаме. Нашето предложение е, тези законопроекти, особено на левицата, нека да ги гледаме тази седмица”. \r\nСред отложените предложения за поправки в закона е и това на БСП за въвеждане на по-строги мерки срещу домашното насилие, с които те целят привеждане на изискванията на Истанбулската конвенция в българското законодателство. Промените предвиждат нанасянето на средна телесна повреда вследствие на домашно насилие да се третира като престъпление от общ, а не от частен характер. \r\nИван ЛАЗАРОВ", "date": "2018.03.21", "title": "Парламентът отложи дебатите по първо четене на промените в Наказателния кодекс"}
{"url": "http://www.focus-news.net/news/2018/03/21/2501920/cyprus-mail-turski-korab-sonda-shte-zapochne-izsledvaniya-za-vaglevodorodi-v-sredizemno-more.html", "text": "Президентът на Турция Реджеп Таийп Ердоган заяви, че корабът-сонда, закупен наскоро от страната му, скоро ще бъде пуснат в Средиземно море, за да търси природни ресурси, пише  Cyprus Mail.\r\n„Имаме един от най-големите кораби-сонди на света, широк 36 метра. Скоро той ще отплава в средиземно море“, заяви Ердоган. Той уточни, че страната му има намерение да търси газ в морето, „за да защитим правата си, както и тези на Севернокипърската турска република“. (Призната единствено от Анкара).  „Никой няма право да нарушава правата на турците в Кипър“, допълни той. \r\nМиналия месец турски  бойни кораби попречиха на италианската енергийна компания ЕНИ, да прави проучвания във водите край острова.  Виктор Турмаков", "date": "2018.03.21", "title": "Cyprus Mail: Турски кораб-сонда ще започне изследвания за въглеводороди в Средиземно море"}
{"url": "http://www.focus-news.net/news/2018/03/21/2501921/stara-zagora-operata-turandot-shte-bade-predstavena-s-kukli-v-starozagorskata-opera-na-29-mart.html", "text": "За първи път в историята на оперното изкуство в България популярната опера на Пучини „Турандот“ ще бъде представена с кукли на сцената на Старозагорската опера на 29 март. Това съобщиха от пресцентъра на Община Стара Загора. Съвместният оперно-куклен спектакъл ще се осъществи от Държавна опера – Стара Загора и Държавния куклен театър – Стара Загора. Проектът „Турандот“ разчупва традиционните представи за оперен спектакъл. Следващият спектакъл е на 12 април, а на 13 юли постановката ще гостува на XIV-то издание на Международния музикален фестивал „Моцартови празници“ в Правец. \r\nКуклите ще оживеят благодарение на усилията на изключителен международен творчески екип, състоящ се от доказани творци в двете изкуства – операта и кукления театър. Режисьорите са Огнян Драганов и Дарин Петков, сценография и костюми Каталин Йонеску – Арборе (Румъния), Васил Рокоманов и Силва Бъчварова, художествено осветление Васко Лисичов (Македония), пластика Хзе Фу-Чен (Тайван), хормайстор Младен Станев. На диригентския пулт ще бъде Владимир Бошнаков. Премиерният спектакъл е с участието на звезден многонационален солистичен състав: Драгана Радакович от Сърбия ще изпълни ролята на Принцеса Турандот, италианският тенор Дарио ди Виетри ще бъде Калаф, Цветелина Василева (Лиу), Юлиан Константинов (Тимур). \r\nНа 12 април в ролята на Турандот ще гостува Таня Иванова, Калаф ще бъде Камен Чанев, Тимур – Пламен Кумпиков, а в ролята на Лиу – Русалина Мочукова, диригент Найден Тодоров. Участват още солистите Александър Крунев (29 март), Теодор Петков (12 април), Георги Динев, Ивайло Йовчев, хор, оркестър на Държавна опера – Стара Загора, куклени артисти от Държавен куклен театър – Стара Загора, децата от ДЮСОБ „Маргаритки“ при Държавна опера-Стара Загора и представители на Прабългарска школа за оцеляване „Бага-Тур“. \r\nТворческият екип залага на класическото представяне на приказната история в операта „Турандот“. В основата на режисьорската концепция е превръщането на китайската принцеса Турандот от дете в жена. Тази трансформация става пред очите на зрителя – Турандот, която подхожда към света около себе си като в игра с кукли, изведнъж се сблъсква с реалността и няма сили повече да се противопоставя. Тя е завладяна от любовта. Използвайки и силата на кукленото изкуство, режисьорът Огнян Драганов в тандем с кукления актьор и режисьор Дарин Петков, ще представят пред зрителя трогателната китайска приказка по един необикновен начин с много пластика, танц, театрални изразни средства и ефектна сценична визия. Румънският художник Каталин Арборе разгръща безграничния си талант в картини, илюстриращи автентичния китайски национален колорит. Маски, кимона, традиционни китайски костюми, перуки и украшения допълват пищната зрелищност на спектакъла. Впечатляващо куклено присъствие се предвижда и в сценографията, в която основни персонажи ще бъдат изобразени с раздвижени механизирани фигури и ярки художествени платна. Самите кукли, както и костюмите им, са дело на именитите български майстори-художници Васил Рокоманов и Силва Бъчварова. Зрителите ще бъдат допълнително провокирани от необичаен финал на операта, която не е била завършена от композитора и това позволява известна свобода в интерпретацията (според творческия екип).\r\nПроектът „Турандот“ разчупва традиционните представи за оперен спектакъл, защото е настъпило времето, когато режисьорската фантазия е приключила с обичайните изразни средства и търси всевъзможни начини да се заяви „по-революционно“ на оперната сцена. Търсенето на различното не нарушава истинския замисъл на композитор и драматург, но предизвиква любопитството на публиката, на малки и големи към новия „оперен артист“ – куклата (марионетката). Стремежът е публиката да повярва, че Куклата е онзи неписан в оперната партитура образ, който може да подсили основната тема, да я нюансира още повече.\r\nАмбицията на старозагорските творци е оперният спектакъл да има дълъг сценичен живот, да се превърне във водещо репертоарно заглавие на Старозагорската опера и да бъде представен на различни престижни сцени у нас и в чужбина.", "date": "2018.03.21", "title": "Стара Загора: Операта „Турандот“ ще бъде представена с кукли в Старозагорската опера на 29 март"}
{"url": "http://www.focus-news.net/news/2018/03/21/2501922/nikola-chanev-oblasten-upravitel-na-kardzhali-nivoto-na-yazovir-kardzhali-e-20-sm-pod-prilivniya-prag.html", "text": "Нивото на язовир \"Кърджали” е 20см. под приливния праг. Това каза в интервю за Агенция \"Фокус” областният управител на Кърджали Никола Чанев. “Опасност или притеснение за жителите не е имало. изпускаме контролирано язовира. Пуснати са всички турбини. Дори и да се стигне до приливен ръб, това означава язовирът да се прелива съвсем контролируемо”, заяви Чанев.\r\nВиктория КРЪСТЕВА", "date": "2018.03.21", "title": "Никола Чанев, областен управител на Кърджали : Нивото на язовир \"Кърджали” е 20 см. под приливния праг"}
{"url": "http://www.focus-news.net/news/2018/03/21/2501923/sofiya-162-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "162 души са нощували в Кризисния център за настаняване на бездомни в София. Това съобщи за Агенция „Фокус“ директорът на Кризисния център за настаняване на бездомни лица в столицата – Пепи Джуренов. Той уточни, че състоянието на настанените е било добро и не е имало никакви проблеми през нощта.\r\nЦветелин ДИМИТРОВ", "date": "2018.03.21", "title": "София: 162 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/03/21/2501924/pregled-na-osnovnite-temi-v-balkanskiya-pechat-agentsiya-fokus.html", "text": "Турският външен министър Мевлют Чавушоглу заяви, че преговорите между страната му и САЩ относно сирийския град Манбидж не са прекратени заради отстраняването на държавния секретар Рекс Тилърсън, пише  Daily Sabah.\r\nЧавушоглу заяви, че подсекретарят от турското МВнР Юмит Ялчин ще пътува във Вашингтон да проведе срещи с американските политици. Той ще се срещне с президента на САЩ Доналд Тръмп и с номинирания от него на поста държавен секретар Майк Помпео.\r\nПо време на последното посещение на Тилърсън в Анкара двете страни се разбраха да изградят механизъм, в който двете страни да работят заедно по въпросите, свързани със Сирия.\r\nЧавушоглу допълни, че е трябвало да се срещне с Тилърсън на 19 март, за да обсъдят ситуацията в сирийския град Манбидж, включително и изтеглянето на кюрдските въоръжени формирования от него. Отстраняването на държавния секретар е причинило забавяния по въпроса. \r\n***\r\n Президентът на Турция Реджеп Таийп Ердоган заяви, че корабът-сонда, закупен наскоро от страната му, скоро ще бъде пуснат в Средиземно море, за да търси природни ресурси, пише  Cyprus Mail.\r\n„Имаме един от най-големите кораби-сонди на света, широк 36 метра. Скоро той ще отплава в средиземно море“, заяви Ердоган. Той уточни, че страната му има намерение да търси газ в морето, „за да защитим правата си, както и тези на Севернокипърската турска република“. (Призната единствено от Анкара).  „Никой няма право да нарушава правата на турците в Кипър“, допълни той. \r\nМиналия месец турски  бойни кораби попречиха на италианската енергийна компания ЕНИ, да прави проучвания във водите край острова. \r\n***\r\nПрезидентът на Молдова Игор Додон заяви, че румънците, които подкрепят движението за обединение между страната му и Румъния може да станат „врагове номер едно“ на Кишинев. Той заяви, че властите в Букурещ прикрито подкрепят обединението и че това може да повлияе на двустранните отношения, пише  Romania Insider.\r\nСпоред Додон юнионистите представляват огромна опасност за страната му. Той допълни, че „стотици хора“ са му казали да организира улични протести срещу това движение, но той призовава към мир.\r\n„Уличните протести не са нужни, защото си представете да извадя 50 хил. души по улиците и се сблъскаме. Как ще приключи всичко това? Нестабилност“, заяви Додон. „Нека колегите в Румъния разберат, че подкрепяйки действията на юнионистите, има шанс румънците да станат враг номер едно на Молдова“, допълни той.\r\n„Не искам това. Те са наши приятели, съседи, не искам да се стига до ситуация, подобна на тази между Украйна и Русия. Но това, че те тихо подкрепят това, ще доведе до подобно положение“, допълни президентът на Молдова. \r\nПо-рано председателят на румънската Национална либерална партия заяви, че страната му е готова да се обедини с Молдова и допълни, че партията му подкрепя идеята. \r\n***\r\nМитрополитът на Сервийската и Кожанска епархия на Гърция Павлос призова да се проведе публичен дебат относно спора за името между Гърция и Македония, пише  Protothema.\r\n„Скопие не може просто да се появи и да каже, че е Македония. Имаме отговорност. Политическите сили в Гърция имат отговорност. Ако подпишат [договора] днес, те няма да бъдат нищо повече от национални предатели“, заяви митрополит Павлос по време на публично събитие, организирано от Панелинистичната федерация на културните клубове в гръцката провинция Македония. \r\n***", "date": "2018.03.21", "title": "Преглед на основните теми в балканския печат (Агенция \"Фокус\")"}
{"url": "http://www.focus-news.net/news/2018/03/21/2501902/montana-nivoto-na-reka-dunav-kray-lom-se-e-povishilo-s-37-sm-prez-izminaloto-denonoshtie.html", "text": "Нивото на река Дунав край Лом се е повишило с 37 см през изминалото денонощие. Това съобщиха от Хидрометеорологична станция край Ново село. Нивото на Дунав се е повишило в началото на българския участък на реката при Ново село с 21 см и водният стоеж там е 720 см. Нивото на реката при Видин е 759 см, повишението за последното денонощие е с 26 см. Край Лом нивото е 769 см, регистрирано е повишение с 37 см. Нивото на Дунав край Оряхово е 621 см, регистрирано е повишение с 37 см. Температурата на водата край Ново село е 7 градуса, край Оряхово е 7.2 градуса.", "date": "2018.03.21", "title": "Монтана: Нивото на река Дунав край Лом се е повишило с 37 см през изминалото денонощие"}
{"url": "http://www.focus-news.net/news/2018/03/21/2501917/georgi-dimitrov-kmet-na-karnobat-nyama-nikakva-opasnost-za-naselenieto-v-obshtinata.html", "text": "Няма никаква опасност за населението в общината. Това каза за Агенция „Фокус“ кметът на Карнобат Георги Димитров във връзка с повишаването на нивата на водата в язовирите в общината и на река Русокастренска. „Спокойна е обстановката в село Сърнево, водата се оттегли. В момента върви контролирано изпускане на водата в язовирите. Няма никаква опасност за населението и такава не е имало, просто взехме превантивни мерки\", обясни Димитров. \"Дъждът беше много, земята е много влажна и не поема водите и се покачи нивото на река Русокастренска, но към момента спадна с около 40 сантиметра в нашия участък“ допълни още той. \r\nЦветелин ДИМИТРОВ", "date": "2018.03.21", "title": "Георги Димитров, кмет на Карнобат: Няма никаква опасност за населението в общината"}
{"url": "http://www.focus-news.net/news/2018/03/21/2501925/kyustendil-dvizhenieto-se-osashtestvyava-v-izprevarvashtata-lenta-po-am-struma-v-uchastaka-km-45-km-46-pri-selo-delyan-v-posoka-blagoevgrad-poradi-pochistvane-na-dilatatsionna-fuga.html", "text": "Временно движението се осъществява в изпреварващата лента по АМ \"Струма\", в участъка км 45 – км 46 при село Делян, поради почистване на дилатационна фуга на виадукт. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки пътната сигнализация.", "date": "2018.03.21", "title": "Кюстендил: Движението се осъществява в изпреварващата лента по АМ \"Струма\", в участъка км 45 – км 46 при село Делян в посока Благоевград, поради почистване на дилатационна фуга"}
{"url": "http://www.focus-news.net/news/2018/03/21/2501912/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух, в района на село Гърляно движението се контролира от екип на „Гранична полиция”.\r\nВенцеслав ИЛЧЕВ", "date": "2018.03.21", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/03/21/2501928/api-shofyorite-da-se-dvizhat-s-povisheno-vnimanie-i-saobrazena-skorost-v-uchastaka-ot-tunel-vitinya-do-tunel-topli-dol-na-am-hemus-poradi-namalena-vidimost-ot-magla-do-20-m.html", "text": "Шофьорите да се движат с повишено внимание и съобразена скорост в участъка от тунел „Витиня“ до тунел „Топли дол“ на АМ „Хемус“ поради намалена видимост от мъгла до 20 м. Това съобщиха от пресцентъра на Агенция \"Пътна инфраструктура\".", "date": "2018.03.21", "title": "АПИ: Шофьорите да се движат с повишено внимание и съобразена скорост в участъка от тунел „Витиня“ до тунел „Топли дол“ на АМ „Хемус“ поради намалена видимост от мъгла до 20 м"}
{"url": "http://www.focus-news.net/news/2018/03/21/2501927/parlamentat-othvarli-predlozhenieto-na-bsp-v-sedmichnata-programa-za-rabota-na-deputatite-da-vleze-zakona-za-akreditiraneto-na-studentite-i-doktorantite.html", "text": "Парламентът отхвърли предложението на БСП в седмичната програма за работа на депутатите да влезе Закона за акредитирането на студентите и докторантите, предаде репортер на Агенция „Фокус“. Законопроектът бе представен от депутата от БСП Лало Кирилов. Той заяви, че чрез приетия през 2008 г. Закон за акредитирането на студентите и докторантите се гарантира достъп на младите хора до системата на висшето образование в България.  „Заедно с положителните тенденции съществуват и такива, които ограничават възможността на младите хора да получат желаното от тях образование“, посочи депутатът. Кирилов обясни, че учащите от другите форми на обучение не могат да се възползват от закона и са дискриминирани. Депутатът обясни, че именно в тази насока са промените, предложени от БСП. \r\nДеница КИТАНОВА", "date": "2018.03.21", "title": "Парламентът отхвърли предложението на БСП в седмичната програма за работа на депутатите да влезе Закона за акредитирането на студентите и докторантите"}
{"url": "http://www.focus-news.net/news/2018/03/21/2501929/milena-damyanova-nie-ot-pg-na-gerb-vinagi-sme-smyatali-che-tryabva-da-se-pravi-politika-za-obrazovanieto-a-ne-ot-obrazovanieto.html", "text": "Ние от ПГ на ГЕРБ винаги сме смятали, че трябва да се прави политика за образованието, а не от образованието. Това каза народният представител от ПГ на ГЕРБ и председател на Образователната комисия Милена Дамянова по време на дебатите по седмичната проектопрограма за работа на Народното събрание във връзка с предложението на БСП да бъдат включени промени в Закона за акредитиране на студенти и докторанти, предаде репортер на Агенция „Фокус“. „Ние също искаме тази дискусия да се проведе в зала. Промяна в този закон е необходима и затова дискусиите трябва да се провеждат изключително ползотворно и добре“, каза Дамянова. \r\nДеница КИТАНОВА", "date": "2018.03.21", "title": "Милена Дамянова: Ние от ПГ на ГЕРБ винаги сме смятали, че трябва да се прави политика за образованието, а не от образованието"}
{"url": "http://www.focus-news.net/news/2018/03/21/2501895/protothema-spored-mitropolita-na-serviyskata-i-kozhanska-eparhiya-v-gartsiya-polititsite-shte-stanat-natsionalni-predateli-ako-se-podpishat-nad-dogovora-za-imeto-na-makedoniya.html", "text": "Митрополитът на Сервийската и Кожанска епархия на Гърция Павлос призова да се проведе публичен дебат относно спора за името между Гърция и Македония, пише  Protothema.\r\n„Скопие не може просто да се появи и да каже, че е Македония. Имаме отговорност. Политическите сили в Гърция имат отговорност. Ако подпишат [договора] днес, те няма да бъдат нищо повече от национални предатели“, заяви митрополит Павлос по време на публично събитие, организирано от Панелинистичната федерация на културните клубове в гръцката провинция Македония.  Виктор Турмаков", "date": "2018.03.21", "title": "Protothema: Според митрополита на Сервийската и Кожанска епархия в Гърция „политиците ще станат национални предатели, ако се подпишат над договора за името на Македония“"}
{"url": "http://www.focus-news.net/news/2018/03/21/2501908/sliven-130-nadzirateli-ot-zatvora-i-aresta-v-grada-shte-protestirat-s-iskane-za-uvelichavane-na-broya-na-sluzhitelite-i-podobryavane-na-usloviyata-na-trud.html", "text": "Над 130 надзиратели и административен персонал от затвора и ареста в Сливен са се подписали в подписката „Европа и за нас“, инициирана от Синдиката на служителите на затворите в България, съобщиха от Синдикалната организация на служителите в сливенския затвор. Исканията са за изравняване на възнагражденията на служителите в сектор „Сигурност“ с останалите служби в МВР, увеличаване на броя на служителите и подобряване на условията на труд.\r\n„Настояваме държавните институции да не остават безучастни свидетели на социалното напрежение в затворите и да предприемат незабавни действия, с които да се гарантира възстановяването на социалната справедливост в Сектор „Сигурност“, се казва в текста на петицията.\r\nПодписката ще бъде отворена до днес, след което ще бъде изпратена до Министерски съвет, Министерството на правосъдието, Народното събрание и до Вера Йоурова, комисар на ЕС по въпросите на правосъдието, потребителите и равенството между половете.\r\nНадзирателите от затвора в Сливен ще излязат на протест и на 26 март от 12.00 часа пред резиденция \"Бояна\", когато с лозунги на английски ще призоват за намеса на институциите на ЕС в решаването на проблемите в българските затвори.\r\nПротестът ще бъде по време на Конференцията за създаване на обща европейска прокуратура (ЕРРО).", "date": "2018.03.21", "title": "Сливен: 130 надзиратели от затвора и ареста в града ще протестират с искане за увеличаване на броя на служителите и подобряване на условията на труд"}
{"url": "http://www.focus-news.net/news/2018/03/21/2501904/deutsche-welle-leo-varadkar-i-angela-merkel-nastoyavat-es-da-ima-otkrita-granitsa-v-irlandiya.html", "text": "Германският канцлер Ангела Меркел и ирландския министър-председател Лео Варадкар заявиха, че запазването на откритата граница между Република Ирландия и Северна Ирландия е въпрос, който все още не е решен, предава  Deutsche Welle.\r\nЗапазването на откритата граница на остров Ирландия е една от основните теми на преговорите за Брекзит. \r\n„Чухме вчера, че има консенсус между ЕС и Великобритания относно преходната фаза след Брекзит“, заяви Меркел. „Но все още има раедица въпроси за разрешаване, особено по граничния въпрос в Ирландия, който е чувствителен и централен“, допълни тя.\r\nНа свой ред Варадкар заяви, че откритата граница „трябва да се приложи докато не се намери работеща алтернатива“. Той призова Великобритания да представи „по-детайлни писмени предложения“, които да са правно обвръзващи. \r\n„Ако Лондон предложи нещо близо до Митническия съюз, тогава ще решим голяма част от проблемите, свързани с ирландската граница, но ако е нещо по-слабо от това, тогава не“, убеден е Варадкар.  Виктор Турмаков", "date": "2018.03.21", "title": "Deutsche Welle: Лео Варадкар и Ангела Меркел настояват ЕС да има открита граница в Ирландия"}
{"url": "http://www.focus-news.net/news/2018/03/21/2501936/blagoevgrad-23-kilograma-tyutyun-bez-banderolen-znak-sa-izzeti-ot-37-godishna-zhena.html", "text": "Служители на реда са намерили и иззели 23 килограма тютюн без бандеролен знак от 37-годишна жена. Това съобщиха от ОДМВР-Благоевград. На 20 март, около 12.30 часа на пътя между гр.Банско и гр.Добринище, служители на РУ-Банско са извършили проверка на автомобил „Фолксваген Туарег“, управляван от Е.П. /37г./ от гр.Добринище. При проверката са намерени два кашона, съдържащи нарязания тютюн, а на Е.П. е издадена заповед за задържане до 24 часа. За случая е уведомена РП-Разлог.", "date": "2018.03.21", "title": "Благоевград: 23 килограма тютюн без бандеролен знак са иззети от 37-годишна жена"}
{"url": "http://www.focus-news.net/news/2018/03/21/2501934/aktsenti-v-predavaneto-vsichki-v-chas-na-radio-fokus.html", "text": "В началото на седмицата министърът на образованието Красимир Вълчев посети Пловдив. Програмата му включваше посещение на Младежкият център в града, който е отличен с европейски Знак за качество. В рамките на програмата си, министър Вълчев проведе и работна среща с директори на образователни институции и представители на социалните партньори. Сред обсъдените важни теми при посещението на образователния министър бяха поетия ангажимент за двойно увеличение на учителските заплати, педагозите в предпенсионна и пенсионна възраст, също значението на ресурсните учители в рамките на приобщаващото образование. Повече ще научим в предаването „Всички в час“ на Радио „Фокус“ от репортажа на колегата Тони Михайлов от Радио „Фокус“ – Пловдив. Тази седмица любопитството ни отведе и до ботевградската Професионална гимназия по техника и мениджмънт \"Христо Ботев\". Наш събеседник е директорът ѝ Добрин Христов. С него разговаряме за професионалното образование и предимствата, които носи, за реализацията на учениците, за подкрепата на бизнеса в града. Конкурс „73 години от участието на България във Втората световна война 1944-1945 година“ организират СУ „Вела Благоева“ и Областният съвет на Съюза на ветераните от войните във Велико Търново. Колегата Луиза Транчева разговаря с директора на средното училище Ангел Янчев. Всичко това и още, ако бъдете с нас.  \r\nЗнайте повече на вълните на „Фокус“ всяка сряда от 10.00 до 11.00 часа и предаването „Всички в час“ с мен – Милослава Ангелова.", "date": "2018.03.21", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2018/03/21/2501931/dragomir-stoynev-bsp-sram-sme-za-balgarskoto-obshtestvo-zashtoto-nyama-da-gledame-nikakvi-zakoni-v-parlamenta-tazi-sedmitsa.html", "text": "Срам сме за българското общество, защото няма да гледаме никакви закони тази седмица. Това каза заместник-председателят на ПГ на „БСП за България“ Драгомир Стойнев по време на дебатите по приемане на седмичната програма, предаде репортер на Агенция „Фокус“. По думите му нищо не пречи експертите да направят доклад по Закона за акредитиране на студентите и докторантите и той да бъде гледан в зала тази седмица. „Ние отново сме срам за българското общество, а сме държава уж с европейско развитие. В една европейска държава дневният ред трябва да бъде наситен със закони. Ние няма да гледаме никакви закони“, каза Стойнев. \r\nДеница КИТАНОВА", "date": "2018.03.21", "title": "Драгомир Стойнев, БСП: Срам сме за българското общество, защото няма да гледаме  никакви закони в парламента тази седмица"}
{"url": "http://www.focus-news.net/news/2018/03/21/2501933/ria-novosti-izraelskiyat-ministar-na-otbranata-zayavi-che-unishtozhavaneto-na-siriyskiya-yadren-reaktor-prez-2007-g-e-bilo-smela-postapka.html", "text": "Министърът на отбраната на Израел Авигдор Либерман заяви, че унищожаването от страна на държавата му на държавния секретен ядрен реактор в Сирия през 2007 г. историческа и смела постъпка, предава  РИА Новости.\r\n„Тази историческа и смела постъпка доказа тогава и показва днес, че по въпросите за националната сигурност не може да има колебания“, заяви Либерман. „Мотивацията на нашите противници нарасна в последните години, но също нарасна и мощта на въоръжените сили на Израел. Възможностите на ВВС и разузнаването съществено се разшириха в сравнение с това, което имахме през 2007 г. И всички страни от Близкия изток трябва да помнят това.\r\nПо-рано израелските въоръжени сили за първи път официално признаха, че през 2007 г. са бомбардирали секретния ядрен реактор в град Деир ез Зор в североизточна Сирия, който тогава е бил на финалния стадий на разработката си. В операцията под кодово наименования „Овощна градина“ участват изтребители  F-15 и F-16, уточнява ЦАХАЛ. Виктор Турмаков", "date": "2018.03.21", "title": "РИА Новости: Израелският министър на отбраната заяви, че унищожаването на сирийския ядрен реактор през 2007 г. е било „смела постъпка“"}
{"url": "http://www.focus-news.net/news/2018/03/21/2501935/evgeni-kirilov-obrashteniyata-na-turskiya-prezident-redzhep-erdogan-kam-balgariya-kriyat-potentsial-za-badeshti-deystviya.html", "text": "Обръщенията на турския президент Реджеп Ердоган към България крият потенциал за бъдещи действия. Това коментира в сутрешния блок „Добро утро, България“ на Радио „Фокус“ Евгени Кирилов, бивш депутат, евродепутат и член на НС на БСП. Такива действия трябва да бъдат пресечени в зародиш, каза той и препоръча на министър-председателя на срещата на 26 март във Варна да бъде обсъден въпроса с изказванията на Ердоган.\r\n„Ние като страна членка на ЕС е редно да обърнем внимание на подобни изказвания, защото освен всичко друго те създават и една нестабилност, създават и някакви настроения в съответните малцинствени групи и което не допринася за развитие на добросъседските отношения“, коментира Евгени Кирилов.\r\nТой каза още, че е възможно изказванията на президента на Турция да са продиктувани от вътрешни политически конюнктурни фактори. Според него България трябва да покаже, че това не допринася за развитието на отношенията на Балканите като цяло и оставени подобни изказвания без реакция не носят нищо за бъдещото развитие в отношенията.", "date": "2018.03.21", "title": "Евгени Кирилов: Обръщенията на турския президент Реджеп Ердоган към България крият потенциал за бъдещи действия"}
{"url": "http://www.focus-news.net/news/2018/03/21/2501930/ministar-lilyana-pavlova-shte-otkrie-initsiativata-zashto-evropa-e-vazhna-v-bryuksel.html", "text": "Министърът за Българското председателство на Съвета на ЕС Лиляна Павлова ще открие инициативата „Защо Европа е важна“ (\"Why Europe Matters\") и ще участва в дискусия с млади хора от 9 европейски държави в Брюксел днес. Това съобщиха от пресцентъра на Министерство за Българското председателство на Съвета на ЕС 2018. Събитието, което ще се проведе под патронажа на Българското председателство, е организирано съвместно с „Джуниър Ачийвмънт Европа“ (JA Europe) и Европейската кръгла маса на индустриалците. На форума участие ще вземат политици, бизнес-лидери и младежи, които ще представят своите идеи за бъдещето на Европа. Целта на срещата е ангажиране на младите хора в дебата за тяхното бъдещето и засилване на гражданското и политическото им участие в процеса на изграждане на устойчиво общество.\r\nПо време на събитието ще бъдат представени резултатите от общоевропейско проучване на младите хора.", "date": "2018.03.21", "title": "Министър Лиляна Павлова ще открие инициативата „Защо Европа е важна“ в Брюксел"}
{"url": "http://www.focus-news.net/news/2018/03/21/2501939/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Aгенция „Фокус” от Планинска спасителна служба (ПСС) при БЧК. Температурите са около 0 градуса, духа силен вятър и има гъста мъгла. В някои от курортите пистите не работят. От ПСС препоръчват да не се излиза в планината, ако не се налага и предупреждават карането на ски да става само по пистите. Няма регистрирани инциденти за изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.03.21", "title": "ПСС: Лоши са условията за туризъм в планините"}
{"url": "http://www.focus-news.net/news/2018/03/21/2501937/angel-terziev-agronom-torovete-koito-se-polzvat-v-selskoto-stopanstvo-sa-organichni-i-mineralni.html", "text": "Торовете, които се ползват в селското стопанство са органични и минерални торове. Това каза за Радио „Фокус“ - Пирин Ангел Терзиев, агроном. По думите му органични торове се получават от селскостопанските животни, заедно с остатъци от фураж, постеля, която се ползва за тях през зимния сезон и след едногодишното ферментиране на тази маса се получава един много добър органичен тор. „Този органичен тор е просто универсален, първо той подобрява хранителната среда, въобще обогатява почвата с хранителни вещества. Освен това другото ценно качество подобрява структурата на почвата“, каза Терзиев. По думите му с подобряването на структурата се подобрява хранителния режим, водния режим, газовия режим, става по-добра аерация на почвата, което спомага и дава възможност за добро развитие на кореновата система. „Органичният тор, който съдържа основните макроелементи азот, фосфор, калий, а и другите микроелементи, е много ценен за всички видове селскостопански растения“, каза Терзиев.\r\nЛора КАЛЧЕВА", "date": "2018.03.21", "title": "Ангел Терзиев, агроном: Торовете, които се ползват в селското стопанство, са органични и минерални"}
{"url": "http://www.focus-news.net/news/2018/03/21/2501940/blagoevgrad-nad-100-grama-kanabis-sa-izzeti-ot-18-godisheno-momche-ot-gotse-delchev.html", "text": "Полицейски служители са намерили и иззели над 100 грама канабис от 18-годишено момче от Гоце Делчев. Това съобщиха от ОДМВР-Благоевград. На 20 март, около 19.50 часа, в района на ул. „Булаир“ в гр.Гоце Делчев, е извършена проверка на Е.М./18г./ от града. В хода на проверката, у същия е намерена и иззета 103,61 грама тревиста маса, реагираща положително на канабис. Е.М. е задържан със заповед за задържане до 24 часа. Образувано е досъдебно производство.", "date": "2018.03.21", "title": "Благоевград: Над 100 грама канабис са иззети от 18-годишено момче от Гоце Делчев"}
{"url": "http://www.focus-news.net/news/2018/03/21/2501932/toma-bikov-gerb-izkazvaneto-na-tasko-ermenkov-za-izborite-v-rusiya-narushava-balgarskiya-natsionalen-interes.html", "text": "Изказването на Таско Ерменков нарушава българския национален интерес, но и саботира прагматичната основа, на която би трябвало да се изграждат българо-руските отношения. Tова заяви от парламентарната трибуна народният представител от ПГ на ГЕРБ Тома Биков, който прочете декларация от името на парламентарната група, предаде репортер на Агенция „Фокус”. Причината за декларацията стана написаното от народният представител от „БСП за България” Таско Ерменков в социалните мрежи след изборите за президент в Русия: \r\n„Говорим за историческа и литературна функционална неграмотност на автора на изказването. Оставяме без коментар и резултатите от последните избори в Русия,  така както не сме си позволявали да коментираме изборни резултати в която и да било държава, извън нашата”, подчерта Биков и допълни, че разбирането на ПГ на ГЕРБ, е че отношенията на страната ни с Русия трябва да стъпват на прагматична основа, а не на чувства. „Обръщаме внимание на това изказване, защото то продължава една опасна антиевропейска тенденция, която се развива от две години в най-голямата опозиционна партия в България”, каза още Тома Биков. Той настоя председателят на БСП Корнелия Нинова да заеме позиция по този въпрос. \r\nИван ЛАЗАРОВ", "date": "2018.03.21", "title": "Тома Биков, ГЕРБ: Изказването на Таско Ерменков за изборите в Русия нарушава българския национален интерес"}
{"url": "http://www.focus-news.net/news/2018/03/21/2501945/burgas-nay-golyamo-kolichestvo-valezhi-ot-dazhd-v-oblastta-e-izmereno-v-nesebar-19-lkv-m.html", "text": "В Несебър е валяло най-много дъжд през изминалото денонощие - 19 л./ кв. м. Това съобщиха за Радио „Фокус“ – Бургас от Метеорологичната станция в областния град. В Бургас валежите са 9 л./кв. м, придружени със слаба градушка. В  останалата част от областта е валяло дъжд и сняг, но няма натрупана снежна покривка. Отчетените количества варират между 2 л./кв. м и 5 л./кв. м.\r\nМария РУСЕВА", "date": "2018.03.21", "title": "Бургас: Най-голямо количество валежи от дъжд в областта е измерено в Несебър - 19 л./кв. м"}
{"url": "http://www.focus-news.net/news/2018/03/21/2501938/veliko-tarnovo-s-22-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 22 см се е повишило нивото на река Дунав при Свищов през изминалото денонощие, съобщиха от Хидрометеорологичната станция в града. Водният стоеж на реката е 626 см. Температурата на водата e 6.5 градуса.\r\nДнес вятърът от юг-югозапад ще се усили и в източната част от поречието на Дунав ще е силен. До вечерта вятърът ще се ориентира от север-североизток и с него ще нахлува студен въздух. Ще бъде облачно с превалявания от дъжд. Максималните температури ще бъдат 3 - 4°.", "date": "2018.03.21", "title": "Велико Търново: С 22 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2018/03/21/2501943/gdbop-neutralizira-organizirana-prestapna-grupa-za-trafik-na-hora-prez-granitsata-zadarzhani-sa-18-dushi.html", "text": "Под наблюдението на Специализираната прокуратура на 17 март служители на ГДБОП и териториалните ѝ служби в Хасково, Кърджали и София проведоха специализирана полицейска операция с цел неутрализиране на организирана престъпна група, превеждала чужденци през границата на страната и подпомагала тяхното пребиваване у нас. Това съобщиха от пресцентъра на МВР. В хода на действията по разследването са претърсени 15 адреса на територията на област Хасково и Годеч, както и два автомобила. Иззети са множество мобилни телефони, сим карти, парични суми и други вещи и предмети, имащи отношение към документирането на престъпната дейност на групата. Задържани са 18 души. На седем от тях - български, турски и сирийски граждани, са повдигнати обвинения за престъпление по чл.321 от НК. На петима от обвиняемите е наложена постоянна мярка „задържане под стража“, а на други  двама - мярка за неотклонение „парична гаранция“. \r\nРаботата по документирането и доказването на престъпната дейност на групата продължава под наблюдението на прокуратурата.", "date": "2018.03.21", "title": "ГДБОП неутрализира организирана престъпна група за трафик на хора през границата, задържани са 18 души"}
{"url": "http://www.focus-news.net/news/2018/03/21/2501926/irena-sokolova-oblasten-upravitel-na-pernik-patyat-za-tran-ostava-zatvoren-zaradi-aktiviziraloto-se-svlachishte.html", "text": "Пътят за Трън остава затворен за всички моторни превозни средства заради активизиралото се свлачище. Това каза в сутрешния блок „Добро утро, България“ на Радио „Фокус“ областният управител на Перник Ирена Соколова. По думите ѝ екипите продължават работа на място, като теренът вече е дрениран, предстои работа по укрепването на пътния участък. „Това, което успяхме да свършим, е добро дрениране на терена, така че водата, която се стича от дясната страна на склона по посока Трън, да не тече по пътното платно и да не обрушва земните маси под него. Късно снощи, това което имахме като резултат, беше подкопано наполовина пътно платно в участък от около 15 метра и стичаща се вода по склона. Дренажът чрез изкоп в продължение на километър събира водите и от сутринта имаме сухи земни маси, които са под платното. Това дава възможност да започне работата на екипите по укрепване“, обясни тя. Ирена Соколова добави, че водачите могат да използват обходен маршрут за Трън, който започва близо километър преди населеното място. \"Обходният участък също е компрометиран, има активизирали се свлачищни процеси, но засега няма опасност\", заяви областният управител.", "date": "2018.03.21", "title": "Ирена Соколова, областен управител на Перник: Пътят за Трън остава затворен заради активизиралото се свлачище"}
{"url": "http://www.focus-news.net/news/2018/03/21/2501944/afp-nikola-sarkozi-e-varnat-v-politsiyata-za-razpit-otnosno-libiyskoto-razsledvane.html", "text": "Бившият президент на Франция Никола Саркози е върнат в полицейското управление за втори ден разпити  по обвиненията, че покойният либийски диктатор Муамар Кадафи е финансирал неговата предизборна кампания през 2007 г., предава  AFP.\r\nСаркози е пристигнал малко преди 8:00 часа сутринта местно време (9:00 българско) в полицейско управление, специализиран в корупцията, прането на пари и укриването на данъци в предградието на Париж Нантер. Той бе откаран в полицията вчера сутринта и остана в сградата до полунощ. Виктор Турмаков", "date": "2018.03.21", "title": "AFP: Никола Саркози е върнат в полицията за разпит относно либийското разследване"}
{"url": "http://www.focus-news.net/news/2018/03/21/2501941/svetoslav-vasilev-zam-kmet-na-obshtina-kyustendil-za-praznika-kyustendilska-prolet-tsyalata-leglova-baza-e-zapalnena.html", "text": "За празника „Кюстендилска пролет” цялата леглова база е запълнена. Това каза пред Радио „Фокус” – Кюстендил Светослав Василев, зам.-кмет на Община Кюстендил по култура, образование, туризъм, младежки дейности и спорт. „Традиционно очакваме много гости на празника, дори в не толкова благоприятни метеорологични условия, винаги сме се радвали на интерес към този празник, той е тематичен за нашия град, така че нищо не ме навежда на мисълта, че тази година ще бъде различно. Дори напротив, мисля че ще има още повече посетители”, каза Светослав Василев. По думите му тържествата започват по традиция с молебен за здраве. „Имаме ритуал, който е по предаването на символите на града. В програмата, участват квартет „Белканто” и ансамбъл „Чинари”, както и танцови състави от Община Кюстендил. Новото е, че за първи път на 21 март вечерта ще има едно участие за всички фенове на рок музиката, ще пеят група „Фактор”. По този начин ще завършат официално празниците по честването на „Кюстендилска пролет”, каза Светослав Василев.\r\nВенцеслав ИЛЧЕВ", "date": "2018.03.21", "title": "Светослав Василев, зам.-кмет на Община Кюстендил: За празника „Кюстендилска пролет” цялата леглова база е запълнена"}
{"url": "http://www.focus-news.net/news/2018/03/21/2501947/dobrich-v-10-naseleni-mesta-na-oblastta-vodopodavaneto-e-narusheno-poradi-otstranyavane-na-avarii.html", "text": "В 10 населени места на областта водоподаването е нарушено поради отстраняване на аварии, съобщиха ВиК - Добрич, предаде кореспондент на Радио „Фокус” – Варна. В район Добрич с нарушено водоподаване са живущите в кв. „Балик“ бл. 44, по бул. \"25 септември“ - гара Север, в кв. „Рилци“ и района над гара Юг. В областта с нарушено водоподаване са в район Добрич-селска: с. Одърци, в район Балчик - с. Соколово, в Район Каварна – районът на парка в морския град, в Район Генерал Тошево – общинският център и Присад,  Огражден, Красен и  Изворово, в Район Шабла - с. Крапец, и в Район Крушари - с. Северняк. \r\nЖулиета НИКОЛОВА", "date": "2018.03.21", "title": "Добрич: В 10 населени места на областта водоподаването е нарушено поради отстраняване на аварии"}
{"url": "http://www.focus-news.net/news/2018/03/21/2501948/sitel-makedoniya-harvatin-shokira-politsiyata-sled-kato-be-zaloven-da-kara-s-49-promila-alkohol.html", "text": "Полицията в северния хърватски град Копривница е задържала 47-годишен мъж, шофиращ с 4,9 промила алкохол в кръвта, предава скопският телевизионен канал\"Сител\".\r\nПияният мъж е спрян в петък, 17 март, около обяд на улица в града. Алкохолният тест е показал 4,9 промила. Той е бил прехвърлен в полицейското управление, за да изтрезнее. Виктор Турмаков", "date": "2018.03.21", "title": "\"Сител\" (Македония):: Хърватин шокира полицията, след като бе заловен да кара с 4,9 промила алкохол"}
{"url": "http://www.focus-news.net/news/2018/03/21/2501950/varna-24-godishen-mazh-e-ubil-vazrastna-zhena-i-sled-tova-se-e-samoubil.html", "text": "24-годишен мъж е убил възрастна жена и след това се е самоубил. Това съобщиха от пресцентъра на Апелативна прокуратура - Варна. Досъдебно производство за извършеното убийство с последвалото самоубийство на извършителя ръководи Окръжната прокуратура във Варна. Около 1.00 часа след полунощ днес в кв. „Младост“ 24-годишният Цветан А. започнал да хвърля от балкона на жилището си различни предмети. Младият мъж излязъл на балкона гол и крещял. Шумът от виковете и буйството му събудили живеещите във входа съседи. Подаден бил сигнал на спешния телефон 112.  \r\nЦветан прескочил преградата между двата балкона и се прехвърлил в съседския. В апартамента живеела 84-годишната Минка М. След като вратата на жилището ѝ била разбита от пристигналия полицейски екип от ОД на МВР, възрастната жена била открита мъртва. Убийството ѝ е извършено с множество удари. \r\nВ апартамента било намерено и тялото на Цветан, който се самоубил чрез включени кабели в електрическия контакт. Има данни, че е страдал от психично заболяване.\r\nИзвършен е оглед на местопроизшествието под ръководството на наблюдаващ прокурор от Окръжната прокуратура във Варна. Разпитани са свидетели на действията на 24-годишния мъж. Днес ще бъдат извършени аутопсии на двете тела и назначени експертизи за установяване причините за смъртта им.   \r\nДействията по разследването продължават.", "date": "2018.03.21", "title": "Варна: 24-годишен мъж е убил възрастна жена и след това се е самоубил"}
{"url": "http://www.focus-news.net/news/2018/03/21/2501946/veliko-tarnovo-kmetat-daniel-panov-izdade-zapoved-za-zabrana-na-premestvaemi-obekti-za-targovski-i-obsluzhvashti-deynosti-v-tsentara-na-grada-na-22-mart.html", "text": "Със своя заповед Кметът на Община Велико Търново Даниел Панов нарежда да не се допуска разполагане на преместваеми обекти за търговски и други обслужващи дейности, за продажба на промишлени и хранителни стоки, извършването на промоции и събития от рекламен характер по цялото протежение на ул. ,,Васил Левски‘‘, ул. ,,Независимост‘‘, ул. ,,Христо Ботев‘‘ и площад ,,Майка България\" в град Велико Търново, през целия ден на 22 март 2018 г. Това съобщиха от пресцентъра на Община Велико Търново.\r\nДопуска се единствено извършването на временна търговия – продажба на балони след паметника Васил Левски, ул. ,,Васил Левски‘‘(посока Съдебна палата).", "date": "2018.03.21", "title": "Велико Търново: Кметът Даниел Панов издаде заповед за забрана на преместваеми обекти за търговски и обслужващи дейности в центъра на града на 22 март"}
{"url": "http://www.focus-news.net/news/2018/03/21/2501953/tsvetan-tsvetanov-gerb-sas-statusa-na-tasko-ermenkov-vav-feysbuk-se-razshiryava-periferiyata-v-bsp-na-povedenie-nesaotvetstvashto-na-evropeyskite-tsennosti-i-protiv-es.html", "text": "Със статуса на Таско Ерменков във \"Фейсбук\" се разширява периферията в БСП на поведение, несъответстващо на европейските ценности и против ЕС. Това каза председателят на ПГ на ГЕРБ Цветан Цветанов към Александър Паунов от БСП, предаде репортер на Агенция „Фокус“. Народният представител от ПГ на „БСП за България“ Александър Паунов коментира, че се прави пропаганда от тип Гьобелс. Той обърна внимание, че не е социалист, а комунист и поясни, че представлява Комунистическата партия в България.\r\nПаунов коментира негово изказване относно референдум \"за\" или \"против\" НАТО и ЕС, като обясни, че БСП нямат нищо общо с това и обърна внимание, че социалистите са тези, които са дали подписите за присъединяване в ЕС и в НАТО. \r\nНа тези думи Цветан Цветанов отговори: „Разбира се, че вие имате вашата политическа позиция. За нас притеснителното е, че това става като разширяване на периферията в самата БСП като парламентарна група за изказване против ЕС и поведение, което не съответства на европейските ценности\". „Г-н Таско Ерменков се присъединява към тези, за които вече говори, че анексирането на Крим е нещо допустимо, нещо нормално. Същевременно обаче вашият лидер в Кърджали каза, че трябва да се спазва международното право“, каза Цветанов. \r\nДеница КИТАНОВА", "date": "2018.03.21", "title": "Цветан Цветанов, ГЕРБ: Със статуса на Таско Ерменков във \"Фейсбук\" се разширява периферията в БСП на поведение, несъответстващо на европейските ценности и против ЕС"}
{"url": "http://www.focus-news.net/news/2018/03/21/2501949/mrrb-udalzhava-se-srokat-za-kandidatstvane-po-protsedurata-za-modernizatsiya-na-speshnata-pomosht.html", "text": "Със Заповед на Ръководителя на Управляващия орган на Оперативна програма „Региони в растеж“ 2014-2020 г. и заместник-министър на регионално развитие и благоустройството Деница Николова до 15 май 2018 г. се удължава срокът за кандидатстване по процедура „Регионална здравна инфраструктура“ , финансирана от програмата. Това съобщиха от пресцентъра на Министерство на регионалното развитие и благоустройството. Удължаването се налага поради комплексния характер и големия териториален обхват за изпълнение на т.нар. „голям проект“ на Министерство на здравеопазването. В рамките на проекта се предвижда да бъдат модернизирани 27 центъра за спешна медицинска помощ в областните градове с техните 170 филиала и 6 изнесени екипа, както и да бъдат закупени 400 съвременни медицински превозни средства, осигурени с комуникационно и друго оборудване и медицинска апаратура за спешна медицинска помощ. Общият ресурс по процедурата е 163,5 млн. лв. С него Министерство на здравеопазването ще подобри достъпа до спешна медицинска помощ с възможности за спешна диагностика, лечение и наблюдение на пациенти до 24 часа.\r\nПроцедурата за директно предоставяне на безвъзмездна финансова помощ по приоритетна ос 4 „Регионална здравна инфраструктура“ на ОПРР 2014-2020, с конкретен бенефициент Министерството на здравеопазването, е отворена за кандидатстване на 22.12.2017 г.  Изменените Насоки за кандидатстване по процедура BG16RFOP001-4.001 „Регионална здравна инфраструктура“ по приоритетна ос 4 „Регионална здравна инфраструктура“ и заповедта за изменението им са публикувани в сайта на програмата, както и на сайта на МРРБ.", "date": "2018.03.21", "title": "МРРБ: Удължава се срокът за кандидатстване по процедурата за модернизация на спешната помощ"}
{"url": "http://www.focus-news.net/news/2018/03/21/2501957/plovdiv-bez-voda-sa-domakinstvata-v-rayona-na-ulitsa-otets-paisiy-zaradi-rekonstruktsiya-na-vodoprovodna-mrezha.html", "text": "Без вода са домакинствата в района на улица „Отец Паисий“ в Пловдив. Причината е реконструкция на водопроводна мрежа от външна фирма. Това съобщиха за Радио „Фокус“ – Пловдив от водоснабдителното дружество. Водопадаването ще бъде пуснато в 13.00 часа. До 16.30 часа без вода заради липса на електрозахранване са и жителите на село  Триводици. Заради авария няма вода на улица „Клокотница“ в град Карлово и улица „Христо Ботев“ в село Розино. Водопадавнето ще бъде пуснато след отстраняване на авариите.\r\nВесела КРЪСТЕВА", "date": "2018.03.21", "title": "Пловдив: Без вода са домакинствата в района на улица „Отец Паисий“ заради реконструкция на водопроводна мрежа"}
{"url": "http://www.focus-news.net/news/2018/03/21/2501955/blagoevgrad-obshtinata-za-poreden-pat-se-vklyuchva-v-chasat-na-zemyata-2018-na-24-mart.html", "text": "Общината за поредна година ще се включи в инициативата на „Часът на Земята”. Това съобщиха от пресцентъра на Община Благоевград. Сградата на Общината, както и сградите на всички институции ще загасят осветлението на 24 март от 20.30 часа в знак на подкрепа на най-мащабната инициатива на природозащитната организация WWF. \r\nБлагоевград ще бъде част от света, който всяка година в рамките на един час символично загасява осветлението на ключови сгради, а хората в своите домове. По време на „Часът на Земята” милиони хора отправят призив за по-устойчиво бъдеще. Това е най-мащабната акция в света и започва през 2007 г. Инициативата се трансформира в глобално общество, убедено в устойчивото бъдеще на планетата. „Часът на Земята” дава възможност на всеки човек да разбере какво влияние имат малките постъпки върху голямата планета и как може да използва силата си, за да се справи с климатичните промени.\r\nОбщина Благоевград призовава всеки, който има отношение към бъдещето на Земята, да се включи в инициативата на 24 март, като от 20.30 часа загаси осветлението в своя дом за един час.", "date": "2018.03.21", "title": "Благоевград: Общината за пореден път се включва в „Часът на Земята 2018” на 24 март"}
{"url": "http://www.focus-news.net/news/2018/03/21/2501951/svetoslav-vasilev-zam-kmet-na-obshtina-kyustendil-proletta-e-edin-ot-sezonite-prez-koyto-traditsionno-se-zasilvat-zhelaniyata-i-interesat-na-turistite-kam-nashiya-grad.html", "text": "Пролетта е един от сезоните, през който традиционно се засилват желанията и интересът на туристите към нашия град. Това каза пред Радио „Фокус” – Кюстендил Светослав Василев, зам.-кмет на Община Кюстендил по култура, образование, туризъм, младежки дейности и спорт. „Имаме информация от нашия туристически информационен център относно това, че има постъпили много запитвания. Към момента легловата база е почти напълно заета, което ни дава основание да бъдем оптимисти. Посоката, в която работим е Кюстендил да бъде притегателен център за туристите през всички сезони”, каза Светослав Василев. По думите му, след пролетния празник на Кюстендил идва и двадесет и второто издание на Международния конкурс за класическа китара „Академик Марин Големинов”, който за първи път ще се провежда толкова рано 28 – 31 март. „Самата наша програма е достатъчно наситена с такива събития. Малко по-късно на 25 април ще стартира дванадесетото издание на Националния литературен конкурс „Биньо Иванов”. Нещо, което се налага като традиция, говорейки за културни дейности. Международна камерна музикална академия на 15 - 30 май. Отново се превръща в традиция, студенти от 11 университета от САЩ идват тук, обучават се, изнасят концерти, което е страхотно за нашия град. Много добра реклама е за нашия град, пречупено отново през призмата на туризма”, каза Светослав Василев. По думите му след това е фолклорният конкурс „Пауталия”, който ще се проведе 29 юни – 1 юли. „Наситени сме с много такива събития, които са се превърнали в традиционни, които имат своята публика и свои утвърдени участници. Броят на участниците за щастие се увеличава и ни кара да бъдем оптимисти за развитието на туризма. След това Празника на черешата, „Панагия”, празници, с които сме се наложили като марка бих казал”, заяви Светослав Василев.\r\nВенцеслав ИЛЧЕВ", "date": "2018.03.21", "title": "Светослав Василев, зам.-кмет на Община Кюстендил: Пролетта е един от сезоните, през който традиционно се засилват желанията и интересът на туристите към нашия град"}
{"url": "http://www.focus-news.net/news/2018/03/21/2501959/blagoevgrad-kmetat-na-obshtina-bansko-georgi-ikonomov-beshe-na-rabotno-poseshtenie-v-evropeyskiya-parlament.html", "text": "Кметът на Община Банско Георги Икономов бе на двудневно работно посещение в Европейския парламент и Европейската комисия в Брюксел. Това съобщиха от пресцентъра на Община Банско. По покана на евродепутата Андрей Новаков, делегацията от кметове и народни представители от Благоевградска област, проведоха поредица от работни срещи с представители на европейските институции. Обсъждани бяха теми, свързани с кохезионната политика за следващия програмен период, както и варианти за противодействие на настъплението на крайните националистически партии в Европа.\r\n„В рамките на работната програма се срещнахме с евродепутатите от комисията по регионално развитие Марлен Симеон и Ламбърт Ван Нистелрой, с които обсъждахме бъдещата кохезионна политика, или казано по-просто – финансовото измерение на политиката на сближаване на регионите за следващия програмен период. В разговор с тях изтъкнах важността за скоростно изграждане на транспортните коридори на територията на Западните Балкани, които да засилят свързаността на региона с Европа. Срещнахме се също с българския еврокомисар по цифрова икономика и общество, Мария Габриел, която от днес официално обяви старта на инициативата на Европейската комисия WiFi4EU. На Портала на европейските общини TheMayor.EU, всички общини на територията на ЕС, ще могат да кандидатстват за финансиране за изграждане на достъп до безжичен интернет на гражданите и посетителите на обществени места като паркове, градинки, обществени сгради, библиотеки, здравни центрове и прочие. За период от три години ЕК ще финансира предоставяния безжичен интернет, а след това – за още три години общините ще се ангажират също да обезпечат обществената свързаност”, заяви Икономов по повод посещението.", "date": "2018.03.21", "title": "Благоевград: Кметът на Община Банско Георги Икономов беше на работно посещение в Европейския парламент"}
{"url": "http://www.focus-news.net/news/2018/03/21/2501958/sitel-makedoniya-milo-dzhukanovich-shte-se-bori-za-prezidentski-mandat-v-cherna-gora.html", "text": "Лидерът на Демократическата партия на социалистите в Черна гора (ДПС) Мило Джуканович ще бъде кандидатът на партията на президентските избори в страната, насрочени за 15 април, предава скопският телевизионен канал \"Сител\".\r\nТова решение е резултат от моята отговорност към наследството, към нуждите за бъдещото развитие на Черна гора, нейната демократизация и необходимостта от по-нататъшно приемане на западните ценности в черногорското общество\", заяви бившият президент и премиер на Черна гора.Въпреки че решението за неговата кандидатура от страна на партията да е взето  само 27 дни преди изборите, Джуканович не смята, че партията е закъсняла.\r\n\"Личната ми ориентация е различна. Но аз имам отговорност пред партията\", допълни той.\r\nСегашният председател на ДПС изкара три последователни мандата като премиер от 1991 до 1998 г., след това бе президент между 1998 и 2002 г. и отново премиер между 2003 и 2008 година. Въпреки че в края на 2006 г. той реши да се оттегли, през февруари 2008 г. се върна в длъжност като премиер. Неговата коалиция спечели изборите през 2009 г., осигурявайки шестия ву премиерски мандат. Джуканович слезе от поста през декември 2010 г.\r\nДържавната избирателна комисия досега потвърди кандидатурите на лидера на босненската Партия на справедливостта и помирението, Хазбие Калач, на предприемача Василий Миличкович и на лидера на просръбската партия Истинска Черна гора Марко Милачич. Младен Боянич, който има подкрепата на по-голямата част от опозицията, е най-сериозният съперник на Джуканович.\r\nКрайният срок за подаване на заявления за участие в президентските избори е 26 март. Виктор Турмаков", "date": "2018.03.21", "title": "\"Сител\" (Македония): Мило Джуканович ще се бори за президентски мандат в Черна гора"}
{"url": "http://www.focus-news.net/news/2018/03/21/2501961/milosh-kunchev-dmtn-po-golyama-chast-ot-yazovirite-prelivat-nezavisimo-che-sa-otvoreni-osnovni-izpuskateli.html", "text": "По-голяма част от язовирите преливат, независимо че са отворени основни изпускатели. Това съобщи за Радио „Фокус“ - Бургас Милош Кунчев, началник на регионален отдел към Държавна агенция за метрологичен и технически надзор. По думите му това обаче е нормално. „Проблеми с язовирите с напоителни системи, които са по-модерни и които са опасни, няма, тъй като те имат много голям свободен обем“, каза още Кунчев. По думите му малките язовири бързо се пълнят и започват да преливат. Експертът обясни, че превантивни мерки в момента не могат да се предприемат. „Единственото, което се прави, е да се отворят основните изпускатели. Агенцията контролира 400 язовира в Бургаска област.  Когато общините подадат сигнали, всеки ден минаваме и проверяваме какво е състоянието им, като ние държим основно физическото им състояние да е наред и да няма опасност за скъсване на стените“ каза още Кунчев.\r\nМария РУСЕВА", "date": "2018.03.21", "title": "Милош Кунчев, ДМТН: По-голяма част от язовирите преливат, независимо че са отворени основни изпускатели"}
{"url": "http://www.focus-news.net/news/2018/03/21/2501954/kristian-vigenin-bsp-danoto-e-da-se-zanimavame-s-feysbuk-statusite-na-narodni-predstaviteli-ot-bsp.html", "text": "Дъното е да ни занимавате с \"Фейсбук\" статусите на народни представители от БСП, които са в личен профил, които не ангажират нито парламентарната група, нито партията. Това каза в декларация от името на група секретарят на ПГ на „БСП за България“ Кристиан Вигенин във връзка с декларацията на ГЕРБ за статуса на депутата Таско Ерменков във „Фейсбук“, предаде репортер на Агенция „Фокус“. \"Наистина е жалко, че по този начин се налага да си говорим в пленарна зала. Много бих искал ПГ на ГЕРБ и въобще партия ГЕРБ да бъде на висотата на отговорностите, но много често не е. Вие сте управляваща партия в страна, която е председател на Съвета на ЕС. Вместо да се съсредоточите върху важните за България и ЕС въпроси, постоянно ни занимавате с неща, които не са за пленарна зала\", обърна се Вигенин към ПГ на ГЕРБ. Той обвини управляващите, че произвеждат от началото на годината само скандали, конфликти и проблеми. \"Произвеждате ги вие, давате повод на опозицията да ги използва. Проблемът не е в опозицията, а в управляващите, които не успяват да оценят кои са важните неща и какви са позициите, които следва да заемат. Занимавате ни втори месец с анализиране на проектопозиции на БСП, с интервюта на народни представители“, коментира Вигенин. По думите му по този начин парламентът се превръща в някакъв чрезвичаен съд. „Имаме усещането, че един народен представител няма право на различно мнение, което е абсурдно, особено в период, в който ние председателстваме един свободен и демократичен Съюз на държави в ЕС“, каза Вигенин.\r\nДеница КИТАНОВА", "date": "2018.03.21", "title": "Кристиан Вигенин, БСП: Дъното е да се занимаваме с \"Фейсбук\" статусите на народни представители от БСП"}
{"url": "http://www.focus-news.net/news/2018/03/21/2501964/stara-zagora-nad-1-000-detsa-shte-vzemat-uchastie-v-18-iya-folkloren-konkurs-orfeevo-izvorche.html", "text": "Осемнадесетото издание на Националния детски фолклорен конкурс „Орфеево изворче“ под патронажа на кмета на Стара Загора Живко Тодоров, ще се проведе от 23 до 25 март 2018 г. в Стара Загора. Това съобщиха от пресцентъра на Общината. Конкурсът е организиран от Община Стара Загора и  Национален музикално-фолклорен съюз „Орфеево изворче“. Участие са заявили на 1000 деца от цялата страна, които ще се изявяват в различни жанрове на фолклорното изкуство. \r\nОфициалното откриване ще бъде от 23-ти март от 10.00 часа на сцената на Народно читалище „Св. Климент Охридски - 1858 г.“.\r\nКонкурсната програма ще протича в залите на НЧ „Св. Климент Охридски – 1858 г.“, Общински ансамбъл „Загоре“ и Регионален исторически музей – Стара Загора. \r\nНа 25 март от 10.30 часа в НЧ „Св. Климент Охридски 1858“ ще се състои Гала концерт  посветен на 26 март - Ден на Тракия. \r\nЩе бъдат връчени: Приз на кмета на община Стара Загора, годишни стипендии на Министерство на културата по Програмата за мерките за закрила на деца с изявени дарби, Голямата награда на Фен Фолк ТВ - заснемане и излъчване на видео клип на най-изявения народен певец и специална награда на Тракийско дружества \"Одринска епопея\" - за колективен участник. За първи път ще бъдат дадени и парични награди за постижения в областта на българската фолклорна хореография.", "date": "2018.03.21", "title": "Стара Загора: Над 1 000 деца ще вземат участие в 18-ия фолклорен конкурс „Орфеево изворче“"}
{"url": "http://www.focus-news.net/news/2018/03/21/2501952/afp-izraelskiyat-ministar-na-otbranata-zayavi-che-vazdushniyat-udar-po-yadreniya-reaktor-v-siriya-e-bil-poslanie-kam-vragovete.html", "text": "Израелският министър на отбраната Авигдор Либерман заяви, че ударът на ВВС на страната му по сирийския ядрен  реактор през 2007 г. е бил послание към враговете на страната му, предава  AFP.\r\n„Мотивацията на нашите врагове се е увеличи през последните години, но силата на нашата армия, авиация и разузнаване са се увеличили в сравнение с възможностите ни през 2007 г.“, заяви Либерман.\r\n„Това трябва да се вземе предвид от всеки в Близкия изток“, уточни той. Виктор Турмаков", "date": "2018.03.21", "title": "AFP: Израелският министър на отбраната заяви, че въздушният удар по ядрения реактор в Сирия е бил послание към враговете"}
{"url": "http://www.focus-news.net/news/2018/03/21/2501962/montana-izzeti-sa-117-litra-etilov-alkohol-bez-aktsizen-banderol-ot-44-godishen-mazh.html", "text": "Иззети са 117 литра етилов алкохол без акцизен бандерол от 44-годишен мъж. Това съобщиха от ОДМВР-Монтана. На 20 март, между 09.30 и 14.00 чaса на територията на РУ-Берковица е проведена специализирана полицейска операция по противодействие на контрабандата, съхранението и разпространението на акцизни стоки без български акцизен бандерол /БАБ/ съвместно със служители на ТМУ Лом. Извършена е проверка на частен дом  обитаван от К.М./44 г./, където са намерени и иззети 46 стъклени и PVC съдове с различни вместимости, съдържащи нерегламентирана течност, наподобяваща по цвят, вид и мирис на етилов алкохол, с общо количество 117 литра, пригодени за продажба на дребно. Образувано е досъдебно производство по чл. 234, ал.1 от НК.", "date": "2018.03.21", "title": "Монтана: Иззети са 117 литра етилов алкохол без акцизен бандерол от 44-годишен мъж"}
{"url": "http://www.focus-news.net/news/2018/03/21/2501966/ria-novosti-ruskiyat-severen-flot-uspeshno-izpita-zenitno-oradie-ot-1927-godina.html", "text": "Руският северен флот е изпитал успешно зенитно оръдие, произведено през 1927 г., открито на остров Нова земя, предаде  РИА Новости.\r\nЗенитното оръдие, произведено от московския артилерийски завод „Калинин“ е открито от военните от Северния флот миналата година по време на учения в архипелага Нова Земя. След доставката му в арсенала е проведен ремонт.\r\n„На военната база в Североморск бе успешно изпитано 76 мм. зенитно оръдие образец 1914/1915 – първото в Русия специално зенитно оръдие, предназначено за огън по въздушни цели“, съобщава Северният флот в свое официално заявление.\r\n„По време на изпитанията бяха извършени успешно пет залпа. Оръдието е доставено на оперативен отчет на служба в ракетно-артилерийското въоръжение на Северния флот“, пише в съобщението.  Виктор Турмаков", "date": "2018.03.21", "title": "РИА Новости: Руският северен флот успешно изпита зенитно оръдие от 1927 година"}
{"url": "http://www.focus-news.net/news/2018/03/21/2501967/nimh-shte-ima-protses-na-vremenno-ponizhenie-na-nivata-na-rekite-v-zapadnobelomorskiyat-baseyn.html", "text": "Ще има процес на временно понижение на нивата на реките в Западнобеломорският басейн, сочи справка на сайта на Националният институт по метеорология и хидрология към Българската академия на науките (НИМХ към БАН). От вечерните часове днес и на 22 март ще има повишения на речните нива в средните и долни части от водосбора на река Струма вследствие на валежи. На 23 март ще има нови повишения на речните нива в притока на река Струма – река Струмешница и долните части от водосбора на река Струма. По-значителни ще бъдат повишенията в долните части на реките Струма и Места на 22 и 23 март. Водните количества ще бъдат под праговете за предупреждение.", "date": "2018.03.21", "title": "НИМХ: Ще има процес на временно понижение на нивата на реките в Западнобеломорският басейн"}
{"url": "http://www.focus-news.net/news/2018/03/21/2501968/", "text": "43-годишен мъж е загинал след като е бил блъснат от влак в землището на село Боровци. Това съобщиха от ОДМВР-Монтана. На 20 март, около 13.50 часа в РУ-Берковица е получен сигнал, че на железопътна линия км 24 + 800, при движение на пътнически влак е бил прегазен човек. При последвалия оглед на местопроизшествието е установено, че  по време на движение на пътнически електромотрисен влак с № 31 - 035/056, пътуващ от гара с. Боровци за към гара с. Благово, с машинист Р.С./51 г./ от гр. Враца, на междурелсието се е намирало тяло на човек, който е бил в легнало положение. При последвалия опит от страна на машиниста за принудително спиране на пътническия влак, локомотивът блъска тялото на 43-годишния жител на с. Боровци. На място е извършена проба на машиниста с техническо средство за наличието на алкохол, като пробата е отрицателна. Тялото на починалия е изпратено за аутопсия в МБАЛ-Монтана. Образувано е досъдебно производство по чл.343, ал.1, б.\"в\" във вр. с чл.342, ал.1, пр.1 от НК в РУ Берковица.", "date": "2018.03.21", "title": "Монтана: 43-годишен мъж е загинал след като е бил блъснат от влак в землището на село Боровци"}
{"url": "http://www.focus-news.net/news/2018/03/21/2501969/burgas-v-nemskata-gimnaziya-shte-se-provede-tarzhestvo-posveteno-na-mezhdunarodniya-den-na-pisatelya-i-75-godini-ot-spasyavaneto-na-evreite-v-balgariya.html", "text": "От 12.00 часа днес в Немската гимназия ще започне тържество, посветено на първа пролет, Международния ден на писателя и 75 години от спасяването на евреите в България. Това съобщиха от Община Бургас. Негови гости ще са Хава Пинхас Коен, поетеса и писателка от Израел, преподавател в Еврейския университет в Йерусалим, Роза Боянова – поетеса и председател на Сдружението на бургаските писатели,  Драгомир Добруджалиев – почетен председател на Училищното настоятелство на НЕГ и член на Управителния съвет на дружество на евреите „Шалом“ - Бургас. Те ще открият „къщичка на книгите“ и ще подарят свои авторски произведения на училището.", "date": "2018.03.21", "title": "Бургас: В Немската гимназия ще се проведе тържество, посветено на Международния ден на писателя и 75 години от спасяването на евреите в България"}
{"url": "http://www.focus-news.net/news/2018/03/21/2501942/sitelmakedoniya-spored-predsedatelya-na-parlamenta-v-atina-gratskite-makedonski-organizatsii-zaplashvat-sas-smart-deputatite-zakonodatelite-ako-glasuvat-za-kombinirano-ime-kato-reshenie-za-spora-za-imeto.html", "text": "Председателят на гръцкия парламент Никос Вуцис заяви, че депутатите от страната са получавали заплахи за смърт или доживотен затвор, в случай, че ще гласуват за съставно име в спора с Македония за името. Той заяви, че заплахите идват от гръцки македонски организации, предава скопският телевизионен канал  \"Сител\" .\r\n\"На гръцките депутати бяха изпратени съобщения от представители на гръцките македонски организации. Това сме го чували устно, но тогава не му отдадохме голямо значение. Сега заплашват депутатите със смърт и доживотен затвор и ги обвиняват в предателство, ако се осмелят да гласуват за предложението на МВнР и на правителството името на Македония да стане съставно\", заяви Вуцис. \r\nСпоред гръцките медии текстът със заплахи от гръцките организации от диаспората до депутатите е изготвен на 25 страници, а в него те говорят за \"противоконституционно и недемократично отклонение на името Македония\" и твърдят, че всички депутати, гласували против на техните изисквания, ще бъдат виновни \"за предателство и пряко съучастие в застрашаване на териториалната цялост на страната, нещо, което се наказва с доживотен затвор и смърт\". Виктор Турмаков", "date": "2018.03.21", "title": "\"Сител\"(Македония): Според председателя на парламента в Атина гръцките македонски организации заплашват със смърт депутатите  законодателите, ако гласуват за комбинирано име като решение за спора за името"}
{"url": "http://www.focus-news.net/news/2018/03/21/2501972/pregled-na-osnovnite-temi-vav-velikotarnovskiya-pechat.html", "text": "„Жители на Г. Оряховица възстанаха срещу строеж на социални жилища “ е заглавие от областния всекидневник „Янтра Днес”. 2831 души се включиха в протестна подписка в Г. Оряховица срещу построяването на социални жилища. Според проект на местната администрация в града се предвижда да бъде построен блок с 30 апартамента, в които ще бъдат временно настанявани социално слаби и уязвими лица. Подписите бяха събрани само за 4 дни, като 319 от недоволните граждани са от кв.“89“ в района на пожарната, където се предвижда да бъде издигнат блокът. Вчера подписката беше внесена в Общината с копие до местния парламент, за да бъде разгледана на предстоящата общинска сесия в края на месеца. „85 нарушители спипа за седмица новата лазерна камера на КАТ“ е друго заглавие от ежедневника. 85 нарушения са установени само за седмица след първото пускане на супер модерната камера, с която разполагат търновските пътни полицаи. Новата придобивка в Областната дирекция на МВР работи по пътищата от 13 март. Функционира на лазерен принцип и може да заснема по три автомобила едновременно както през деня, така и през нощта. Любопитен факт е , че камерата не се влияе на атмосферните условия и регистрира изключително точно автомобилите. „Най-богатата колекция на оръжие у нас гостува в хана „Хаджи Николи“ е заглавие от трета страница на ежедневника. „доброволецът от САЩ Луис Ломели избра да се посвети на талантливите деца у нас“  четем на страница пет в изданието. На страница девет е поместен материал със заглавие: “С 55 000  лв. ремонтират отделения на болницата в Горна Оряховица“ На страница осем е публикувано интервю с Константин Проданов – лидер на АБВ: „Управляващите и кръговете около тях търсят нова кеш крава“. На спортната страница на вестник „Янтра Днес“ четем „Етър“ в група с “Пирин“, “Септември“ и “Локо“ (Пд)“.\r\n„Арестуваха бус с контрабандни цигари за около 200 000 лв. на бензиностанция“ е заглавие от първа страница на другия областен ежедневник “Борба“. Микробус с контрабандни цигари бе арестуван вчера сутринта на бензиностанция “Ромпетрол“ край търновската мелница. Возилото е било с пловдивска регистрация, а проверката е извършена от цивилни и униформени служители след оперативна информация. По време на операцията районът бе отцепен, а бусът закаран на близкия паркинг за извършване на процесуално следствени действия. По предварителна информация в него е имало около 25 000 кутии цигари без бандерол в 500 бака или това са около 500 000 къса. „Данъчните продадоха училище, собственост на длъжник, пускат и 15 дка гори в Прохода на Републиката“ е друга тема от ежедневника. Териториалната дирекция на НАП във Велико Търново продаде бивше училище в Еленско, за да покрие част от крупните дългове на предишния му собственик към държавата, информира Елмира Иванова от местната дирекция. Фирма от София е купувачът му, след като спечели търг за школото, организиран от приходната администрация в конкуренция с още няколко юридически и физически лица. „Достойният българин Димитър Машов: Тази национална признателност е за всички полицаи от дирекцията, защото сме екип“, “113 ученици участваха в националните състезания по икономика на Стопанска академия“, “Студенти по туризъм от четири континента свата посланици на Велико Търново“ и  “Уникален манастир и 100 живущи край него са откъснати от света“ са други заглавия от страниците на всекидневника. “Виолетовите“ в един поток със “Септември“, “Локомотив“ (Пловдив) и “Дунав“, “Над 300 бегачи стартираха в лекоатлетическия крос “Ивайло“, Маринела Нинева и Иво Балабанов са победители при жени и мъже“ и “Тодор Великов и Слав Чамурков са общински шампиони по шах“ са заглавията от спортната страница на изданието.", "date": "2018.03.21", "title": "Преглед на основните теми във великотърновския печат"}
{"url": "http://www.focus-news.net/news/2018/03/21/2501960/afp-nyakolko-dushi-sa-zaginali-pri-vzriv-v-kabul.html", "text": "Най-малко двама души са загинали при взрив в Кабул, докато жителите на Афганистан празнуват персийската нова година, предава  AFP.\r\n„Двама души са също така ранени при взрива и са откарани в болницата“, съобщава прессекретарят на афганистанското министерство на здравеопазването Уахед Маджрох.  Виктор Турмаков", "date": "2018.03.21", "title": "AFP: Няколко души са загинали при взрив в Кабул"}
{"url": "http://www.focus-news.net/news/2018/03/21/2501956/tasko-ermenkov-bsp-za-balgariya-nyama-kak-gerb-da-zamazhat-s-men-skandalite-koito-tresat-obshtestvoto.html", "text": "Скандалите, които тресат обществото, няма как да ги замажат с един Таско Ерменков. Това заяви пред журналисти в кулоарите на парламента народният представител от ПГ на „БСП за България” Таско Ерменков, коментирайки декларацията на ГЕРБ, свързана с написаното от него в социалните мрежи по повод на изборите за президент в Русия, предаде репортер на Агенция „Фокус”. „Безсилие на управляващите да избягат от скандалите, които те творят. Да измислят такива, да ги тиражират, за да стане ясно на всеки българин, че тази партия отдавна трябваше да слезе от власт”, посочи Ерменков. „Това не е начин на водене на политика. Призовавам управляващите да се отнасят сериозно към задълженията си”, допълни още той. По думите му написаното от него в социалната мрежа е лично мнение, а не партийно.\r\nИван ЛАЗАРОВ", "date": "2018.03.21", "title": "Таско Ерменков, „БСП за България”: Няма как ГЕРБ да замажат с мен скандалите, които тресат обществото"}
{"url": "http://www.focus-news.net/news/2018/03/21/2501965/dima-ukalska-obshtina-kyustendil-praznikat-kyustendilska-prolet-sashtestvuva-ot-nezapomneni-vremena-kato-simvol-na-novoto-nachalo.html", "text": "Празникът „Кюстендилска пролет“ съществува от незапомнени времена като символ на новото начало. Това каза за сутрешния блок „Добро утро, България“ на Радио „Фокус“ Дима Укалска, началник на отдел „Култура и духовно развитие“ към Община Кюстендил. Тя обясни, че всеки, който посети общината през месец март, освен на хубавата природа, може да се наслади и на редица събития, изпъстрящи празничния календар. \r\n„Празникът започва с ритуал по предаването на символите на града от девойките, избрани миналата година, на девойките, избрани през настоящата. След този ритуал ще има празнична програма, която ще продължи на хълма Хисарлъка. Там има две сцени, на които ще се извият кръшни хора като част от тази хубава традиция. Ние избрахме 52-рата девойка „Кюстендилска пролет“, а първият такъв конкурс за красота беше през 1966г. Също така в Художествената галерия кюстендилските художници подредиха своята изложба по повод празника“, допълни Дима Укалска. Тя каза още, че минералните води на Кюстендил най-вероятно са причината да съществува поселищен още живот преди 1900 години. Дима Укалска изтъкна също, че Кюстендил би могъл да бъде туристически център, в който хората да се наслаждават не само на културните богатства, емблематични за града, но и на природните му дадености.", "date": "2018.03.21", "title": "Дима Укалска, Община Кюстендил: Празникът „Кюстендилска пролет“ съществува от незапомнени времена като символ на новото начало"}
{"url": "http://www.focus-news.net/news/2018/03/21/2501971/sitel-makedoniya-makedoniya-ya-ochakvat-prolivni-dazhdove-i-snyag.html", "text": "Метеоролозите прогнозират силни валежи и сняг в планините на Македония. В северозападната част на страната ще има проливен дъжд, който на места ще надхвърля 15 литра на кв.м., предава скопският телевизионен канал \"Сител\".\r\nОт четвъртък Македония ще бъде връхлетяна от студен въздушен фронт маса, който ще причини облачно време със снеговалежи на места, а в крайната югоизточна част и на дъждовете.\r\nЩе има и условия за появата на замръзнал дъжд. Най-обилните валежи ще настъпят в четвъртък, когато се очакват повече от 20 литра на кв.м.\r\nВ по-голямата част на страната ще се образува по-малка снежна покривка, в планините значителна. Ще има постепенно затопляне от неделя през деня, когато валежите ще бъдат предимно от дъжд. Виктор Турмаков", "date": "2018.03.21", "title": "\"Сител\" (Македония): Македония я очакват проливни дъждове и сняг"}
{"url": "http://www.focus-news.net/news/2018/03/21/2501963/sitel-makedoniya-ministarat-na-pravosadieto-na-makedoniya-podade-ostavka.html", "text": "Министърът на правосъдието на Македония Билен Сали подаде оставка заради случая \"Малкия Алмир\", предава скопският телевизионен канал\"Сител\".\r\nТой мотивира оставката си с това, че доверието към съдебната система на страната е разбита след решението за преквалификацията на обвинението по случая. \r\nТой уточни, че подава оставка по морални причини, а не под натиск. Виктор Турмаков", "date": "2018.03.21", "title": "\"Сител\" (Македония): Министърът на правосъдието на Македония подаде оставка"}
{"url": "http://www.focus-news.net/news/2018/03/21/2501977/varna-suhi-sa-patnite-nastilki-na-teritoriyata-na-oblastta.html", "text": "Сухи са пътните настилки на територията на Варненска област, предаде репортер на Радио „Фокус“ – Варна. Движението е частично натоварено по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път. Работи се по изграждането на бул. „Васил Левски“ в участъка от ул. „Подвис“ до ул. „Девня“. Във връзка със строително-ремонтни работи и подмяна на подземна инфраструктура е преустановено движението на автомобили по бул. „Цар Освободител“  в отсечката от бул. „Приморски“ до бул. „Княз Борис I“, както и по бул. „Приморски” в обхвата от ул. „Ст. Стамболов” до бул. „Цар Освободител”.  С цел облекчаване на трафика за двупосочно движение е отворена ул. „Бачо Киро“. Във връзка с изпълнението на проекта за реконструкция и рехабилитация на канализационна мрежа в селищно образование „Ален мак“ за движение е затворена главната улица през КК „Ален Мак“, в участъка от хотел „Детелина“ до отбивката за ВСУ – кръстовище с ул. „Янко Славчев“. Временната организация на движение се въвежда до 15-ти май. Временна организация на движение е въведена и във връзка с ремонтните дейности по реконструкция на ул. „Мара Тасева“ в кв. „Аспарухово“. Едното платно за движение по бул. „Народни будители“, в посока център-Аспарухово, от ул. „Чонгора“ до кръстовището с ул. „Мара Тасева“, ще остане затворено за преминаване на автомобили. Движението от и към центъра на Аспарухово ще се осъществява двупосочно в съседното платно. Улица. „Мара Тасева“ ще бъде затворена с пренасочване  на движението по бул. „Народни будители“, който ще бъде отворен след новостроящото се кръгово кръстовище.\r\nВ областта трафикът по направленията Варна – София, Варна – Бургас, както и в посока Добрич се извършва без въведени ограничения. Движението по път III-904 Старо Оряхово – Гроздьово от км 0+0 до км 17+377 и от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци.\r\nМарияна ВАЛЕНТИНОВА", "date": "2018.03.21", "title": "Варна: Сухи са пътните настилки на територията на областта"}
{"url": "http://www.focus-news.net/news/2018/03/21/2501978/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие „Читалище осъди Фонд „Земеделие“. Читалището в лесичовското село Динката осъди Фонд „Земеделие„ за неизплатена в пълен размер субсидия. Културната институция печели битката с финансиращия орган след 2 години дела в различни инстанции. Парите, за които се спори, са разрешени като разход по договор, сключен на 10 декември 2013 г. Те са за основния ремонт на читалищната сграда и преобзавеждането ѝ, извършени през 2015 година. В крайна сметка за дейностите били преведени 815 842 лева, или с 39 265 лева по-малко.\r\n„Ще се пребоядисват всички пешеходни пътеки“, информира от втора страница вестника. Само в черно и бяло ще е пътната маркировка в Пазарджик и на територията на цялата община, като предстои подмяна. За целта вече е закупена демаркационна  машина,  на стойност 20 хил. лв., която ще трябва да заличи досегашното покритие на пешеходните  пътеки. След това те ще бъдат пребоядисани в бяло и черно. Промяната се налага заради сега действащите наредби, които определят цветовете на пешеходните пътеки.\r\n„Влагата унищожава поникнали земеделски култури“, научаваме от трета страница на изданието. За по-малко от 10 дни в Пазарджишко на два пъти паднаха по над 11 литра на квадратен метър дъжд. Това доведе до пренасищане на повърхностния почвен слой с вода и преовлажняване на ниските части от площите. Така коментира отражението на променливото време върху земеделските култури Христина Георгиева, директор на Опитната станция по поливно земеделие в село Ивайло. Тя обяснява, че в момента на места има загьолване, което значи унищожаване на културите. То се изразява предимно в задушаване на тези, които са поникнали. Такива са например житните и при тях се наблюдава изтощаване и пожълтяване, загиване. Пролетните посеви, каквито са рано засетите протеинови култури – предимно пролетен грах и нахут, може да не могат да поникнат в тези заблатени по-ниски участъци.", "date": "2018.03.21", "title": "Преглед на основните теми в пазарджишкия печат"}
{"url": "http://www.focus-news.net/news/2018/03/21/2501976/predsedatelyat-na-parlamenta-tsveta-karayancheva-posreshtna-delegatsiya-ot-makedoniya-vodena-ot-zam-predsedatelya-na-sabranieto-folsina-tashevska-remenski.html", "text": "Председателят на Народното събрание Цвета Караянчева посрещна делегация на Групата за приятелство Македония – България, водена от заместник-председателя на Събранието на Република Македония Фросина Ташевска-Ременски, предаде репортер на Агенция \"Фокус\". Гостите в момента провеждат среща с председателя на парламента Цвета Караянчева. По-късно в зала „Изток“ те ще разговарят с народните представители от Групата за приятелство България – Македония в 44-тото Народно събрание. Делегацията е на посещение в България на 21 и 22 март 2018 г.\r\nДеница КИТАНОВА", "date": "2018.03.21", "title": "Председателят на парламента Цвета Караянчева посрещна делегация от Македония, водена от зам.-председателя на Събранието Фолсина Ташевска -Ременски"}
{"url": "http://www.focus-news.net/news/2018/03/21/2501980/pazardzhik-uchenitsi-ot-srednoshkolskoto-obshtezhitie-v-grada-shte-se-zapoznayat-s-deynostta-na-mestnata-komisiya-za-borba-s-protivoobshtestvenite-proyavi.html", "text": "Ученици от Средношколското общежитие в Пазарджик ще се срещнат с част от състава на Местната комисия за борба с противообществените прояви на малолетни и непълнолетни. Това съобщиха за Радио „Фокус“ – Пазарджик от Общината. Проявата се открива в 15.30 часа и е на тема „Повишаване на правната култура и запознаване с дейността на комисията”. Целта е да запознае младежите с представители на комисията и дейностите, които извършват. В срещата ще участват председателят на състава на комисията, психолози, обществени възпитатели и секретарят, с помощта на които учениците ще разберат какво означава противообществена проява, как и по какъв начин специалистите от комисията помагат на децата да осъзнаят грешните си постъпки и да поправят поведението си. Предвижда се и пресъздаване на възпитателно дело с участието на самите ученици, което ще се проведе в заседателната зала на Местната комисия за борба с противообществените прояви на малолетни и непълнолетни. “Какво ще направя, ако съм секретар на комисията за един ден?” – това е задачата, която секретарят ще постави на учениците, за да ги предизвика да предложат инициативи, противодействащи на агресията и на най-често срещаните противообществени прояви.", "date": "2018.03.21", "title": "Пазарджик: Ученици от Средношколското общежитие в града ще се запознаят с дейността на Местната комисия за борба с противообществените прояви"}
{"url": "http://www.focus-news.net/news/2018/03/21/2501970/sofiya-do-100-metra-e-namalena-vidimostta-v-rayona-na-vakarel-na-am-trakiya-zaradi-magla.html", "text": "До 100 метра е намалена видимостта в района на Вакарел на АМ „Тракия“ заради мъгла, пътната настилка е мокра и хлъзгава, предаде репортер на Агенция „Фокус“. \r\nТрафикът е интензивен и в двете посоки на автомагистралата.", "date": "2018.03.21", "title": "София: До 100 метра е намалена видимостта в района на Вакарел на АМ „Тракия“ заради мъгла"}
{"url": "http://www.focus-news.net/news/2018/03/21/2501979/alsat-m-makedoniya-poveche-ot-dvesta-kilograma-marihuana-sa-izhvarleni-na-brega-kray-harvatskite-ostrovi-vis-i-hvar.html", "text": "Хърватската полиция съобщава, че е разкрита голямо количество марихуана в морето в близост до островите Вис и Хвар, предава македонската медия \"Алсат-М\".\r\nДва пакета марихуана с тегло 160 килограма са намерени на юг от Хвар. Южно от Вис са открити още два пакета с тегло от 25 килограма.\r\nПолицията е събрала канабиса и е уведомила прокуратурата. Разследването продължава.\r\nХърватските медии в събота съобщиха, че големи пакети марихуана са наблюдавани във водата в близост до градските стени на Дубровник, а полицията предполага, че те са попаднали там от от моторна лодка, която е пренасяла наркотиците от Черна гора за Италия. Виктор Турмаков", "date": "2018.03.21", "title": "\"Алсат-М\" (Македония): Повече от двеста килограма марихуана са изхвърлени на брега край хърватските острови Вис и Хвар"}
{"url": "http://www.focus-news.net/news/2018/03/21/2501982/burgas-kmetat-dimitar-nikolov-shte-otkrie-noviya-filial-na-dg-hans-kristiyan-andersen-na-22-mart.html", "text": "Кметът Димитър Николов ще открие новия филиал на ДГ \"Ханс Кристиян Андерсен\" на 22 март. Това съобщиха от пресцентъра на Община Бургас. Събитието ще се проведе от 11.00 часа в к-с „Лазур“ срещу бившата дискотека „Пиргос“.", "date": "2018.03.21", "title": "Бургас: Кметът Димитър Николов ще открие новия филиал на ДГ \"Ханс Кристиян Андерсен\" на 22 март"}
{"url": "http://www.focus-news.net/news/2018/03/21/2501975/afp-pri-vzriva-v-kabul-sa-zaginali-osem-dushi.html", "text": "Терорист камикадзе е причинил взрива в Кабул, където местните хора празнуват персийската нова година. По уточнени данни са загинали осем души, предава  AFP. По-рано се съобщаваше за двама загинали.\r\n„Други двама души са ранени“, съобщи прессекретарят на здравното министерство Уахед Маджрох. МВР съобщава, че камикадзето е дошло пеш и се е детонирало пред Кабулския университет. Виктор Турмаков", "date": "2018.03.21", "title": "AFP: При взрива в Кабул са загинали осем души"}
{"url": "http://www.focus-news.net/news/2018/03/21/2501985/dobrich-v-hudozhestvenata-galeriya-shte-bade-otkrita-izlozhba-s-kartini-na-ivan-kirkov.html", "text": "Тази вечер в 18.00 часа в Художествената галерия в Добрич ще бъде открита изложба на Иван Кирков – рисунки и гвашове. Това съобщи директорът на галерията Евелина Ханджиева, предаде кореспондент на Радио „Фокус” – Варна. В две от залите на галерията са подредени рисунки и гвашове, събрани и запазени от Борис Стателов, собственик на първата частна галерия, открита през 1988 г. във Варна. С Иван Кирков го свързва дългогодишно приятелство и любовта към джаза. „Той винаги е различен, винаги е интересен, винаги се усеща една свобода в неговото творчество, в неговия подход. Изключително сме благодарни за това невероятно удоволствие да навлезем именно в тази територия на Иван Кирков с предоставената изложба. В нея има работи, които са още отпреди академията на Иван Кирков – от 40-те години един малък брилянтен автопортрет, портрета на майка му, 50-те, 60-те години, въобще може да се проследят през различните десетилетия рисунките, промяната до абстрактните му работи до завръщането отново към натурата в по-късни пейзажи. За съжаление той си отиде през 2010 година в родния Асеновград“, каза Евелина Ханджиева. Критиците определят Иван Кирков като „живописен феномен“, „легендарно име в българското изкуство, „талантлив радикалист“ в различните художествени жанрове. Автор е на декоративно-монументални творби, като металопластиката в Централна жп гара в столицата, на стенописите в Народния театър „Иван Вазов“, на мозаечното пано в Дом-паметника „Бузлуджа“, в Добрич на фреското в Огледална зала „Нели Божкова“, на мозаечнита пана и завесата в ДТ „Йордан Йовков“ и на мозаечното пано в сладкарница „Театър“. Иван Кирков илюстрира и оформя книги на Елин Пелин, Цанко Церковски, Камен Калчев, Ран Босилек, Имре Мадач, Иван Тургенев, илюстрира и много издания на периодичния печат. Работи също като сценограф в киното, в Сатиричния театър, в Младежкия театър и Операта.\r\nЖулиета НИКОЛОВА", "date": "2018.03.21", "title": "Добрич: В Художествената галерия ще бъде открита изложба с картини на Иван Кирков"}
{"url": "http://www.focus-news.net/news/2018/03/21/2501984/reuters-rosatom-saobshti-che-vaznameryava-prez-2023-g-da-zapochne-stroezha-na-aets-akuyu-v-turtsiya.html", "text": "Руската държавна компания „Росатом“ планира да започне изграждането на АЕЦ „Акую“ в Турция през 2023 г. Според компанията преговорите с потенциалните нови инвеститори в проекта не би трябвало да повлияят на графика за строежа, предава  Reuters.\r\n„Росатом категорично отхвърля спекулациите, че промените в състава на местната структура на собствениците в проекта ще повлияят на графика и на изпълнението“, пише в официално заявление на „Росатом“.\r\n„Правим всичко по силите си да ускорим скоростта на изграждането на първия реактор, следвайки най-строгите регулации за сигурността. Очакваме да започнем физическото изграждане през 2023 г.“, уточняват от компанията.  Виктор Турмаков", "date": "2018.03.21", "title": "Reuters: „Росатом“ съобщи, че възнамерява през 2023 г. да започне строежа на АЕЦ „Акую“ в Турция"}
{"url": "http://www.focus-news.net/news/2018/03/21/2501986/faktor-makedoniya-zapadnite-balkani-se-boryat-s-navodneniyata-poveche-ot-40-kashti-sa-pod-vodata.html", "text": "Западните Балкани се борят с наводнения. Равнището на водата в река Сава край Босненска Градишка се увеличава и се очаква голяма вълна в посока град Ясеновац, предава македонската медия \"Фактор\", предава македонската медия \"Фактор\".\r\nНивото на реката по данни от сутринта е 868 см. Подземните води също представляват проблем за Босненска Градишна. При наводнението в града са залени около 40 къщи. На място са пристигнали екипи от гражданска защита, за да помагат на местните жители. \r\nВходът с моторни превозни средства в части от Белград, при Кулата Небойша е забранен, а гражданите са предупредени да махнат превозните си средства, които са паркирани в района, поради опасност от наводнения, а велоалеята на Ада Циганлия е под вода. Виктор Турмаков", "date": "2018.03.21", "title": "\"Фактор\" (Македония): Западните Балкани се борят с наводненията: повече от  40 къщи са под водата"}
{"url": "http://www.focus-news.net/news/2018/03/21/2501981/faktor-makedoniya-harvatiya-se-bori-s-navodneniyata-tseli-sela-sa-izolirani-ot-sveta.html", "text": "Река Сава е отбелязала рекордни равнища от 70-те години на ХХ насам и е наводнила бреговете си. Най е критично положението около град Ясеновац, предава македонската медия \"Фактор\".\r\nПътят на Сисак-Поповаца, който е частично под вода, също е затворен. На извънредно заседание на кризисния щаб е установено, че много къщи са пострадали от наводненията, докато премиерът Андрей Пленкович посети населените места между реките Сава и Уна, където ситуацията е най-критична. Армията участва в подпомагането на жителите. Лодки и храна ще бъдат разпространени сред жителите на откъснатите от света села. Виктор Турмаков", "date": "2018.03.21", "title": "\"Фактор\" (Македония): Хърватия се бори с наводненията - цели села са изолирани от света"}
{"url": "http://www.focus-news.net/news/2018/03/21/2501989/pregled-na-osnovnite-temi-vav-varnenskiya-pechat.html", "text": "„Сметките за ток през февруари паднаха с 12%“ е заглавие от първа страница в днешния брой на варненския вестник „Черно море“. С 5% са по-ниски сметките за януари 2018 г. в сравнение с януари 2017 г., а за февруари т.г. спадът е с близо 12% спрямо средната сметка през същия месец на миналата година. Това съобщиха от варненското Енерго. „Обучават училищни директори как да правят обществени поръчки“, допълва изданието. Обучение на тема „Приложение на Закона за обществени по- ръчки за нуждите на общинските училища и детски градини“ организира дирекция „Образование и младежки дейности“ към Община Варна. Проявата се финансира от програмата за квалификация и насърчаване на педагогическите специалисти в общината и е в съответствие с ангажиментите на администрацията по Наредба 12 за статута и професионалното развитие на учителите, директорите и други педагогически специалисти. „Специалист: При постоянно главоболие търсете невролог, не аналгетици“ е друга тема в броя. При постоянно главоболие често пациентите се лекуват сами и прибягват до приема на различни медикаменти всекидневно, вместо да отидат на невролог. Аналгетиците не са панацея, защото понякога тяхното действие усилва неприятните симптоми, трябва да се потърси специалист. Това каза неврологът д-р Антония Испирска в студиото на сутрешния блок на тв „Черно море“ – „Утро в нашия град“, с водещ Иван Барбов. „До края на март Отварят бул. „Приморски“, информира вестникът. До края на месеца булевард „Приморски“ във Варна ще бъде отворен за движение, но ще може да се преминава само по едното платно. Това съобщиха от общинската дирекция „Инженерна инфраструктура и благоустройство“ по време на заседание на ПК „Транспорт“ във връзка с проблема с трафика в града. „Издадено е разрешителното за строеж на новата сграда на библиотеката“, четем още в броя. Издадено е разрешителното за строеж на новата сграда на варненската библиотека.  Това съобщи кметът Иван Портних навръх 135-ия рождения ден на културната институция. Специални гости на празника бяха председателят на народното събрание Цвета Караянчева, областният управител Стоян Пасев, председателят на общинския съвет Тодор Балабанов, командирът на ВМС контраадмирал Митко Петев, народни представители, общински съветници и културни дейци. Цвета Караянчева пое ангажимент да съдейства за инициативата, подета от библиотеката и община Варна преди три години за строеж на сграда. Тя получи като подарък албум с изображения от идейния пороект на холандско студио, което спечели международния конкурс, в който се включиха представители от над 40 страни.", "date": "2018.03.21", "title": "Преглед на основните теми във варненския печат"}
{"url": "http://www.focus-news.net/news/2018/03/21/2501974/vasko-krapkata-muzikant-festivalat-blagoevgrad-blues-jazz-2018-e-pretsedent-v-balgariya.html", "text": "Фестивалът „Blagoevgrad Blues & Jazz” 2018 е прецедент в България. Това каза за Радио „Фокус“ - Пирин Васко Кръпката, един от организаторите му. „В страната ни има най-различни фестивали, което е много хубаво. Единствен е фестивалът, който събра блуса и джаза на една сцена. По целия свят когато е джаз фестивал или блус фестивал, това означава и джаз и блус , тъй като те са много близки „братя“, тези два стила“, каза Васко Кръпката. По думите му в България за първи път това се случва преди четири години по идея на Община Благоевград. „Те ми се обадиха и ме поканиха да го организирам с моите контакти на музиканти от Европа, Америка и България. Вдъхновихме се взаимно, защото идеята е много хубава. Те искаха да направят нещо по- различно, защото на 60 километра от Благоевград имаме джаз фест Банско, който вече е много известен. Така в Благоевград решиха да са с нещо по- различни и различното е, че той стана блус и джаз фестивал“, каза Васко Кръпката. По думите му това е много похвално и досега набира инерция, защото за един такъв форум трябва да мине време.\r\nЛора КАЛЧЕВА", "date": "2018.03.21", "title": "Васко Кръпката, музикант: Фестивалът „Blagoevgrad Blues & Jazz” 2018 е прецедент в България"}
{"url": "http://www.focus-news.net/news/2018/03/21/2501990/sitel-makedoniya-fk-vardar-shte-bade-globen-zaradi-izdignat-ot-fenovete-mu-lozung-imam-edin-ezik.html", "text": "Футболната федерация на Македония е започнала дисциплинарна процедура срещу ФК \"Вардар\" заради това, че неговият фен-клуб \"Комитите\", извършил нарушение по време на мача срещу \"Ренова\", предава скопският телевизионен канал \"Сител\". \r\nДвубоят, който се игра в Скопие бе  прекъснат за определено време поради националистическите скандирания от трибуните, а също така заради закачените на трибуните от феновете на \"Вардар\" лозунги с политическа нотка. \r\nРешението за наказанието срещу  \"Вардар\", ще бъде взето през следващата седмица. Мачът между Вардар и Ренова приключи с победа за Вардар 1:0 с попадение на Деян Блажевски. Виктор Турмаков", "date": "2018.03.21", "title": "\"Сител\" (Македония): ФК \"Вардар\" ще бъде глобен заради издигнат от феновете му лозунг \"Имам един език\""}
{"url": "http://www.focus-news.net/news/2018/03/21/2501983/am-trakiya-do-50-metra-e-namalena-vidimostta-v-rayona-na-tunel-trayanovi-vrata-zaradi-magla.html", "text": "До 50 метра е намалена видимостта в района на тунел Траянови врата на автомагистрала „Тракия“ заради мъгла, предаде репортер на Агенция „Фокус“. При тунела е разположен и полицейски патрул със софийска регистрация 6910, като след трафика и в двете посоки на магистралата.\r\n„Фокус“ призовава водачите да шофират със скорост съобразена с пътните условия.", "date": "2018.03.21", "title": "АМ „Тракия“: До 50 метра е намалена видимостта в района на тунел Траянови врата заради мъгла"}
{"url": "http://www.focus-news.net/news/2018/03/21/2501987/premierat-boyko-borisov-e-poel-angazhiment-za-otpuskane-na-dopalnitelni-sredstva-za-sluzhitelite-v-zatvorite.html", "text": "Синдикат на служителите в затворите в България и СНЦ „Синдикат охрана“ са провели среща с премиера Бойко Борисов и правосъдния министър Цецка Цачева. Това съобщиха от Синдиката. На срещата при министър-председателя са били обсъдени исканията на синдикалните организации, поставени в хода протестните им действия. От Синдиката уточняват, че премиерът е поел ангажимент за отпускане на допълнителни средства за двете главни дирекции ГД „Изпълнение на наказанията“ и ГД „Охрана“. Отпуснатите допълнително средства трябва да послужат за увеличаване на основните месечни възнаграждения и изравняване на сумите плащани за специфични служебни дейности с тези в МВР. \r\nВ последваща среща в Министерството на правосъдието са били определени технологичните стъпки, разпределени конкретните задачи със срокове за изпълнението им. Уговорена е била и следваща среща в Министерството на правосъдието на 29 март. \r\nСиндикат на служителите в затворите в България е поел ангажимент да уведоми членовете си и след обсъждане на направените вчера предложения, до края на седмицата УС да обяви решението си дали ще продължат протестните действия.\r\nВ тази връзка е насрочено заседание на УС на сдружението за 23 март в гр. Пловдив.\r\nДо вземането на решение по направените предложения се прекратяват предварително насрочените до края на седмицата локални протести в градовете Ловеч, Враца, Пазарджик и Стара Загора.", "date": "2018.03.21", "title": "Премиерът Бойко Борисов е поел ангажимент за отпускане на допълнителни средства за служителите в затворите"}
{"url": "http://www.focus-news.net/news/2018/03/21/2501994/", "text": "25-годишен мъж е починал при пътен инцидент. Това съобщиха от ОДМВР-Сливен. На 20 март, в 17.35 часа, е получено съобщение от телефон 112 за настъпило пътно произшествие с пострадал по път II-48, на около два километра от град Котел, посока село Градец. От извършения оглед на местопроизшествието се установява, че лек автомобил „Фолксваген Голф“, управляван от водач на 25 години от град Бургас, е навлязъл в лентата за насрещно движение и се е ударил с лек автомобил „Рено“, управляван от мъж на 55 години от град Хасково. Вследствие на произшествието 25-годишният водач е откаран в МБАЛ-Сливен с тежки наранявания и опасност за живота, където по-късно е починал. Водачът на лекия автомобил „Рено“ е изпробван за употреба на алкохол-пробата е отрицателна. По случая е образувано досъдебно производство.", "date": "2018.03.21", "title": "Сливен: 25-годишен мъж е починал при пътен инцидент"}
{"url": "http://www.focus-news.net/news/2018/03/21/2501995/inzh-svetoslav-glosov-api-do-kraya-na-may-shte-badat-izkarpeni-osnovni-patni-arterii.html", "text": "До края на месец май, когато е началото на туристическия сезон, по основни направления дупките ще бъдат изкърпени и хората ще могат да пътуват спокойно, безпрепятствено и безаварийно. Това съобщи инж. Светослав Глосов, член на Управителния съвет на Агенция „Пътна инфраструктура“ в сутрешния блок на Нова телевизия, съобщиха от пресцентъра на Агенция \"Пътна инфраструктура\". Той подчерта, че на 15 март е било разпоредено на пътните управления да започнат ремонтните дейности на пътна мрежа, но влошаването на времето през последните дни и възстановяването на зимното поддържане възпрепятства извършването на качествени ремонтни дейности. Там, където няма сняг и дъжд кърпежи се правят. Пътноподдържащите фирми и служителите на Агенция „Пътна инфраструктура“ се отнасят сериозно към проблема, категоричен е инж. Глосов.\r\nТой подчерта, че проблемите са на пътища, които не са ремонтирани от десетилетия и в съчетание с големите температурни разлики от минус 20 до плюс 20 градуса през последните седмици дупките по тези пътища са отварят за изключително кратко време. Пътният сектор е недофинансиран от години и това е причина за недоброто състояние на пътната мрежа. Тази година с наличната финансова рамка ще бъдат ремонтирани превантивно близо 570 км републиканска пътна мрежа. Акцентираме на по-натоварените пътища – магистрали, пътища първи и втори клас, каза инж. Глосов. Според него с въвеждането на тол системата приходите в пътния сектор ще се увеличат от 3 до 4 пъти и тогава възможностите за ремонт на пътища ще бъдат много по-големи. В рамките на 10 години ще могат да се обновят пътищата, нуждаещи се от ремонт, заяви още той.\r\nИнж. Глосов обясни, че зимното поддържане също е от значение за състоянието на пътищата и даде пример с Германия, където за зимно поддържане на километър път се отделят 10 пъти повече средства отколкото в България.", "date": "2018.03.21", "title": "Инж. Светослав Глосов, АПИ: До края на май ще бъдат изкърпени основни пътни артерии"}
{"url": "http://www.focus-news.net/news/2018/03/21/2501997/vratsa-39-godishen-mazh-i-4-godishno-dete-sa-postradali-pri-katastrofa-v-rayona-na-vichov-han.html", "text": "39-годишен мъж и 4-годишно дете са пострадали при катастрофа между влекач и лек автомобил в района на „Вичов хан”. Това съобщиха от ОДМВР-Враца.  Вчера около 12.00 часа влекач ,,Феру”, управялван от гражданин на Република Турция и лек автомобил ,,Тойота”, управляван от 39-годишен водач с инициали Г. Г от гр. Враца са се сблъскали. Ранени са водача на лекия автомобил и 4-годишно дете, пътник в автомобила. Пробите за алкохол на водачите са отрицателни. Образувано е досъдебно производство.", "date": "2018.03.21", "title": "Враца: 39-годишен мъж и 4-годишно дете са пострадали при катастрофа в района на „Вичов хан”"}
{"url": "http://www.focus-news.net/news/2018/03/21/2501992/dobrich-uchenitsi-ot-ou-yordan-yovkov-v-kavarna-shte-posetyat-narodno-chitalishte-saglasie-1890-na-22-mart-po-povod-svetovniya-den-na-vodata.html", "text": "На 22 март 2018 г. oт 14.00 часа в библиотеката при Народно читалище „Съгласие - 1890” –  Каварна ще гостуват ученици от I Б и II Б клас при ОУ „Йордан Йовков” с класни ръководители Галя Димитрова и Снежана Йорданова. Това съобщиха от пресцентъра на Община Каварна. Децата са подготвили импровизирано телевизионно предаване, наречено „Водните капчици”, по повод Световния ден на водата, който се отбелязва ежегодно на 22 март. \r\n  На 23 март 2018 г. от 11.00 часа в библиотеката при Народно читалище „Съгласие - 1890” – Каварна ще се отбележи Часът на Земята. Второкласници от СУ „Стефан Караджа” с класен ръководител Албена Алексиева  са подготвили кратка презентация по темата. Учениците ще демонстрират знанията си за природата и земята. Библиотечният екип също ще представи пред присъстващите тематична мултимедийна презентация, включваща интересни снимки и илюстрации.", "date": "2018.03.21", "title": "Добрич: Ученици от ОУ „Йордан Йовков” в Каварна ще посетят Народно читалище „Съгласие - 1890” на 22 март по повод Световния ден на водата"}
{"url": "http://www.focus-news.net/news/2018/03/21/2501993/euobserver-udo-bulman-e-noviyat-lider-na-sotsialistite-i-demokratite-v-evropeyskiya-parlament.html", "text": "Германският евродепутат Удо Булман е избран за нов председател на групата на Социалистите и демократите в Европейския парламент, след като Джани Питела се отказа от поста, след като бе избран за сенатор в Италия, предаде EUObserver.\r\n61-годишният Бумлан е университетски лектор и е европейски депутат от 1999 г. насам. Той ще води втората по големина група в Европейския парламент, наброяваща 188 души. Виктор Турмаков", "date": "2018.03.21", "title": "EUObserver : Удо Булман е новият лидер на  Социалистите и демократите в Европейския парламент"}
{"url": "http://www.focus-news.net/news/2018/03/21/2501988/zam-ministar-krasimir-zhivkov-shte-poseti-selo-zaritsa-za-da-se-zapoznae-sas-situatsiyata-okolo-namerenite-i-spaseni-bedstvashti-shtarkeli.html", "text": "Зам.-министърът на околната среда и водите Красимир Живков днес ще посети село Зарица в община Главиница, за да се запознае на място със ситуацията около намерените и спасени бедстващи щъркели. Това съобщиха от пресцентъра на Министерството на околната среда и водите. Преди дни жител на селото оказа помощ на пет бели щъркела с обледенени крила. \r\nВ 15.00 часа зам.-министър Живков ще бъде в селото, за да се увери, че птиците са в добро състояние и могат да бъдат освободени в природата. Той ще бъде придружен от директора на Регионалната инспекция по околната среда и водите - Русе инж. Любомир Атанасов.          \r\nДо момента в инспекцията в Русе са постъпили 12 сигнала от граждани или служители в общинските администрации. В стопански дворове са прибрани 15 птици в с. Черник (община Дулово), една - в с. Вокил (община Дулово), 2 - в  Регионалното депо в Силистра, една - в с. Овен (община Силистра), и една - в Исперих (община Разград).", "date": "2018.03.21", "title": "Зам.-министър Красимир Живков ще посети село Зарица, за да се запознае със ситуацията около намерените и спасени бедстващи щъркели"}
{"url": "http://www.focus-news.net/news/2018/03/21/2502000/tsveta-karayancheva-pred-aktiva-na-gerb-varna-v-bryuksel-za-balgariya-se-govori-naravno-s-germaniya-i-frantsiya.html", "text": "Като председател на Съвета на ЕС България е центърът на Европа. С България се съобразяват всички. Това заяви във Варна председателят на парламента Цвета Караянчева по време на среща с членове и симпатизанти на ГЕРБ в морската столица, съобщиха от пресцентъра на ПП ГЕРБ – Варна. Сред присъстващите в препълнената конферентна зала на хотел „Черно море” бяха областният управител Стоян Пасев, варненските народни представители от ГЕРБ Павел Христов, Нели Петрова, Емилия Милкова и Владимир Вълев, кметове на общини и райони, общински съветници, ръководители на партийните структури в областта. „Преди месец бях в Брюксел, ръководих форум заедно с председателя на Европарламента Антонио Таяни и се уверих, че в Европа за България се говори така, както се говори за Франция и Германия. Ние седим на една и съща позиция с всички европейски държави. И това е благодарение на успешната външна политика на правителството на премиера Бойко Борисов“, добави Караянчева. Тя огласи ключови акценти, касаещи европредседателството, говори за постиженията на страната във вътрешно и външнополитически план. И акцентира, че преди броени дни заместник-председателят на ГЕРБ и председател на Комисията по вътрешна сигурност и обществен ред в парламента Цветан Цветанов председателства Срещата на съвместната група за парламентарен контрол на Европол. „Приеха се правила за парламентарен контрол на Европол, които са плод на политическия консенсус, който беше постигнат в България след месеци преговори“, коментира Караянчева. Тя подчерта също, че за различни събития, част от европредседателството, много хора идват у нас, опознават България и връщайки се в родината си, разказват за нея, което влияе положително върху ръста на туризма ни.\r\nПо повод поведението на опозицията председателят на парламента изтъкна, че липсва конструктивна критика. „Корнелия Нинова иска максимално да омаловажи труда на правителството. Хубаво е да критикуваш, но трябва да забелязваш и стойностните неща и да предлагаш алтернатива“, коментира Караянчева и посочи за пример премиера Борисов, който след подписването на договора за Македония, благодари на всички парламентарни групи.\r\nЦвета Караянчева отчете и успехите в сферата на вътрешната политика на правителството, като подчерта, че за да има напредък, е необходимо то да работи в спокойна атмосфера. „Конфронтацията не е полезна, добрият диалог между държавните институции също е важен. Той излъчва сигнали за стабилност. Чуваме какво говорят хората, какво искат. Понякога това е повод за стъпка назад, но това не е отстъпление, не е слабост”, посочи Караянчева. Тя изрази задоволството си от това, което е видяла по време на посещението си във Варна. „Градът има добър стопанин в лицето на кмета Иван Портних и това е много важно. Виждам, че Варна се развива“, сподели тя и изрази позитивни впечатления от срещите си с представители на дамските организации в морската столица, които работят единно, защитавайки значими каузи.\r\nПредседателят на парламента заяви, че догодина предстоят евро и местни избори. „Това е голямо изпитание, но в национален мащаб ГЕРБ няма алтернатива и съм сигурна, че ще се поздравим с убедителна изборна победа”, заяви Караянчева.\r\nНа поставените въпроси за предстоящата на 26 март среща с турския президент Реджеп Ердоган тя отговори, че събитието не трябва да се използва като повод за популизъм. „Това е историческа среща между ЕС и Турция, на която България е домакин. Балканите бяха буре с барут допреди няколко години. Нещата трябва да се успокоят, затова е важно, че Европа ни подкрепя, а България има силни външнополитически позиции. Диалогът не означава, че не отстояваме националните си интереси. Той е ключът към решаването на проблемите”, заяви Караянчева.", "date": "2018.03.21", "title": "Цвета Караянчева пред актива на ГЕРБ - Варна: В Брюксел за България се говори наравно с Германия и Франция"}
{"url": "http://www.focus-news.net/news/2018/03/21/2501998/vidin-otkradnati-sa-mnozhestvo-veshti-ot-chasten-imot-v-selo-vinarovo.html", "text": "Откраднати са множество вещи от частен имот в село Винарово. Това съобщиха от ОДМВР - Видин. На 20 март в 14.30 часа видинчанин сигнализирал в полицията за извършена кражба от къщата му в село Винарово. Дежурна оперативна група извършила оглед на местопроизшествието. Установено било, че в имота неизвестно лице проникнало на 19 срещу 20 март и извършило кражба на множество вещи – телевизори, кафе-машини, електрически отвертки, дрелки, моторен трион и велосипед. Работата на разследващите по случая продължава, в РУ - Видин е образувано досъдебно производство.", "date": "2018.03.21", "title": "Видин: Откраднати са множество вещи от частен имот в село Винарово"}
{"url": "http://www.focus-news.net/news/2018/03/21/2502004/montana-nad-40-000-kasa-tsigari-bez-banderol-sa-otkriti-i-izzeti-ot-chasten-imot-v-selo-dolni-tsibar.html", "text": "Над 40 000 къса цигари без бандерол са открити и иззети от частен имот в село Долни Цибър. Това съобщиха от ОДМВР-Монтана. На 20 март, след получен сигнал в Участък Вълчедръм е извършено претърсване в частен имот в с. Долни Цибър, обитаван от Л.С./61 г./, който е собственик на имота. В резултат на претърсването са открити и иззети 40 000 къса цигари от марката \"business royal\" и 3400 къса цигари от марката \"donatella\", без български акцизен бандерол. По случая е образувано досъдебно производство за престъпление по чл. 234, ал. 1 от НК в РУ Лом.", "date": "2018.03.21", "title": "Монтана: Над 40 000 къса цигари без бандерол са открити и иззети от частен имот в село Долни Цибър"}
{"url": "http://www.focus-news.net/news/2018/03/21/2502001/am-trakiya-magla-zatrudnyava-dvizhenieto-v-oblast-pazardzhik.html", "text": "Мъгла затруднява движението по АМ „Тракия“ в област Пазарджик, предаде репортер на Агенция „Фокус“. Полицейски патрул с регистрационен номер 2825, снабден с радар е разположен на входа на град Пазарджик срещу затвора.", "date": "2018.03.21", "title": "АМ „Тракия“: Мъгла затруднява движението в област Пазарджик"}
{"url": "http://www.focus-news.net/news/2018/03/21/2502003/pernik-v-dramatichen-teatar-boyan-danovski-shte-bade-predstaven-detsko-obrazovatelniyat-spektakal-ne-presichay-na-cherveno.html", "text": "Пернишкият драматичен театър „Боян Дановски“ представя премиерно детско-образователния спектакъл „Не пресичай на червено“. Това съобщиха от пресцентъра на Община Перник. Представлението ще бъде на 22 март от 12.00 часа в театралния салон „Георги Русев“. То ще бъде безплатно за всички ученици от 1-ви до 4-ти клас в Община Перник. Първите малки почитатели на Мелпомена, които ще гледат постановката, са учениците от 7-мо ОУ „Георги Сава Раковски“. Преди това те ще имат възможността да се срещнат със служители на ОД МВР – Перник, които ще ги запознаят с правилата по безопасност на движението. Сценарии и режисура на детско-образователния спектакъл, който включва много игри, песни и фокуси, е Панайот Цанев. Ролите са поверени на артистите Магдалена Йорданова и Михаил Петров.", "date": "2018.03.21", "title": "Перник: В Драматичен театър „Боян Дановски“ ще бъде представен детско-образователният спектакъл „Не пресичай на червено“"}
{"url": "http://www.focus-news.net/news/2018/03/21/2501991/tanya-sovova-kmet-na-sarnevo-reka-rusokastrenska-postepenno-vliza-v-koritoto-si-opasnost-za-horata-nyama.html", "text": "Река Русокастренска постепенно влиза в коритото си, опасност за хората няма. Това каза за Агенция „Фокус“ кметът на Сърнево – Таня Совова. „Всичко вече се нормализира. От снощи водите се оттекоха. Дворовете на къщите само са наводнени, но бедстващи хора нямаме. При евентуална необходимост имаме план за евакуация, но за сега няма опасност от такава“ допълни още Совова. „За да се реши проблемът и да нямаме такива тревожни дни е много важно да се извърши почистване на речното корито от наноси и растителност и най-вече да се удълбочи коритото на реката там, където се вливат водите от деретата. И през тази година нямаме предвидени пари в местния бюджет за решение на този проблем. От няколко години имаме такова искане, тъй като не е по силите на общината да се справи сама с проблема. Става въпрос за една голяма сума от 300 000 лева и ни е необходима помощ от Правителството“ каза в заключение кметът на Сърнево. \r\nЦветелин ДИМИТРОВ", "date": "2018.03.21", "title": "Таня Совова, кмет на Сърнево: Река Русокастренска постепенно влиза в коритото си, опасност за хората няма"}
{"url": "http://www.focus-news.net/news/2018/03/21/2502009/burgas-premiera-na-predstavlenieto-parchentseto-shte-se-sastoi-v-darzhavniya-kuklen-teatar-v-grada.html", "text": "Тази вечер ще се проведе премиерата на представлението „Парченцето“. Това съобщи за Радио „Фокус“ - Бургас Христина Арсенова, директор на Държавен куклен театър по повод Международния ден на Кукления театър. Спектакълът е по идея на Шел Силвърстийн  с режисьор Веселин Бойдев и актьорите Ивайло Енев и Александра Енева. Той е с две номинации „Икар“. Пиесата е визуална, за всички възрасти и е без думи.\r\nВъв връзка с турнето в Турция, което бе през изминалата седмица, трупата е била първо в Измир, където е изиграла дванадесет спектакъла „Забава в горската забрава“ и бебешкото шоу „Дъга“. След това актьорите са участвали във фестивала за младежи на общината в Бурса. Предстоят няколко турнета- в Румъния, Англия и Полша.\r\nВ момента се провеждат репетициите на пиесата „Котаракът в чизми“. „Надяваме се средата на април да излезе премиерата на този спектакъл. Това е по програмата „Класически заглавия“. Всяка година се опитвам да направим по едно заглавие от световната детска литература“, каза още Арсенова.\r\nМария РУСЕВА", "date": "2018.03.21", "title": "Бургас: Премиера на представлението „Парченцето“ ще се състои в Държавния куклен театър в града"}
{"url": "http://www.focus-news.net/news/2018/03/21/2501996/ministar-tsetska-tsacheva-okolo-15-mln-lv-shte-badat-otpusnati-za-sluzhitelite-na-zatvorite.html", "text": "Около 15 млн. лв. ще бъдат отпуснати за служителите на затворите. Това каза на брифинг в Министерския съвет министърът на правосъдието Цецка Цачева, предаде репортер на Агенция „Фокус“.  „Синдикатите на ГД „Изпълнение на наказанията“ и ГД „Охрана“ бяха в протестни действия за изпълнение на исканията им по отношение на изравняване на възнаграждението с колегите им от МВР. В края на миналата седмица настъпиха добрите промени. Представителите на синдикатите приеха първоначално предложените им 6 млн. лв. за изравняване на базата или специфичните условия на труд. След този частичен напредък, във вчерашния ден бяхме поканени от Бойко Борисов, който предложи по ред определен съвместно със синдикатите и администрацията на Министерството на правосъдието да се извърши увеличение в размер до около 15 млн. лв. общо с тази сума от 6 млн. лв.“, коментира Цачева. По думите ѝ след това със синдикатите са провели работна среща в Министерството и са се уточнили за конкретен график, който поетапно да изпълняват. \r\nЛюба АЛЕКСИЕВА", "date": "2018.03.21", "title": "Министър Цецка Цачева: Около 15 млн. лв. ще бъдат отпуснати за служителите на затворите"}
{"url": "http://www.focus-news.net/news/2018/03/21/2502008/meta-makedoniya-spored-zoran-zaev-integratsiyata-na-makedoniya-kam-nato-ne-e-nasochena-sreshtu-rusiya.html", "text": "Македонският министър-председател Зоран Заев заяви, че стремежът на Македония да се интегрира в НАТО не означава противопоставяне срещу Русия и че това членство е желание на македонските граждани от няколко десетилетия, предава македонската медия \"Мета\".\r\nСпоред Заев, членството в НАТО е важно за стабилността и сигурността на Македония и региона.\r\nКоментирайки изявлението на руското външно министерство по време на вчерашната среща на руския заместник-министър на външните работи Александър Грушко с македонския посланик в Москва, Гоце Караянов, в което  Грушко казал, че \"плановете за членство на Македония в НАТО може да имат негативни последици за регионалната сигурност и двустранните отношения\", Заев подчерта че Македония като своя стратегическа цел има и подобряването на сътрудничеството с Руската федерация.\r\n\"Нашето интегриране в НАТО не означава противопоставяне на сътрудничеството с Русия, предвид че Македония в своите стратегически цели възнамерява да засили сътрудничеството с нея, преди всичко на икономически, културен, образователен и всякакъв друг план\", допълни македонския министър-председател.\r\nТой допълни, че ангажиментът на Скопие към НАТО е от преди 25 години.\r\n\"Искам да спомена, че още през 1993 г. с обща декларация в парламента, Македония установява своите стратегически приоритети, сред които е и интеграцията в Алианса. В крайна сметка, това е и израз на огромното мнозинство - над 75 на сто от гражданите са за интегриране в НАТО. То е много важно и за стабилността и сигурността на Македония, но и на целия регион\", допълни Заев. Виктор Турмаков", "date": "2018.03.21", "title": "\"Мета\" (Македония): Според Зоран Заев интеграцията на Македония към НАТО не е насочена срещу Русия"}
{"url": "http://www.focus-news.net/news/2018/03/21/2502012/dobrich-krayniyat-srok-za-podavane-na-zayavleniya-za-finansovo-podpomagane-na-knigoizdavaneto-i-knigorazprostranenieto-na-proekti-e-31-avgust.html", "text": "Постоянната комисия „Култура, вероизповедания и етнически въпроси“ определи крайния срок за кандидатстване по приетите правила за финансово подпомагане на книгоиздаването и книгоразпространението. Това съобщиха от пресцентъра на Община Добрич. До 31 август 2018 година физически и юридически лица могат да подават заявления за финансиране на проекти, свързани с историята и развитието на Добруджа. Образецът на заявлението и правилата за кандидатстване могат да се намерят на интернет страницата на Община Добрич www.dobrich.bg в рубриката „Общински съвет” и подсекция „Правилници”. Документите за кандидатстване се подават в Центъра за услуги и информация. Експертната комисия за финансово подпомагане ще заседава на 30 октомври 2018 година.", "date": "2018.03.21", "title": "Добрич: Крайният срок за подаване на заявления за финансово подпомагане на книгоиздаването и книгоразпространението на проекти е 31 август"}
{"url": "http://www.focus-news.net/news/2018/03/21/2502006/milena-damyanova-gerb-s-komisiyata-po-akademichna-etika-sazdavame-prozrachnost-i-vrashtame-doverieto-v-protsedurite-za-akademichno-izrastvane.html", "text": "С Комисията по академична етика създаваме прозрачност и връщаме доверието в процедурите за академично израстване. Това каза председателят на Комисията по образованието и науката и депутат от ГЕРБ Милена Дамянова по време на дебатите по помените в Закона за развитието на академичния състав в Република България и във връзка с текста, свързан със създаването на Комисия по академична етика, която да се занимава с плагиатството, предаде репортер на Агенция „Фокус“.  Дамянова посочи, че с тази комисия се гарантира на младите хора, че тези процедури ще бъдат в техен интерес. Председателят на Комисията по образованието отбеляза, че всички тези текстове са гласувани единодушно на комисия след много дебати. „Знаете ли колко жалби постъпват в Министерството и в Комисията по образование, на които към момента ние не можем да отговорим? Това са предимно жалби от млади хора, които не са допуснати по една или друга причина да вървят по пътя на своето академична развитие“, заяви Дамянова. \r\nДеница КИТАНОВА", "date": "2018.03.21", "title": "Милена Дамянова, ГЕРБ: С Комисията по академична етика създаваме прозрачност и връщаме доверието в процедурите за академично израстване"}
{"url": "http://www.focus-news.net/news/2018/03/21/2502017/plovdiv-nikolay-chunchukov-razdade-paketi-s-hranitelni-produkti-na-20-vazrastni-zhiteli-v-rayon-iztochen.html", "text": "Николай Чунчуков раздаде пакети с хранителни продукти на 20 възрастни жители в район „Източен“. Това съобщиха за Радио „Фокус“ – Пловдив от отдел връзки с обществеността на Общината. Помощта е осигурена със съдействието на Българския червен кръст в Пловдив и включва ориз, брашно, леща, макарони и други хранителни продукти. По време на срещата с хората от третата възраст, която се проведе в сградата на кметството, той подчерта, че администрацията на „Източен“ винаги е обърната с лице към проблемите на гражданите и работи за тяхното решаване в рамките на правомощията си.", "date": "2018.03.21", "title": "Пловдив: Николай Чунчуков раздаде пакети с хранителни продукти на 20 възрастни жители в район „Източен“"}
{"url": "http://www.focus-news.net/news/2018/03/21/2502019/reuters-protestite-vav-frantsiya-shte-prichinyat-prekasvaniya-v-zhelezopatniya-prevoz.html", "text": "Френските граждани ще се сблъскат с огромни закъснения на влаковете заради стачка на железопътните работници, гневни заради плановете на правителството да реформира държавните железници, предава  Reuters.\r\nПрофсъюзите съобщиха, че ще ще проведат стачки в началото на април, но министърът на транспорта на Франция Елизабет Борне заяви, че в четвъртък голяма част от служителите ще излязат на протест, намалявайки наполовина железопътните превози.\r\nПравителството смята да намали социалните придобивки на 260-те хиляди служители на държавните железници.  Очаква се пълномащабните протести срещу президента Еманюел Макрон да станат най-големите откакто той дойде на власт миналия май. \r\nМинистър Борне предупреди, че високоскоростните отсечки между големите градове ще имат 40% намален капацитет.  Виктор Турмаков", "date": "2018.03.21", "title": "Reuters: Протестите във Франция ще причинят прекъсвания в железопътния превоз"}
{"url": "http://www.focus-news.net/news/2018/03/21/2502013/meta-makedoniya-moskva-predupredi-za-otritsatelnite-posleditsi-ot-vlizaneto-na-makedoniya-v-nato.html", "text": "Руският заместник-външен министър Александър Грушко заяви на среща с посланика на Македония в Москва Гоце Караянов, че \"плановете на Македония да се присъедини към Македония могат да имат отрицателни последици за регионалната сигурност и двустранните отношения\", предава македонската медия \"Мета\". \r\nСпоред изявление на руското външно министерство двамата дипломати \"са обсъдили настоящите двустранни въпроси, като и двете страни изразиха готовност за сътрудничество в областите от взаимен интерес. Бе подчертана и важността на продължаването на работата на Руско-македонската междуправителствена комисия по търговско, икономическо, научно и технологично сътрудничество.\r\nНа срещата руският заместник-министър Гръшко и посланик Караянов са обсъдили и ситуацията на Балканите. Виктор Турмаков", "date": "2018.03.21", "title": "\"Мета\" (Македония): Москва предупреди за отрицателните последици от влизането на Македония в НАТО"}
{"url": "http://www.focus-news.net/news/2018/03/21/2502018/zam-ministar-denitsa-nikolova-shte-sapredsedatelstva-zasedanie-na-komiteta-za-nablyudenie-na-programa-interreg-v-a-rumaniya-balgariya-2014-2020-g.html", "text": "Заместник-министърът на регионалното развитие и благоустройството Деница Николова ще съпредседателства десетото заседание на Комитета за наблюдение на Програма ИНТЕРРЕГ V-A Румъния – България 2014 – 2020 г., което ще се проведе на 22 март от 10.00 часа в парк -хотел „Асеневци“ във Велико Търново. Това съобщиха от пресцентъра на Министерство на регионалното развитие и благоустройството. По време на заседанието ще бъдат представени резултатите от приключилата оценка на проектните предложения, получени в рамките на втората фаза на кандидатстване по Третата покана. Очаква се да бъде приет списъкът с одобрени и отхвърлени проектни предложения, подадени чрез електронната система за управление на програмата и др.", "date": "2018.03.21", "title": "Зам.-министър Деница Николова ще съпредседателства заседание на Комитета за наблюдение на Програма ИНТЕРРЕГ V-A Румъния – България 2014 – 2020 г."}
{"url": "http://www.focus-news.net/news/2018/03/21/2502007/parlamentat-sazdade-komisiya-po-akademichna-etika-koyato-da-sledi-za-plagiatstvo-v-nauchnite-trudove.html", "text": "С промени в Закона за развитие на академичния състав парламентът създаде Комисия по академична етика към министъра на образованието и науката, която да разглежда сигналите, отправени до него и свързани с нарушения при провеждането на процедури за присъждане на научни степени или заемането на академични длъжности, както и за наличието на плагиатство, предаде репортер на Агенция „Фокус”. Законовите промени предвиждат комисията да осъществява дейността си в 5-членен състав, а един от членовете да бъде правоспособен юрист. Членовете се предвижда да бъдат хабилитирани лица, притежаващи образователна и научна степен „доктор” и най-малко 10-годишен стаж по специалността.\r\nИван ЛАЗАРОВ", "date": "2018.03.21", "title": "Парламентът създаде Комисия по академична етика, която да следи за плагиатство в научните трудове"}
{"url": "http://www.focus-news.net/news/2018/03/21/2502010/blagoevgrad-bez-problemi-se-izvarshva-preminavaneto-na-motorni-prevozni-sredstva-prez-gkpp-ilinden.html", "text": "Без проблеми се извършва  преминаването на моторни превозни средства през ГКПП „Илинден“. Това съобщиха за Радио „Фокус“ – Пирин от Гранична полиция. Нормално натоварен е и трафикът на ГКПП „Кулата“, както и на останалите пунктове по българо-гръцката граница.\r\nКристина МИТКОВА", "date": "2018.03.21", "title": "Благоевград: Без проблеми се извършва  преминаването на моторни превозни средства през ГКПП „Илинден“"}
{"url": "http://www.focus-news.net/news/2018/03/21/2502011/afp-britanskiyat-poslanik-nyama-da-prisastva-na-zasedanie-v-moskva-posveteno-na-napadenieto-nad-sergey-skripal.html", "text": "Британското посолство в Москва съобщава, че посланикът в страната Лори Бристоу няма да присъства на срещата в руското МВнР, което е свикано за изясняване на руската гледна точка за отравянето на бившия служител на ГРУ в Южна Англия Сергей Скрипал, предава  AFP.\r\n„Посланикът няма да присъства на срещата“, заяви прессекретарят на посолството Зеенат Ханче. Посолството смята изпращането на срещата на служител на „работно равнище“. От дипломатическата мисия отказаха да дадат допълнителни коментари.  Виктор Турмаков", "date": "2018.03.21", "title": "AFP: Британският посланик няма да присъства на заседание в Москва посветено на нападението над Сергей Скрипал"}
{"url": "http://www.focus-news.net/news/2018/03/21/2502005/prof-svetla-bachvarova-piralkova-bsp-plagiatstvoto-ne-e-osnovniyat-problem-na-naukata.html", "text": "Плагиатството не е основният проблем на науката. Това каза народният представител от ПГ на „БСП за България“ по време на дебатите по помените в Закона за развитието на академичния състав в Република България и във връзка с текста, свързан със създаването на Комисия по академична етика, която да се занимава с плагиатството, предаде репортер на Агенция „Фокус“. Според нея с тези промени излиза така, че основното нещо, което прави академичната общност е да преписва. „Проблемът в науката е нейното финансиране и устойчивост на нейните кадри“, посочи проф. Бъчварова. Според нея не трябва акцентът в закона да пада върху този проблем.  \r\nОт своя страна депутатът от „Обединени патриоти“ проф. Станислав Станилов заяви, че не е вярно, че законът е направен само за плагиатството. По думите му смисълът на закона е да върне контрола на държавата върху академичната общност. \r\nДеница КИТАНОВА", "date": "2018.03.21", "title": "Проф. Светла Бъчварова – Пиралкова, БСП: Плагиатството не е основният проблем на науката"}
{"url": "http://www.focus-news.net/news/2018/03/21/2502023/sofiya-tsgm-otvarya-sistemata-si-za-vsichki-vazmozhni-mobilni-prilozheniya.html", "text": "Нова услуга ще стартира Цeнтърът за градска мобилност (ЦГМ) от този месец. Тя позволява на всеки бързо и лесно да заплати през банковата си карта престой в зоната за локално паркиране чрез мобилно приложение. Цената не се променя – един лев за „зелена“ зона и два лева за „синя“. Условието е клиента да има интернет на телефона и свалено подходящо приложение. Има версии за Android и iOS платформи. Това съобщиха от пресцентъра на ЦГМ.\r\nДава се възможност и за пакетно заплащане до 2 часа за „синя“ и до 4 часа за „зелена“ зона. Също така има опция за проследяване на мястото, където е паркиран автомобила. Новата услуга ще улесни и чуждестранните гости на София, които не могат да заплатят паркиране чрез СМС, тъй като външни оператори не позволяват този вид разплащане.\r\nПлащането чрез банкова карта и мобилна апликация не отменя възможността за разплащане чрез СМС-и. Тази опция остава като алтернативна в апликацията.\r\nЦентърът за градска мобилност насърчава внедряването на технически иновации и остава отворен за предложения за мобилни приложения, които улесняват гражданите. \r\nПриложенията чрез които ще може да става разплащането в зоната за локално паркиране ще бъдат обявени на отделна страница на сайта на ЦГМ - .", "date": "2018.03.21", "title": "София: ЦГМ отваря системата си за всички възможни мобилни приложения"}
{"url": "http://www.focus-news.net/news/2018/03/21/2502021/pazardzhik-politseyski-patrul-e-razpolozhen-na-vhoda-na-peshtera.html", "text": "Полицейски патрул с пазарджишка регистрация с номер 1204 е разположен на входа на Пещера, предаде репортер на Агенция \"Фокус\".", "date": "2018.03.21", "title": "Пазарджик: Полицейски патрул е разположен на входа на Пещера"}
{"url": "http://www.focus-news.net/news/2018/03/21/2502022/veliko-tarnovo-spetsialistat-po-nervni-bolesti-d-r-plamen-pelov-vremenno-poema-upravlenieto-na-svishtovskata-bolnitsa.html", "text": "Специалистът по нервни болести д-р Пламен Пелов временно поема управлението на МБАЛ „Д-р Димитър Павлович“ в Свищов. Това решение са взели общинските съветници в Свищов по време на извънредното си заседание в понеделник, показа проверка на Радио „Фокус“ – Велико Търново. Д-р Пелов ще  управлява и представлява дружество до провеждане на конкурс, но не повече от 90 дни. Предложението именно неврологът да поеме временно длъжността бе направено от кмета Генчо Генчев. Общинските съветници освободиха от поста досегашният управител д-р Венцислав Михов. До назначаването на д-р Пелов се стигна след като само един лекар се яви на обявения конкурса за управител на болницата – Христофор Витков. Конкурсът се проведе на 7 март, но кандидатът не успя събере изискуемият брой точки 4,50. Оценката на кандидата бе 4,28.„Фокус“ припомня, че до избор на нов управител за МБАЛ „Д-р Димитър Павлович“ се стигна, след като до сега изпълняващият длъжността д-р Венцислав Михов, подаде оставка през януари. Според законовите изисквания новият ръководител на болницата трябва да притежава образование по специалност „Здравен мениджмънт“, да е лекар или зъболекар и да отговаря на Наредба № 9 от 26 юни 2000 г. за условията и реда за провеждане на конкурси, за възлагане управлението на лечебните заведения по Закона за лечебните заведения.\r\nНадежда КРЪСТЕВА", "date": "2018.03.21", "title": "Велико Търново: Специалистът по нервни болести д-р Пламен Пелов временно поема управлението на свищовската болница"}
{"url": "http://www.focus-news.net/news/2018/03/21/2502020/ministar-tsetska-tsacheva-uvelichenieto-na-zaplatite-na-sluzhitelite-v-zatvorite-shte-bade-samo-za-tezi-koito-rabotyat-v-nay-tezhki-usloviya.html", "text": "И министър-председателят беше категоричен, че сумата за възнагражденията, която може да отпусне правителството, е за онези трудови характеристики и задължения, които са най-тежки. Това каза на брифинг в Министерския съвет министърът на правосъдието Цецка Цачева, предаде репортер на Агенция „Фокус“. „Специфичните условия на труд към този момент в системата на МВР са 190 лв., а в двете дирекции ГД „Изпълнение на наказанията“ и ГД „Охрана“ към Министерство на правосъдието  бяха 95 лв. В петък ще проведат общо събрание на синдикалните организации в двете системи. Ще информират всички свои членове. Дотогава протестните действия са спрени. Бяха предвидени такива във Враца, Стара Загора, Ловеч. Информирана съм в оперативен порядък от тях, че след проведената среща в петък и резултата от нея, който вярвам, че ще бъде положителен, идната седмица на 29 март с техните разчети от една страна на синдикатите и с тези на администрация, ще се прецени конкретно какво да бъде увеличението на възнаграждението“, коментира Цачева. По думите ѝ принципът, който са се уточнили да се спазва, е за онези позиции и длъжности, където в момента има разлика по отношение възнагражденията на колегите им за същата позиция в системата на МВР. \r\n„Благодаря, както на премиера Борисов затова, че исканията на синдикатите бяха чути, така и на самите ръководства на синдикалните организации за това, че в нито един момент не спряхме диалога и търсихме възможните варианти за решаване на исканията им. Уточнихме се, че след като предоставихме сравнителна таблица на това за позиция в двете дирекции, която е аналогична по правен статус на позиция в Закона за МВР за служителите на МВР, да се търси за тези позиции, където разликата съществува“, допълни тя. Цачева подчерта, че увеличението на заплатите ще е за хората, които пряко са в контакт с лица, изтърпяващи наказание „лишаване от свобода“, т.е. тези, които са с най-тежка трудова функция, бих казала и най-непривлекателна. „Непривлекателна е, защото текучеството за тези позиции е голямо. Непрекъснато се обявяват конкурси за свободните бройки, заемат се, но след месец-два млади хора търсят друга реализация. Допълнителните средства, след като министър Горанов се прибере в България, ще се урегулира механизма и естествено, че ще дойдат от държавния бюджет“, каза още Цецка Цачева. \r\nЛюба АЛЕКСИЕВА", "date": "2018.03.21", "title": "Министър Цецка Цачева: Увеличението на заплатите на служителите в затворите ще бъде само за тези, които работят в най-тежки условия"}
{"url": "http://www.focus-news.net/news/2018/03/21/2502024/kyustendil-vazstanoveno-e-dvizhenieto-po-pat-i-1-sofiya-dupnitsa-pri-razklona-za-dyakovo.html", "text": "Възстановено е движението по път I-1 София - Дупница при разклона за Дяково. Това съобщиха от пресцентъра на Агенция \"Пътна инфраструктура\".", "date": "2018.03.21", "title": "Кюстендил: Възстановено е движението по път I-1 София - Дупница при разклона за Дяково"}
{"url": "http://www.focus-news.net/news/2018/03/21/2502026/varna-sdruzhenieto-na-roditelite-na-detsa-sas-sindrom-na-daun-organizira-blagotvoritelen-kontsert-v-devnya.html", "text": "Сдружението на родителите на деца със Синдром на Даун организира благотворителен концерт в Девня. Това съобщиха от Община Девня. Концертът ще се състои в диско клуб „Амелия“ от 17.00 часа днес, а входната такса ще бъде 3 лева. Поводът е Международният ден на хората със Синдром на Даун, който се отбелязва всяка година на 21 март.\r\nДетски и юношески солови и колективни изпълнения от различни музикални и танцови жанрове,  конкурс за Мини Мис и Мини Мистър „Даун синдром приятел“, висок градус на настроението и усмивки обещават организаторите на проявата, която в Девня ще се проведе за втора поредна година.\r\nНа концерта се очаква да присъстват много граждани, общественици и представители на местната власт начело с кмета Свилен Шитов. През октомври м.г. кметът бе отличен от Сдружението на родителите със Синдром на Даун за отзивчивостта и съпричастността, които проявява целогодишно към малката Роси от Девня. По традиция на този ден подкрепящите хората със Синдром на Даун обуват шарени чорапи, за да демонстрират своето прекрасно отношение към „най-слънчевите хора на планетата“.", "date": "2018.03.21", "title": "Варна: Сдружението на родителите на деца със Синдром на Даун организира благотворителен концерт в Девня"}
{"url": "http://www.focus-news.net/news/2018/03/21/2502027/dobrin-hristov-direktor-na-pgtm-hristo-botev-botevgrad-profesionalnite-gimnazii-otgovaryat-na-nuzhdite-na-biznesa-s-podgotovka-na-kadri.html", "text": "Професионалните гимназии отговарят на нуждите на бизнеса с подготовка на кадри. Това каза в интервю за предаването „Всички в час“ на Радио „Фокус“ Добрин Христов, директор на Професионална гимназия по техника и мениджмънт „Христо Ботев“ в Ботевград. По отношение на подкрепата от страна на бизнеса Добрин Христов коментира, че специалностите в гимназията предизвикват интереса на редица фирми в Ботевград, откликвайки на техните необходимости. „Винаги се намират фирми, които са много отворени към съвместна дейност. Сключихме договори, с които те стимулират учениците по време на обучение. Първо, при успех над Много добър 5.00, те им предоставят втора стипендия, освен осигурената държавна. Освен това фирмите гарантират на учениците започване на работа след завършване на средното образование. И трето, ако продължат да се обучават по същата специалност във висше учебно заведение, фирмите поемат цялата им издръжка. Това са много сериозни бонуси“, обясни Добрин Христов. Той допълни, че бизнесът подсигурява на обучаващите се да приложат наученото в гимназията на практика. „С тяхна помощ провеждаме т.нар. изнесена практика, благодарение на която в определени часове и дни от седмицата учениците се запознават с атмосферата и работата на самите работни места“, поясни директорът. Директорът  уточни, че около 90% от учениците се реализират във фирми в Ботевград след като завършат, а немалък процент от учениците продължават да се обучават и във висши учебни заведения. Добрин Христов обобщи, че безработицата в общината е много ниска, за което важен фактор е и реализацията на учениците след обучението им в професионална гимназия.", "date": "2018.03.21", "title": "Добрин Христов, директор на ПГТМ \"Христо Ботев\" - Ботевград: Професионалните гимназии отговарят на нуждите на бизнеса с подготовка на кадри"}
{"url": "http://www.focus-news.net/news/2018/03/21/2502032/burgas-prez-april-gradat-shte-bade-domakin-na-tsikal-ot-kontserti-obedineni-pod-zaglavieto-jazz-migration.html", "text": "През април Бургас ще бъде домакин на цикъл от концерти, обединени под заглавието „Jazz Migration“. Това съобщиха от пресцентъра на Община Бургас. Проектът представя пред широката публика три джаз формации, водени от изявени пианисти, активно работещи по европейските сцени. Това са Събин Тодоров, Константин Костов и Димитър Бодуров. Те ще представят в Експоцентър „Флора“ най-новите си албуми, придаващи нестандартно звучене и облик на съвременния български джаз. Всяка една от концертните програми се отличава с индивидуална интерпретация на уникалната фолклорна традиция на страната ни.\r\nПрограмата ще бъде открита от Бодуров трио на 14 април от 19 ч. Следващото събитие ще се състои на 21 април – Събин Тодоров трио, а на 28 април триото на Константин Костов закрива цикъла.\r\nПоканените изпълнители са сред българските музиканти, които редовно участват в престижни форуми и са заслужили международно признание. „Jazz Migration“ е проект, имащ за цел да фокусира вниманието върху процесите на обратен „внос“ на артистичен потенциал от Европа към България, които кореспондират с актуалните тенденции в съвременното общество за привличане на таланта в културните процеси на страната ни. Цикълът от концерти ще представи приноса, който българската музикална традиция има в развитието на съвременните джазови форми. Той се организира от Фондация „Арт Офис“, в партньорство с Община Бургас.", "date": "2018.03.21", "title": "Бургас: През април градът ще бъде домакин на цикъл от концерти, обединени под заглавието „Jazz Migration“"}
{"url": "http://www.focus-news.net/news/2018/03/21/2502030/brifing-vav-vrazka-s-dve-savmestni-razsledvaniya-na-spetsializiranata-prokuratura-i-gdbop-shte-se-sastoi-v-sadebnata-palata.html", "text": "В 14.00 часа, в Зала 2, на ет. 4, в Съдебната палата административният ръководител на Специализираната прокуратура Иван Гешев и заместник-директорът на ГДБОП ст. комисар Стоян Темелакиев ще оповестят подробности във връзка с две съвместни разследвания на Специализираната прокуратура и ГДБОП. Това съобщиха от пресцентъра на Прокуратурата.", "date": "2018.03.21", "title": "Брифинг във връзка с две съвместни разследвания на Специализираната прокуратура и ГДБОП ще се състои в Съдебната палата"}
{"url": "http://www.focus-news.net/news/2018/03/21/2501999/sitel-makedoniya-makedonskoto-pravitelstvo-predstavi-pred-atina-proekta-si-na-spora-za-imeto.html", "text": "Македонският министър-председател Зоран Заев съобщи, че гръцкият проект за споразумението относно спора за името пристигна в Скопие, а македонският бе изпратен в Атина. Той не пожела да коментира какво конкретно съдържат двете версии, но подчерта, че става въпрос само за инструментите за постигането на крайната цел, а това ще бъде проектодоговор на ООН, в който мненията на двете страни ще бъдат приведени в съответствие, предава скопският телевизионен канал \"Сител\"\r\nВ момента македонското министерство на външните работи анализира подробно гръцкия проект за споразумението, който пристигна в Скопие преди няколко дни. Външният министър Никола Димитров заяви, че от това, което досега е било отбелязано, версиите на двете страни, македонската и гръцката, се различават. Той се надява тези различия да бъдат преодолени по време на срещата със специалния пратеник на ООН Матю Нимиц през следващата седмица във Виена.\r\nСпоред Димитров решението е възможно, ако и двете страни мислят за бъдещето и очаква аргументите на македонския проект за споразумение да имат значително влияние в процеса, който се провежда, за да се преодолеят различията. Виктор Турмаков", "date": "2018.03.21", "title": "\"Сител\" (Македония): Македонското правителство представи пред Атина проекта си на спора за името"}
{"url": "http://www.focus-news.net/news/2018/03/21/2502034/blagoevgrad-bezplatna-ortopedichna-diagnostika-na-horata-s-uvrezhdaniya-shte-bade-izvarshena-v-sotsialnite-tsentrove-v-simitli.html", "text": "Безплатна ортопедична диагностика на хората с увреждания ще бъде извършена в социалните центрове в Симитли. Това съобщи за Радио „Фокус“ – Пирин адв. Теньо Тенев, зам.-председател на УС на Сдружение „Национален алианс за интеграция и политики за здраве и активен живот след ампутации и протезиране”, което осигурява специалисти от Националния център за протезиране и рехабилитация – Горна баня. Прегледите и консултациите ще помогнат на възрастните хора да преодолеят ортопедични проблеми, ако има такива. Кампанията се провежда по инициатива на кметът на Община Симитли Апостол Апостолов. „Инициативата, която провеждаме в Симитли и региона мога да кажа, че вече става постоянен ангажимент за нас. Още през 2015 година започнахме с провеждането на подобни кампании из целият Благоевградски окръг“, каза още адв. Тенев. Той добави, че през целия ден, пациентите, които имат нужда от преглед ще могат да се срещнат със специалисти, които ще ги консултират. За  целта Община Симитли е предоставила специално помещение. „Наш екип с ортоспециалисти, ортопедични техници и рехабилитатори извършват преглед на тези, които са решили да ни посетят. След това дава и съответните указания на пациента за последващо лечение, ако има нужда“, добави адв. Тенев.„Фокус“ припомня:\r\nНа 15 март в Симитли отново имаше безплатни прегледи, в рамките на които бяха прегледани над 20 човека с ортопедични проблеми.\r\nЛивия НИНОВА", "date": "2018.03.21", "title": "Благоевград: Безплатна ортопедична диагностика на хората с увреждания ще бъде извършена в социалните центрове в Симитли"}
{"url": "http://www.focus-news.net/news/2018/03/21/2502035/yordanka-valcheva-regionalna-biblioteka-nikolay-vranchev-smolyan-v-bibliotekata-se-provezhda-kampaniya-za-povishavaneto-na-tsifrovata-gramotnost-na-grazhdanite.html", "text": "Цифрова седмица се провежда в Регионална библиотека „Николай Вранчев“ – Смолян. Това каза за Радио „Фокус“ – Смолян зам.-директорът на институцията Йорданка Вълчева. По думите ѝ това е европейска кампания и се провежда от 2010 г. насам. В нея участват всички европейски библиотеки и разбира се библиотеката в Смолян се вписва с провеждането и организирането на различни събития в тази седмица. Вълчева отбеляза, че ежегодната кампания е с цел повишаването на цифровата грамотност и използването на цифровите технологии в различни институции, библиотеки, училища и неправителствени организации. „Целта е да се изпрати едно ясно послание към гражданите на Европа, че те трябва да предприемат активни стъпки, за да разберат и да използват цифровата трансформация чрез придобиване на медийна грамотност, цифрови умения и развитие на адаптивното мислене“, поясни Вълчева. Тя добави, че през тази седмица Регионалната библиотека провежда няколко инициативи. „Започнахме с инициативата програмиране за деца с роботчетата Финч с нея и ще завършим, защото нашите малки читатели са хората, на които ние разчитаме много, за да изградим техните цифрови умения. В партньорство с офиса на НАП в Смолян провеждаме и едно практическо обучение за ползване на ПИК – персонален идентификационен код. НАП е една от институциите, която предлага най-много цифрови и електронни услуги и всеки може да получи повече информация при нас за използването на тази безплатна услуга“, посочи Вълчева.\r\nПрез тази седмица в библиотеката са обявени и консултации за хората във възрастова група 60 +. Зам.-директорът на библиотеката в Смолян отбеляза, че има интерес от по-възрастните в Смолян към цифровите технологии, като библиотеката е идна от институциите, които редовно организират обучения за хората от възрастовата група 60 +. „Това са тридневни обучения, при които се вижда, че тези хора са едни от най-амбициозните обучаеми в библиотеката, допълни Вълчева. Те много настояват, знаят и питат, консултират се с обучителя и след обучението и по този начин това са хората, които умело се вписват в цифровата икономика. Те са четящо поколение и с поглед към цифровите умения“, уточни Вълчева.\r\n„Тази седмица посвещаваме на всички хора, които искат да бъдат в крак с новите технологии и да развият своите цифрови умения така че да отговорят на непрекъснатото променящата се околна среда и да се ориентират в новите услуги, които се предлагат в различни наши институции, в това число и Регионалната библиотека, защото ние ще декларираме и нашите електронни ресурси на уеб страницата ни“, каза още Вълчева.\r\nНели ГЕРГЬОВСКА", "date": "2018.03.21", "title": "Йорданка Вълчева, Регионална библиотека „Николай Вранчев“ – Смолян: В библиотеката се провежда кампания за повишаването на цифровата грамотност на гражданите"}
{"url": "http://www.focus-news.net/news/2018/03/21/2502038/yatsek-chaputovich-vanshen-ministar-na-polsha-stranata-iska-kompensatsii-za-razruhata-prez-vtorata-svetovna-voyna.html", "text": "Полският външен министър Яцек Чапутович заяви, че страната му иска да получи компенсация за разрухата, която е понесла през Втората световна война, предава  Reuters.\r\n„Говорим за необходимостта поляците да бъдат компенсирани за загубите, претърпени през Втората световна война“, заяви министърът по време на реч пред Сейма, посветена на германско-полските отношения. \r\n„Трябва да открием правен, политически и финансов начин за получаването на компенсациите“, допълни Чапутович. Виктор Турмаков", "date": "2018.03.21", "title": "Яцек Чапутович, външен министър на Полша: Страната иска компенсации за разрухата през Втората световна война"}
{"url": "http://www.focus-news.net/news/2018/03/21/2502033/vasko-krapkata-muzikant-tazi-godina-festivalat-blagoevgrad-blues-jazz-2018-shte-premine-pod-znaka-na-80-godishninata-na-milcho-leviev.html", "text": "Тази година фестивалът „Blagoevgrad Blues & Jazz” 2018 ще премине под знака на 80-годишнината на Милчо Левиев. Това каза за Радио „Фокус“ - Пирин Васко Кръпката, един от организаторите му. „През цялата година ровейки в интернет и обикаляйки България, Европа, Америка и всички контакти и идеи са в тези два фестивала, тъй като аз организирам още един фестивал в София, който е в памет на Георги Минчев. През цялата година работя за този фестивал и събирам контакти“, каза Васко Кръпката. По думите му тази година има изпълнил от Македония - Влатко Стефановски, който е доста популярен в България, освен по света. „Имаме си нашата Йълдъз Ибрахимова, както и нашия Милчо Левиев, който е на 80 години и този фестивал минава под знака на 80- годишнината му. Той е гуруто на българския джаз, носител на „Грами“ и изобщо е един световен музикант. Имаме и американската „малка- голяма хармоника“, както аз я наричам, защото тя е метър и двайсет, свири страхотно на хармоника  и пее собствени песни в стил блус, имаме истинска блусарка от Флорида - Кели Ръкър. Тя е идвала и друг път в България, обича нашата страна, пътували сме с нея и сме обикаляли на турне, обича всичко българско, обича конете, пие ракия“, каза Васко Кръпката. По думите му участие ще вземе и Лъчо Кацарски, който е тийнейджър от Благоевград и е направи  репертоар със собствена група в стил блус и това ще бъде неговия официален дебют на фестивала.“ Аз също ще взема участие със сборна формация от София. Всички софийски блусари сме се кръстили- „София блус бенд“, за да предлагаме нещо различно и изобщо се очертава голям купон“, каза Васко Кръпката.\r\nЛора КАЛЧЕВА", "date": "2018.03.21", "title": "Васко Кръпката, музикант: Тази година фестивалът „Blagoevgrad Blues & Jazz” 2018 ще премине под знака на 80-годишнината на Милчо Левиев"}
{"url": "http://www.focus-news.net/news/2018/03/21/2502041/okrazhna-prokuratura-haskovo-predade-na-sad-55-godishen-mazh-za-umishleno-ubiystvo-na-dve-litsa.html", "text": "Окръжна прокуратура-Хасково внесе искане в съда за определяне на мярка за неотклонение „задържане под стража“ спрямо Живко Й., на 55 г., за това, че на неустановена дата, в периода от 17 декември 2016 г. до 18 декември 2016 г., в с. Брусино, общ. Ивайловград, обл. Хасково, умишлено е умъртвил повече от едно лице – 33-годишния Ц.Г. и 54-годишния К.Ш. – престъпление по чл. 116 ал.1 т.4 във връзка с чл.115 от Наказателния кодекс. Това съобщиха от пресцентъра на Апелативна прокуратура - Пловдив.\r\nОкръжна прокуратура-Хасково счита, че от събраните до момента, по досъдебното производство, доказателства може да се направи обосновано предположение, че Живко Й. е извършил престъплението, за което му е повдигнато обвинение. Освен това може да се направи категоричен извод, че съществува реална опасност да се укрие или да извърши друго престъпление, защото след инкриминираното деяние обвиняемият е напуснал територията на страната и е направил опит да се укрие, като е бил установен и задържан на територията на Република Гърция. Той е бил предаден на българските власти на 19 март 2018 г. въз основа на Европейска заповед за арест, издадена от Окръжна прокуратура-Хасково.\r\nОкръжен съд-Хасково ще заседава днес по искането на прокуратурата.", "date": "2018.03.21", "title": "Окръжна прокуратура-Хасково предаде на съд 55-годишен мъж за умишлено убийство на две лица"}
{"url": "http://www.focus-news.net/news/2018/03/21/2502028/sitel-makedoniya-na-30-mart-nikos-kodzias-nikola-dimitrov-i-matyu-nimits-shte-provedat-savmestna-sreshta-vav-viena.html", "text": "Пресслужбата на ООН потвърди информацията, публикувана по-рано от македонското и от гръцкото външни министерства, че външните министри от двете страни Никос Кодзиас и Никола Димитров на 30 март ще проведат среща със специалния пратеник на Световната организация във Виена, предава скопският телевизионен канал \"Сител\"\r\n\"Матю Нимиц, специалният представител на генералния секретар ще има съвместна среща с Никос Кодзиас , министър на външните работи на Република Гърция и с Никола Димитров, министър на външните работи на Македония на 30 март във Виена. Срещата е част от усилията на ООН за посредничество между двете страни за намиране взаимно приемливо решение на въпроса за името\", съобщава пресслужбата на ООН в свое кратко изявление.\r\n Димитров и Кодзиас преди новия кръг от преговори с Нимиц ще имат двустранна среща в Скопие в четвъртък, когато гръцкият министър на външните работи ще пристигне на официално посещение в Македония. Виктор Турмаков", "date": "2018.03.21", "title": "\"Сител\" (Македония): На 30 март Никос Кодзиас, Никола Димитров и Матю Нимиц ще проведат съвместна среща във Виена"}
{"url": "http://www.focus-news.net/news/2018/03/21/2502029/shumen-v-okrazhniya-sad-se-provezhda-vtoro-pored-zasedanie-v-koeto-na-stranite-se-predyavyavat-video-i-audizapisi-i-snimkov-material-ot-tragediyata-v-hitrino.html", "text": "В Окръжен съд Шумен се провежда второ поред заседание, в което на страните се предявяват видео и аудизаписи и снимков материал от трагедията в Хитрино, предаде репортер на Радио „Фокус“ - Шумен. Според Стилиян Стилиянов, пресаташе на ШОС продължителността на видеозаписите е 24 часа, 7000 са снимките, а до 2 часа са аудиозаписите. Очаква се предявяването на тези веществени доказателства да продължи и в рамките на следващите няколко заседания. Вече са насрочени няколко дати по делото за влаковата катастрофа в Хитрино - 22 и 30 март, 16,17 и 19 април, 8,9,10,11,28 и 29 май. Гледането на видеоматериалите започна по време на заседанието, проведено на 7 март. Веществените доказателства включват видеозаписи от стационарни камери, ситуирани в различни обекти в близост до жп прелеза на гара Хитрино, снимки и записи от огледите, включително и с дрон, аудиозаписите са част от разговорите между служители на жп транспорта. Днес заседанието започна с преглед на снимки от мястото на инцидента след дерайлирането на цистерните. На място се виждат обърнатите цистерни, състоянието на релсите, пораженията по инфраструктурата в съседство  и др. Стилиян Стилиянов посочи, че към настоящия момент няма искане за предявяване на частната експертиза, изготвена по поръчка на фирмата „ „Булмаркет“ представени преди дни, не е внесено искане за приобщаването и към делото. „Това е външна експертиза, тя не е направена по надлежния процесуален ред, не е в хода на досъдебното производство въз основа, на което е образувано настоящото съдебно производство пред Окръжен съд- Шумен“, посочи Стилиянов. „На този етап външни експертизи няма как да бъдат внесени, но ще намерим начин да го направим по- нататък в процеса“, каза  адвокат Ивайло Йорданов от защитата на обвиняемите. По думите му тази експертиза ще внесе яснота относно възникването на инцидента с влаковата композиция. За железопътната катастрофа, станала на 10 декември 2016 година в Хитрино са обвинени машинистите Димитър Михнев и Радослав Петков. На двамата са повдигнати обвинения за това, че са нарушили правилата за движение, уредени в Закона за железопътния транспорт, и по непредпазливост са причинили смъртта на 7 и телесни повреди на 14 души. И двамата машинисти бяха в съдебната зала.\r\nИвелина ИВАНОВА", "date": "2018.03.21", "title": "Шумен: В Окръжния съд се провежда второ поред заседание, в което на страните се предявяват видео и аудизаписи и снимков материал от трагедията в Хитрино"}
{"url": "http://www.focus-news.net/news/2018/03/21/2502042/viktor-boychev-darzhaven-kuklen-teatar-plovdiv-dnes-otbelyazvame-mezhdunarodniya-den-na-kukleniya-teatar-praznikat-se-otbelyazva-ot-2003-godina.html", "text": "Днес отбелязваме Международния ден на кукления театър. Празникът се отбелязва от 2003 година. Това каза за Радио „Фокус“ – Пловдив Виктор Бойчев, директор на Държавен куклен театър Пловдив. „Дискусията за определянето му започва след предложение на осемнадесетия конгрес на куклените театри през 2000 година в Марбург. Тогава международната организация заседава и предложението е от един ирански колега. Той предлага да се създаде такъв ден на куклениците, но дискусията не успява да се обедини около това кога да е денят. Чак на междинната среща, между конгресите на две години има една междинна среща, която се провежда в Америка, се взима решение да се проведе този ден. Това е през 2002 година. За първи път през 2003 година, на 21 март, получаваме първото послание от Маргарета Никулеску. През последните години тя е била президент на Международен съюз на куклените дейци. Тя е човекът, който за първи път поздравява куклениците“, каза Виктор Бойчев. По думите му най-малките пловдивчани ще могат скоро да видят „Приказка за цар Салтан“, театърът подготвя още спектаклите „Палечка“ и „Трите прасенца“, който ще може да се види през есента. Според Виктор Бойчев оживяването на предмета е една изключителна магия както за децата, така и за възрастните. „Когато това се случи наистина приказно направено, с въображение, задълбочено, пълно с фантазия, провокирано във въображението на зрителя създава един различен свят от този, в който съществуваме и се влиза в друга реалност. Смятам, че това е най-важното условие, което отличава кукления от драматичния театър“, каза Бойчев. По думите му в драматичния театър актьорът е сам по себе си този, който представя чрез словото или танца това, което има като послание. Той добави, че в кукления театър предмет е неживата материя и живият актьор, който успява да ѝ вдъхне душа и да я съживи, за да може тя да започне да действа в обстоятелствата, в които се намира. Според Виктор Бойчев любовта към кукления театър е закодирана по някакъв начин, защото има деца, които не са ходили на куклен театър, но си играят с предмети и ги отъждествяват с живи същества. „В най-древно време хората са имали тотемни знаци на животни, от които те са произлизали и там някъде всъщност в най-дълбока древност се крие тази възможност да бъде одушевен предмет или същество, което няма човешки качества. Смятам, че в годините не е загубена по никакъв начин тази линия“, каза Бойчев. По думите му най-важните неща в кукления театър е развиването на въображението в най-малките и общуването, което се осъществява на няколко нива. Едното ниво е общуването между актьора и зрителя, общуването между актьора, куклата и зрителя, общуването между самите зрители, които са в залата. Те общуват всички заедно чрез образа, който е на сцената. „Именно в това се крие магията на кукления театър“, заяви Виктор Бойчев.\r\nВесела КРЪСТЕВА", "date": "2018.03.21", "title": "Виктор Бойчев, Държавен куклен театър - Пловдив: Днес отбелязваме Международния ден на кукления театър, празникът се отбелязва от 2003 година"}
{"url": "http://www.focus-news.net/news/2018/03/21/2502044/sliven-pametnikat-na-shesti-artileriyski-polk-mozhe-da-poluchi-finansirane-za-vazstanovyavaneto-mu-ako-bade-premesten.html", "text": "Паметникът на Шести артилерийски полк може да получи финансиране за възстановяването му, ако бъде преместен, съобщиха от Областната администрация. Възможностите за възстановяване на паметника на Шести артилерийски полк в Сливен бяха обсъдени на редовно заседание на Областната комисия „Военни паметници”. Заседанието откри зам. областният управител Димитринка Петкова. В него участваха гл. експерт Радослав Симеонов и Илияна Дамянова от отдел „Военни паметници” към Министерството на отбраната, представители на общините в Сливен, Нова Загора и Твърдица, на военно формирование 22 220, на военно-патриотични съюзи.\r\nЗам.-кметът на Община Сливен Пепа Чиликова съобщи, че по предварителни изчисления за възстановяването на паметника на Шести артилерийски полк ще са необходими около 100 хил. лева. Тъй като Общината не може да осигури подобен ресурс, е започнала дарителска кампания за набиране на средства. Има идея паметникът, изработен основно от врачански камък, бетон и арматура, да бъде възстановен от бронз. Бе припомнено, че веднъж Областната комисия „Военни паметници” се е произнесла против предложението на общинската администрация той да бъде преместен в Градската градина, до колодрума.\r\n„Политиката на Министерството на отбраната е, когато военни паметници са останали „затворени“ някъде, час по-скоро те да бъдат извадени и преместени на публични места, където да има свободен достъп на гражданите до тях”, каза гл. експерт Симеонов. Той посочи още, че възстановяването трябва да се доближава максимално до автентичния образец. „Единственото, което би могло да се промени, е да се добавят още имена на загинали, ако липсват такива”, уточни Симеонов. Областната комисия се обедини около решението паметникът да бъде преместен от закритата казарма на подходящо място, като Община Сливен изготви до месец идеен проект за това и план-сметка с конкретен разчет на всички необходими разходи. \r\nПредставителите на военното министерство посочиха, че източници за финансиране на ремонтите би могло да се търсят от Министерството на отбраната чрез Националната програма за честване на 100-годишнината от Първата световна война, като се използват постъпленията от дарителската кампания и средства от общинския бюджет, според възможностите.\r\nПо идея на Радослав Симеонов Община Сливен се очаква да направи първи стъпки за социализирането и на паметника на 11-ти Пехотен сливенски полк, който за разлика от паметника на Шести артилерийски полк, е напълно недостъпен за цивилни лица. Полкът участва в Балканската, Междусъюзническата и Първата световна война, като при отбраната на Каймак-Чалан през есента на 1916 година, само за 14 дни, дава над 1900 жертви, а ранените офицери и войници са над 6000.\r\nОбщина Котел е заявила необходимост от национално финансиране за 9000 лева, с които да бъде възстановена Братската могила в парк „Изворите” в града. 2 500 лева очаква община Сливен за паметника в с. Драгоданово. Отделно община Сливен е предвидила 5000 лева в собствения си бюджет за ремонти по Братската могила в Градската градина и други паметници.\r\nНа територията на Сливенска област военните паметници, включени в електронния регистър, са 99.", "date": "2018.03.21", "title": "Сливен: Паметникът на Шести артилерийски полк може да получи финансиране за възстановяването му, ако бъде преместен"}
{"url": "http://www.focus-news.net/news/2018/03/21/2502043/inzh-vera-stanisheva-yuzdp-v-denya-na-proletnoto-ravnodenstvie-otbelyazvame-mezhdunarodniya-den-na-gorata-pod-mototo-gori-i-ustoychivi-gradove.html", "text": "В деня на пролетното равноденствие отбелязваме Международния ден на гората. Това каза за Радио „Фокус“ – Пирин инж. Вера Станишева, началник отдел „Възобновяване на горските територии“ към Югозападно държавно предприятие. Инж. Станишева уточни, че Международният ден на гората е отбелязан за първи път на 21 март 1972 година по инициатива на Европейската конфедерация по земеделие. „Тогава стартира за първи път, а вече е подкрепен от ООН и от Организацията по прехрана и земеделие“, обясни тя. Инж. Станишева допълни, че на днешния ден в цял свят се провеждат редица мероприятия, честващи зеленото богатство на планетата и мерките за нейното опазване. „Населението трябва да бъде запознато какво е нашето богатство и как да го съхраним за бъдещите поколения“, добави още инж. Станишева. Тя подчерта, че тази година честванията на Международния ден на гората са под мотото „Гори и устойчиви градове“.\r\nКристина МИТКОВА", "date": "2018.03.21", "title": "Инж. Вера Станишева, ЮЗДП: В деня на пролетното  равноденствие отбелязваме Международния ден на гората под мотото „Гори и устойчиви градове“"}
{"url": "http://www.focus-news.net/news/2018/03/21/2502037/alsat-m-makedoniya-bilen-sali-podade-ostavka-kato-ministar-na-pravosadieto-na-makedoniya.html", "text": "Билен Сали подаде оставка като министър на правосъдието на Македония, защото според него след случая \"Малкия Алмир\" доверието към съдебната власт в страната е разклатено, предава македонската медия Алсат-М.\r\n\"Доверието в съдебната система започна да се връща чрез случаите \"Сопот\" и \"Чудовище\", но в тези моменти чувствам, че това доверие е разбито в обществото, но и при мен лично срещу решението от преди няколко дни републикански прокурор да преквалифицира обвинението в случая на малкия Алмир. Това спорно решение бе оспорено от четирите прокурори\", заяви Сали.\r\n\"Съдебната власт е независима и такава трябва да остане, но аз като първия човек на Министерството на правосъдието поради това разбито доверие чувствам морално задължение да подам оставка от поста министър. Това не е акт на неизпълнение или натиск, а е акт, който се надява ще бъде в посока на повишаване на информираността и вниманието на институциите и на цялото общество за безкомпромисните реформи в съдебната система\", уточни той. Виктор Турмаков", "date": "2018.03.21", "title": "\"Алсат-М\" (Македония): Билен Сали подаде оставка като министър на правосъдието на Македония"}
{"url": "http://www.focus-news.net/news/2018/03/21/2502039/alsat-m-makedoniya-spored-federika-mogerini-vratite-za-vlizaneto-na-kosovo-v-evropeyskiya-sayuz-sa-otvoreni-no-stranata-parvo-tryabva-da-izpalni-neobhodimite-usloviya.html", "text": "Върховният представител на Европейския съюз по въпросите на външните работи и политиката на сигурност Федерика Могерини заяви, че Косово е част от стратегията на ЕС за Западните Балкани и че всичко, което е предвидено за другите в региона е възможно и за него, но е необходимо страната да отговаря на определени условия, включително и да води диалог с Белград, предава македонската медия Алсат-М\"\r\n\"В стратегията се казва, че всички партньори имат европейска перспектива. Това е ясно послание. Изпращам посланието особено на младите хора, защото знам колко е важна тази перспектива за тях. Косово обаче трябва да направи някои неща, преди да има европейска перспектива\", заяви Могерини. Говорейки за условията, които Косово трябва да изпълни, за да може да напредне към ЕС, тя заяви, че то трябва да продължи диалога с Белград.\r\n\"Виждам интереса на лидерите по този въпрос, затова трябва да продължим напред. Това изисква кураж. Косово трябва да приложи Споразумението за стабилизиране и асоцииране и други международни договори, като например Споразумението за специален съд. Реформите в Косово не само се изискват от ЕС, но и от гражданите на страната\", убедена е Могерини. Виктор Турмаков", "date": "2018.03.21", "title": "\"Алсат-М\" (Македония): Според Федерика Могерини вратите за влизането на Косово в Европейския съюз са отворени, но страната първо трябва да изпълни необходимите условия"}
{"url": "http://www.focus-news.net/news/2018/03/21/2502048/veliko-tarnovo-minimalno-e-pokachvaneto-na-rechnite-niva-v-oblastta.html", "text": "Минимално е покачването на речните нива в област Велико Търново. Това съобщиха за Радио „Фокус“ – Велико Търново от Хидрометеорологичната обсерватория. Нивото на река Янтра във великотърновския квартал „Чолаковци“ се е повишило с 4 см и е 170 см, при критични стойности – 600 см. Реката се е понижила с 2 см при село Каранци и е 266 см. Покачване с 4 см е отчетено на река Джулюница при село Джулюница. Нивото е 189 см. С 1 см се е покачила Голяма река при Стражица. Нивото е 143 см. Прогнозата е днес и утре речните нива във водосбора на река Янтра да се понижават. От следобедните часове на 22 март се очакват нови незначителни повишения на нивата, главно в притоците на река Янтра. Водните количества ще бъдат под праговете за внимание.\r\nНадежда КРЪСТЕВА", "date": "2018.03.21", "title": "Велико Търново: Минимално е покачването на речните нива в областта"}
{"url": "http://www.focus-news.net/news/2018/03/21/2502046/pazardzhik-zapochvat-obstoyni-proverki-otnosno-sastoyanieto-na-patna-mrezha-v-oblastta.html", "text": "Започват обстойни проверки относно състоянието на пътна мрежа в областта. Това съобщи за Радио „Фокус“ – Пазарджик Мирослав Стоянов, говорител на ОДМВР - Пазарджик. Те са по разпореждане на директора на ОДМВР старши комисар Йордан Рогачев и ще се извършват от  служителите на сектор „Пътна полиция” и полицейските управления в областта. „Подготвени са сигнални писма до Областно пътно управление в Пазарджик и 12-те общини в региона за активни действия по извършване на ремонтни дейности по настилката на републиканските и общински пътища. В края на зимата полицаите са установили наличие на някои места нарушаване на целостта на настилката достигащи дълбочина до 10 - 15 см. Този факт създава съвсем основателни предпоставки за настъпване на пътни инциденти, особено в тъмната част от денонощието и при валежи от дъжд и сняг“, уточни Стоянов. Той припомни, че съгласно разпоредбите на Закона за Министерството на вътрешните работи компетентните органи сигнализирани с тези писма са длъжни в едномесечен срок да отговорят на ОДМВР за предприетите от тях действия и мерки за преодоляване на нередностите.\r\nАлбена ЖИЛЕКОВА", "date": "2018.03.21", "title": "Пазарджик: Започват обстойни проверки относно състоянието на пътна мрежа в областта"}
{"url": "http://www.focus-news.net/news/2018/03/21/2502047/frosina-tashevska-remenski-nashata-generatsiya-polititsi-tryabva-da-pokazhe-che-mozhe-da-raboti-za-dobroto-badeshte-na-balgariya-i-makedoniya-kakto-i-za-tseliya-region.html", "text": "Нашата генерация политици трябва да покаже, че може да работи за доброто бъдеще на гражданите на България и Македония, както и за целия регион. Това заяви зам.-председателят на македонското Събрание Фросина Ташевска-Ременски, която е на посещение в България и взе участие в разговор с народни представители от Групите за приятелство България – Македония в двата парламента, предаде репортер на Агенция „Фокус”. Фросина Ташевска-Ременски поднесе пред народните представители официални поздрави от председателя на македонския парламент Талат Джафери и изрази благодарност за доброто посрещане на делегацията. „Отворихме сериозни процеси и засегнахме теми, които бяха табу в нашите общества”, заяви зам.-председателят на македонския парламент. По думите ѝ и македонският парламент, и македонското правителство работят за развиването на добросъседските отношения между двете държави. „Председателството на Съвета на ЕС от страна на България е значим период за Македония, защото имаме силна поддръжка от България за отваряне на нашия път към Европейския съюз и НАТО”, подчерта още тя.  \r\nОт своя страна Борис Вангелов, народен представител от ПГ на „Обединени патриоти” и председател на групата за приятелство България – Македония, подчерта, че такава визита идва след 11-годишно прекъсване. „Искрено се надявам, че парламентарното сътрудничество между двете държави, най-близки на света, ще продължи и през следващите години и ще бъде много по-интензивно”, допълни той. \r\nИван ЛАЗАРОВ", "date": "2018.03.21", "title": "Фросина Ташевска-Ременски: Нашата генерация политици трябва да покаже, че може да работи за доброто бъдеще на България и Македония, както и за целия регион"}
{"url": "http://www.focus-news.net/news/2018/03/21/2502050/preventsiyata-ostava-prioritet-i-prez-2018-g-v-natsionalnata-programa-za-predotvratyavane-i-protivodeystvie-na-trafika-na-hora.html", "text": "Превенцията отново е приоритет в Националната програма за предотвратяване и противодействие на трафика на хора и закрила на жертвите за 2018 г. Правителството днес прие документа, който се изготвя ежегодно в изпълнение на Националната стратегия за борба с трафика на хора 2017-2021 г. и съдържа оперативни мерки, съобразени с актуалните тенденции за противодействие на това тежко престъпление.Това съобщиха от правителствената информационна служба.\r\nПрез годината ще бъдат проведени традиционните кампании за превенция на трафика на хора с цел трудова и сексуална експлоатация, а по повод 18 октомври – Европейски ден за борба с трафика на хора, ще има и кампания с акцент върху новите заплахи, свързани с трафика на хора. Ще бъдат проведени също информационни сесии сред специфични, уязвими групи, в т. ч. и с мигранти и граждани на трети страни.\r\nПрез настоящата година продължава работата за преодоляване на последиците от престъплението чрез прилагането на Националния механизъм за насочване и чрез предоставяне на цялостна подкрепа и защита за жертвите на трафик в приютите на Националната комисия за борба с трафика на хора, в които към момента 17 души получават медицинска, психологическа, правна и социална подкрепа. Капацитетът за настаняване на лица в услугите във Варна, Бургас и София е за 26 пълнолетни и 10 деца. Освен помощ за справяне и възстановяване от кризата, жертвите получават и психо-социална подкрепа за реинтеграция в обществото. Нова инициатива в тази насока е предложената от Агенцията по заетостта дейност за включване на лица, жертви на трафик, в програми и мерки за обучение и заетост. През 2018 г. се очаква видимост на резултатите от работата на първата профилирана услуга за деца, жертви на трафик – кризисният център в София. Работи се в посока образователно включване на децата и изграждане на връзки със семействата, когато това е в интерес на децата.\r\nПредвидено е и провеждането на съвместни дни на действие между разследващи, прокурори и социални работници от България и Швейцария и обменни визити между представители на институциите в България и Чехия, с оглед на зачестилите случаи на трудова експлоатация на български граждани в Чехия.\r\nПо отношение на институционалното развитие и закрилата на пострадалите, страната ни е с най-високия си капацитет за подпомагане на жертвите на престъплението от създаването на Националната комисия. Освен функциониращите четири приюта, през миналата година започна работа и нова местна комисия за борба с трафика на хора – в Плевен, с което местните структури за противодействие на престъплението станаха десет. През 2018 г. ще се работи за затвърждаване ролята на НКБТХ като координатор по Националния механизъм. Предвиждат се обучения на местно и национално ниво за разпознаване на механизма като рамка за оперативно сътрудничество при случаи на трафик в страната и в чужбина.", "date": "2018.03.21", "title": "Превенцията остава приоритет и през 2018 г. в Националната програма за предотвратяване и противодействие на трафика на хора"}
{"url": "http://www.focus-news.net/news/2018/03/21/2502051/komisaryat-po-obrazovanie-kultura-mladezh-i-sport-tibor-navrachich-shte-bade-na-poseshtenie-v-sofiya-na-22-mart.html", "text": "На 22 март на посещение в София ще бъде комисарят по образование, култура, младеж и спорт Тибор Наврачич. Това съобщиха от пресцентъра на Представителството на ЕК в България. Той ще разговаря с министъра на младежта и спорта Красен Кралев и ще проведе редица други двустранни срещи в рамките на Европейски спортен форум 2018. \r\nСъбитието се организира всяка година от Европейската комисия и е основната платформа за диалог между европейските институции и заинтересованите страни в спорта. Началото е от 09.30 часа в хотел \"Маринела\".", "date": "2018.03.21", "title": "Комисарят по образование, култура, младеж и спорт Тибор Наврачич ще бъде на посещение в София на 22 март"}
{"url": "http://www.focus-news.net/news/2018/03/21/2502049/afp-zapodozreniyat-za-skoroshnata-seriya-vzrivove-v-teksas-se-e-samoubil.html", "text": "Мъжът, който е издирван заради скорошната серия от взривове на изпращани пакети с експлозиви в американския щат Тексас, се е самовзривил в автомобила си, когато е бил приближен от полицията, предава  AFP.\r\n„Заподозреният е мъртъв“, заяви началникът на полицията в град Остин, щата Тексас Брайън Манли.  Виктор Турмаков", "date": "2018.03.21", "title": "AFP: Заподозреният за скорошната серия взривове в Тексас се е самоубил"}
{"url": "http://www.focus-news.net/news/2018/03/21/2502052/pravitelstvoto-predlaga-promeni-v-aktovete-za-sazdavane-na-visshite-voenni-uchilishta.html", "text": "Правителството предлага на Народното събрание да одобри промени в решенията за привеждане на актовете за създаване на Военна академия „Георги Раковски“ и ВВМУ „Никола Вапцаров“ в съответствие със Закона за отбраната и въоръжените сили на Република България и Закона за висшето образование и на решението на парламента за преобразуване на ВВОУ „В. Левски“, ВВУАПВО „П. Волов“ и ВВВУ „Г. Бенковски“ в Национален военен университет „Васил Левски“. Актовете са приемани през 2002 г. Това съобщиха от правителствената информационна служба.\r\nПредложените сега изменения са мотивирани от настъпилите през последните 15 години промени в нормативната база – нови закони за отбраната и въоръжените сили и за развитие на академичния състав, както и правилници за тяхното прилагане, промените в Закона за висшето образование, приемането на Програма за развитие на отбранителните способности на въоръжените сили на Република България 2020 и План за развитие на въоръжените сили до 2020 г. Друга причина, довела до необходимостта от изменение на действащите решения на Народното събрание, е значителното развитие на дейността на военно-образователните институции в периода след 2002 г.", "date": "2018.03.21", "title": "Правителството предлага промени в актовете за създаване на висшите военни училища"}
{"url": "http://www.focus-news.net/news/2018/03/21/2502053/stara-zagora-obshtinata-se-vklyuchva-v-initsiativata-chasat-na-zemyata.html", "text": "За десета поредна година Община Стара Загора се включва в инициативата „Часът на земята\", която тази година обединява действия за здравословно и устойчиво бъдеще. Това съобщиха от пресцентъра на Общината. Знаковото световно събитие на WWF, Часът на Земята, за пореден път ще обедини милиони хора по света в послания и действия за опазване на планетата. През последното десетилетие Часът на Земята вдъхнови милиони да подкрепят и да участват в проекти за опазване на климата и на природата, ръководени от WWF и много организации. Движението спомогна за създаването на 3,4 милиона хектара защитена морска зона в Аржентина, 2,700 хектара гора, наречена \"Часа на Земята\" в Уганда и помогна за приемането на ново законодателство за опазване на моретата и горите в Русия.\r\nЗапочвайки като символично събитие за гасене на осветлението в Сидни през 2007 г., Часът на Земята вече се отбелязва в повече от 180 държави като световен споделен момент на солидарност за планетата. Онлайн хаштагът #EarthHour и сродни изрази генерираха миналата година над 3,5 милиарда импресии в нощната обиколка на Часа на Земята по света. Инициативата е ключова за промяна на нагласите и повишаване на популярността на климата и екологичните действия по целия свят. Тъй като световното биоразнообразие намалява с безпрецедентен темп, Часът на Земята ще фокусира усилията си върху още по-масова подкрепа за опазване на биологичното разнообразие и природата. \r\nПрез 2018 г. екипите на WWF по света ще използват движението, за да подчертаят най-важните екологични проблеми в своята страна или регион. В Колумбия хората ще призоват държавата да се ангажира с нулево обезлесяване до 2020 г. Очаква се Френската Полинезия да предприеме действия, за да защити 5 милиона квадратни километра от моретата си, за да запази океанските екосистеми. В Гватемала гражданите ще дадат своя глас за опазването на сладководните води. В Непал WWF ще мобилизира обществена подкрепа за бъдещето на чиста, възобновяема енергия за всички.\r\nТази година инициативата „Часът на Земята“ на WWF ще се проведе на 24 март, когато в продължение на един час - от 20.30 до 21.30 часа, ще бъдат загасени фасадните светлини на сградата на общинската администрация, Старозагорската опера, Художествената галерия, както и художественото осветление на монумента „Бранителите на Стара Загора“.\r\nОт днес поддръжниците на инициативата могат да посетят международната платформа connect2earth.org, за да споделят какво означава за тях биоразнообразието и природата в местата, където живеят, и да научат повече за природозащитата. Създадена в партньорство със секретариата на Конвенцията на Обединените нации за биологично разнообразие, платформата ще свързва хора и инициативи, за да изгради масова осведоменост относно ценностите на биологичното разнообразие и природата чрез глобален обмен на идеи по въпроси като климата, здравословните океани и устойчивия бизнес.", "date": "2018.03.21", "title": "Стара Загора: Общината се включва в инициативата „Часът на земята\""}
{"url": "http://www.focus-news.net/news/2018/03/21/2502054/izpalnitelniya-direktor-na-nap-shte-poluchava-osnovna-mesechna-zaplata-4070-lv.html", "text": "Министерският съвет определи на изпълнителния директор на Националната агенция за приходите увеличение на основната месечна заплата с 10 на сто спрямо настоящия й размер. От 1 април т. г. Галя Димитрова ще получава 4070 лева. Това съобщиха от правителствената информационна служба.\r\nРешението е обусловено от водещия принос на ръководителя на приходната агенция за успешното изпълнение на основните стратегически и оперативни цели на НАП за 2017 г., свързани със събираемостта на приходите, доброволното изпълнение на задълженията и предоставяните електронни услуги.\r\nСъгласно чл. 8, ал. 5 от Закона за НАП, възнаграждението на изпълнителния директор на агенцията се определя от Министерския съвет.", "date": "2018.03.21", "title": "Изпълнителния директор на НАП ще получава основна месечна заплата 4070 лв."}
{"url": "http://www.focus-news.net/news/2018/03/21/2502036/targovishte-spaseni-ot-izmrazvane-sa-tri-shtarkela-v-popovskite-sela-kozitsa-i-kovachevets.html", "text": "На 20 март служители на РСПБЗН-Попово са се отзовали на получени сигнали от кметове на две села в община Попово – Козица и Ковачевец, за опасност от измръзване на три щъркела-един – в Козица и два – в Ковачевец. Това съобщиха от ОД на МВР- Търговище. Птиците са били в гнездата си, които са били изградени на електрически стълбове. С помощта на подемник служители от дежурния екип на службата са достигнали до гнездата и са свалили птиците, които са били настанени на топло място.", "date": "2018.03.21", "title": "Търговище: Спасени от измръзване са три щъркела в поповските села Козица и Ковачевец"}
{"url": "http://www.focus-news.net/news/2018/03/21/2502057/zhelyo-vardunski-kmet-na-kameno-ima-navodneni-izbi-v-kashti-v-troyanovo-livada-i-polski-izvor-zaradi-prelyalata-reka-rusokastrenska.html", "text": "Има наводнени изби в къщи в Трояново, Ливада и Полски извор заради прелялата река Русокастренска. Това съобщи за Радио „Фокус“ - Бургас кметът на Община Камено Жельо Вардунски. „Реката е преляла отдавна. Опасността е това, че не може да поеме достатъчно бързо водите, които се вливат в нея, а някои от тях преминават през селата“, обясни Вардунски. Той добави, че нивото на водата към момента е спаднало, но бързо се възстановява, тъй като почвата е напоена. Няма опасност за населението. По думите му според прогнозата за времето за утре се очакват още по-обилни валежи от дъжд. В случай на нужда ще се евакуират хората.\r\nМария РУСЕВА", "date": "2018.03.21", "title": "Жельо Вардунски, кмет на Камено: Има наводнени изби в къщи в Трояново, Ливада и Полски извор заради прелялата река Русокастренска"}
{"url": "http://www.focus-news.net/news/2018/03/21/2502062/spetsializiraniyat-nakazatelen-sad-nalozhi-3-godini-zatvor-na-mazh-vnesal-50-kartechni-pistoleta-uzi-podgotveni-za-cherniya-pazar.html", "text": "Специализираният наказателен съд наложи 3-годишна ефективна присъда лишаване от свобода на седмия участник в организираната престъпна група за придобиване, преработка, държане и незаконна търговия на огнестрелни оръжия (в т.ч. на 50 картечни пистолета „Узи“), неутрализирана на 19 ноември 2016 г. при операция на ГДБОП и Специализираната прокуратура. Това съобщиха от пресцентъра на Апелативна специализирана прокуратура.\r\nТригодишната присъда е за оръжейния търговец, който внесъл законно от чужбина 50-те „Узи“-та и ги продал на участниците в групата, без да бъдат обезопасени (т.е. да бъдат преработени в негодни за стрелба, както изисква законът). Оръжията не само не били обезопасени,  но номерата им били заличавани от „оръжейника“ на групата и по този начин били подготвени за продажба на черния пазар.\r\nТой е единственият от участниците, който бе съден по общия ред. Още преди обвинителния акт делото да бъде внесен в съда на 6 юли 2017 г., един от участниците поиска споразумение със Специализираната прокуратура и получи 2-годишна условна присъда, в т.ч. заради съдействие на разследването. Две ефективни (по 1 година и 10 месеца и 1 година и 3 месеца) и три условни присъди наложи Специализираният наказателен съд 15 август 2017 г. на петима от участниците, които след внасяне на обвинението в съда поискаха бързо съдебно производство и по-леки присъди.\r\nРазследването срещу участниците в групата и изготвянето на обвинението срещу тях продължи по-малко от 9 месеца след задържането им на 19 ноември 2016 г. в София при операция на ГДБОП и Специализираната прокуратура. При извършените претърсвания в ползвани от тях жилища бяха намерени  и иззети 50 картечни пистолета \"Узи\", картечен пистолет \"Скорпион\", 10 пистолета от различни марки и модели, оптика, 2700 евро, 19 000 лева, голямо количество боеприпаси, части за огнестрелни оръжия.\r\nРазследването установи, че  групата е била създадена през март 2016 г.\r\nДоставяните от осъдения на 3 години затвор лицензирани търговец на специални изделия оръжия били сглобявани или преработвани (като се заличавали серийните им номера) в София, в домашната работилница на един от участниците. Друг съхранявал „готовата продукция“, трети осигурявал купувачи на черния пазар.  При наличие на купувач, стоката била предавана на конкретен човек от групата и доставяна на клиента.\r\nПрисъдата на Специализирания наказателен съд над оръжейния търговец може да бъде обжалвана.", "date": "2018.03.21", "title": "Специализираният наказателен съд наложи 3 години затвор на мъж, внесъл 50 картечни пистолета „Узи“, подготвени за черния пазар"}
{"url": "http://www.focus-news.net/news/2018/03/21/2502059/veliko-tarnovo-taksimetrov-avtomobil-katastrofira-v-rayona-na-kooperativniya-pazar.html", "text": "Таксиметров автомобил катастрофира на ул. „Никола Габровски“, в района на Кооперативния пазар в града, предаде репортер на Радио „Фокус“ – Велико Търново. Превозното средството се е обърнало по таван с лед удар в паркиран автомобил. На мястото на произшествието има екипи на „Полицията“ и „Пожарната“. Трафикът се регулира. Автомобилите с е пропускат поетапно в двете посоки.\r\nНадежда КРЪСТЕВА", "date": "2018.03.21", "title": "Велико Търново: Таксиметров автомобил катастрофира в района на Кооперативния пазар"}
{"url": "http://www.focus-news.net/news/2018/03/21/2502025/meta-makedoniya-spored-makedonskata-akademiya-na-naukite-i-izkustvata-predlozheniyata-za-imeto-sa-absurdni-neustoychivi-i-nevazmozhni.html", "text": "Председателят на Македонската академия на науките и изкуствата (МАНУ), Таки Фити призова за намиране на взаимно приемливо решение на въпроса за името и окуражи властите на Македония и Гърция да поемат отговорност и смело да се изправят пред реалностите на времето, предава македонската медия \"Мета\".\r\nТой също така допълни, че решението за името за обща употреба е невъзможно и че идентичността не трябва да се договаря.\r\nФити допълни, че спорът всъщност е двустранен, а не международен и че се преговаря само за името, а не за идентичностите, които влизат в сферата на елементарни човешки права, за които не се преговаря. Той се противопостави на името на македонски език, което няма да бъде преведено.\r\n\"Предложенията за името на Република Македония, или за евентуално име с географско определение да се произнася като в македонския език и да се пише само с латинските букви, т.е. името на езика, македонски, също така да се пише с латински букви и да се произнася по същия начин, както се прави в страната, са абсурдни и неустойчиви. Приемането на ерга омнес решение, едно име за цялостна, означава едно име за международна и вътрешна употреба, което би значило промяна на конституцията на Република Македония, промяна на имената на нашите институции, одит на всички международни споразумения, двустранни и многостранни, в които се използва конституционното име на страната и т.н. Съответно това решение е всъщност невъзможно\", убеден е Фити. Виктор Турмаков", "date": "2018.03.21", "title": "\"Мета\" (Македония): Според Македонската академия на науките и изкуствата предложенията за името са \"абсурдни, неустойчиви и невъзможни\""}
{"url": "http://www.focus-news.net/news/2018/03/21/2502056/kyustendil-vodosvet-za-zdrave-beshe-otsluzhen-po-povod-praznika-na-grada.html", "text": "Водосвет за здраве беше отслужен по повод празника на града – „Кюстендилска пролет”, предаде репортер на Радио „Фокус” – Кюстендил. Водосветът беше отслужен от Негово високо преподобие архимандрит Василий, протосингел на Софийска света митрополия. „Мир, здраве, успех и любов на всички граждани на този прекрасен град. Както се намираме в духовната пролет във Великия пост, така и с настъпването и на астрономическата пролет, Бог да ни даде, да ни дарува с именно тази благодат, от която ние имаме нужда. Всичко това което ни е потребно – да ни го дава”, каза Негово високо преподобие архимандрит Василий. По думите му всичко това, което се иска от хората в молитва, трябва да се вярва, че то ще бъде дадено. „Бог на мира, Бог на любовта, да бъде с нас, и да ни дарува само с братска Христа обич и любов”, каза Негово високо преподобие архимандрит Василий\r\nВенцеслав ИЛЧЕВ", "date": "2018.03.21", "title": "Кюстендил: Водосвет за здраве беше отслужен по повод празника на града"}
{"url": "http://www.focus-news.net/news/2018/03/21/2502063/premierat-boyko-borisov-shte-uchastva-v-zasedaniyata-na-evropeyskiya-savet-v-bryuksel.html", "text": "Министър-председателят Бойко Борисов ще участва в заседанията на Европейския съвет, които се провеждат на 22 и 23 март в Брюксел. Това съобщиха от правителствената информационна служба. На 22 март държавните и правителствени ръководители на държавите членки ще обсъдят Единния пазар, Европейския семестър, социални въпроси, търговията и Западните Балкани преди срещата на върха в София на 17 май.\r\nЛидерите на ЕС ще проведат и заседание във формата по чл. 50 от ДЕС на 23 март. На него ще бъде обсъден напредъкът в преговорите с Обединеното кралство в контекста на Споразумението по оттегляне.\r\nДнес премиерът Борисов ще участва в Тристранната социална среща на върха, която се провежда в Брюксел. В нея участват председателите на институциите на ЕС и висшето ръководство на европейските социални партньори, както и министър-председателят на държавата, председателстваща Съвета. Основна тема на пролетната Тристранна социална среща е свързана с постигането на резултати в областта на Европейския стълб на социалните права.", "date": "2018.03.21", "title": "Премиерът Бойко Борисов ще участва в заседанията на Европейския съвет в Брюксел"}
{"url": "http://www.focus-news.net/news/2018/03/21/2502031/meta-makedoniya-nikola-dimitrov-nashata-platforma-se-razlichava-ot-gratskata-nyama-promyana-ot-poslednata-sreshta.html", "text": "Външният министър на Македония Никола Димитров отказа да коментира пред журналисти точките на гръцкия проект за решаването на спора за името, но уточни, че македонското предложение се различава от гръцкото, предава македонската медия \"Мета\".\r\n\"Гръцкият проект е предмет на анализ в момент, не знам колко е полезно да коментираме съдържанието. Имаме проектоспоразумение, за което не говорим, защото, учейки се от самия процес, научихме, че е по-добре да го направим, тогава ще го разкрием. Убедени сме, че елементите от нашето проектоспоразумение ще бъдат полезни и в рамките на основния процес, който се води с посредничеството на специалния пратеник на ООН Матю Нимиц\", заяви Димитров.\r\nТой обясни, че най-значителното нещо, което се е случвало откакто е включен в преговорите като външен министър е срещата, която той и неговият гръцки колега Никос Кодзиас са имали с Нимиц във Виена, въпреки че на нея не е постигнат значителен напредък.\r\n\"Ще се опитаме да направим огромни скокове след няколко месеца. Едно от основните предизвикателства е изграждането на доверие, убеждаването на двете общества и ние сме подтикнати от европейската програма\", добави македонският министър.\r\nЩо се отнася до крайните срокове, той уточни, че следващите преговори с Нимиц във Виена ще се проведат на 30 март и не са определени като момент за постигане на споразумение. Виктор Турмаков", "date": "2018.03.21", "title": "\"Мета\" (Македония): Никола Димитров: Нашата платформа се различава от гръцката, няма промяна от последната среща"}
{"url": "http://www.focus-news.net/news/2018/03/21/2502067/dobrich-350-grama-amfetamin-sa-otkriti-v-53-godishen-mazh-ot-selo-dolina.html", "text": "350 грама амфетамин са открити в 53-годишен мъж от село Долина. Това съобщиха от ОДМВР-Добрич. Нa 20 март, около 22.45 часа в областния град е извършена проверка на криминално проявения Т.П. (53 г.). В хода на проверката е установено бяло прахообразно вещество с тегло 350 грама, реагиращо на полевия тест на наркотичното вещество амфетамин. Мъжът е задържан за 24 часа. Работата по случая продължава по описа на сектор ПКП при ОДМВР-Добрич.", "date": "2018.03.21", "title": "Добрич: 350 грама амфетамин са открити в 53-годишен мъж от село Долина"}
{"url": "http://www.focus-news.net/news/2018/03/21/2502066/radoslav-lazarov-okrazhna-prokuratura-varna-ima-danni-che-samoubiliyat-se-24-godishen-mazh-ubil-predi-tova-vazrastna-zhena-e-s-psihichno-zabolyavane.html", "text": "Има данни, че самоубилият се 24-годишен мъж,  убил преди това възрастна жена, е с психично заболяване. Това заяви пред журналисти говорителят на Окръжната прокуратура във Варна Радослав Лазаров, предаде репортер на Радио „Фокус“ – Варна. „Окръжната прокуратура във Варна ръководи разследването на наказателното производство, образувано в малките часове на днешния ден, за извършено убийство и последвало самоубийство на извършителя на деянието. Установено е към настоящия момент, въпреки краткия период на разследването, че по всяка вероятност извършителят е психически болен. Той е вършил непристойни действия на балкона на своето жилище, прехвърлил се е на балкона на своя съседка. Разбил е вратата или прозореца, влязъл е и я е умъртвил. При пристигането на полицията е констатиран този факт, както и неговото самоубийство посредством електрически ток“, заяви прокурор Лазаров. По думите му предстои да бъде установено дали има данни извършителят да е регистриран като психично болен. „Предстои да бъдат назначени и изготвени аутопсии на труповете, предстои да бъдат проверявани причините и условията за извършване на престъплението“, каза още прокурор Радослав Лазаров. В хода на разследването ще се установява и дали е имал зависимост от наркотици. Радослав Лазаров добави, че няма оплакване за забавяне на полицията. На този етап няма данни за други подобни случаи на агресия към съседи от страна на извършителя, който е живеел сам на адреса.„Фокус“ припомня, че около 1.00 часа след полунощ днес в кв. „Младост“ 24-годишният Цветан А. започнал да хвърля от балкона на жилището си различни предмети. Младият мъж излязъл на балкона гол и крещял. Шумът от виковете и буйството му събудили живеещите във входа съседи. Подаден бил сигнал на спешния телефон 112. Цветан прескочил преградата между двата балкона и се прехвърлил в съседския. В апартамента живеела 84-годишната Минка М. След като вратата на жилището ѝ била разбита от пристигналия полицейски екип от ОДМВР, възрастната жена била открита мъртва. Убийството ѝ е извършено с множество удари.\r\nВ апартамента било намерено и тялото на Цветан, който се самоубил чрез включени кабели в електрическия контакт.\r\nМарияна ВАЛЕНТИНОВА", "date": "2018.03.21", "title": "Радослав Лазаров, Окръжна прокуратура – Варна: Има данни, че самоубилият се 24-годишен мъж,  убил преди това възрастна жена, е с психично заболяване"}
{"url": "http://www.focus-news.net/news/2018/03/21/2502058/24-vesti-makedoniya-skopie-i-atina-si-razmeniha-proektopredlozheniya-za-razreshavaneto-na-spora-s-imeto.html", "text": "Два проектодоговора за името. Един от Скопие пътува до Атина, а другият преди няколко дни пристигна от Гърция в Македония.  Споразуменията според македонското правителство трябва да бъде инструмент, който трябва да помогне в процеса на преговорите в следващата фаза, която трябва да се проведе във Виена на равнище министри на 30 март с посредника от ООН Матю Нимиц, предава македонската медия \"24 Вести\".\r\n\"Може би е честно да кажа, че има различия\" заяви македонският външен министър Никола Димитров. Министър-председателят Зоран Заев не даде подробности. Той твърди, че все още не са обсъждани конкретни географски определения, но не отговори точно дали Гърция предпочита термините \"Горна Македония\".\r\n\"В нашето проектоспоразумение съществуват много международни формулировки в частта на името, употребата, обхватът, идентичността и т.н. Те са все още на масата за преговори\", уточни той.\r\n\"Ние направихме текст с всичките си предложения в пълен размер, както по отношение на откритите проблеми, които имаме с Македония , така и по отношение на бъдещата програма за сътрудничество, която ще донесе ползи и на двете страни. Изпратих този текст преди няколко дни в Скопие \", на свой ред заяви гръцкият министър на външните работи Никос Кодзиас.\r\nСпоред гръцките медии проектопредложението съдържа седем точки, които се отнасят до името, обхвата на използване, езика, идентичността, търговските употреби, преките пътища и акронимите. Понастоящем медиите в Гърция съобщават, че по отношение на петте предложения на Нимиц най-приемливо за Атина е \"Горна Македония\", но на кирилица, без превод. Виктор Турмаков", "date": "2018.03.21", "title": "\"24 Вести\" (Македония): Скопие и Атина си размениха проектопредложения за разрешаването на спора с името"}
{"url": "http://www.focus-news.net/news/2018/03/21/2502064/parlamentat-izleze-v-20-minutna-pochivka-za-da-se-utochnyat-tekstove-po-prehodnite-i-zaklyuchitelni-razporedbi-na-zakona-za-razvitie-na-akademichniya-sastav.html", "text": "Парламентът излезе в 20-минутна почивка, за да се уточнят текстовете по преходните и заключителни разпоредби на Закона за развитие на академичния състав, предаде репортер на  Агенция „Фокус“. Предложението направи председателят на Комисията по образованието и науката Милена Дамянова, тъй като проф. Анелия Клисарова от БСП оттегли своето предложение в преходните и заключителни разпоредби на Закона за развитие на академичния състав, с който се изменя  Законът за висшето образование. Предложението на проф. Клисарова бе прието от комисията и дава възможност на  министъра на образованието да назначава временно ректор на университет в случаите, когато за него се установи плагиатство. Проф. Клисарова заяви, че трябва  при установяване на плагиатство независимо дали е от страна на декан, ректор или друг член на академичното ръководство, той да бъде освободен от Общото събрание, тъй като е назначен именно от него.  Заместник-министърът на образованието Петър Николов заяви, че е наивно да се мисли, че Общото събрание може да свърши тази работа, при  положение, че преподавателите са зависими от ректора.  Николов  поясни, че е важно министърът да може да назначава временно ректор на университет.  Според него сме изправени пред абсурдната ситуация законът да позволява ректор на висше училище, хванат в плагиатство, да не може да бъде по никакъв начин санкциониран. \r\nДеница КИТАНОВА", "date": "2018.03.21", "title": "Парламентът излезе в 20-минутна почивка, за да се уточнят текстове по преходните и заключителни разпоредби на Закона за развитие на академичния състав"}
{"url": "http://www.focus-news.net/news/2018/03/21/2502055/alsat-m-makedoniya-spored-nikola-dimitrov-ima-razlika-mezhdu-makedonskite-i-gratskite-sporazumeniya-za-urezhdane-spora-za-imeto.html", "text": "Представител на македонското министерство на външните работи е представил в Атина македонския проект за споразумение за решаване на спора за името, заяви на пресконференция македонският външен министър Никола Димитров, предава македонската медия \"Алсат-М\".\r\nТой подчерта, че македонският проектодоговор е бил интензивно разработван през последните дни и потвърди, че македонската страна е получи гръцкия проект за споразумение. Той посочи, че има различия между македонското и гръцкото проектоспоразумения.\r\n\"Гръцкият проект за споразумение подлежи на анализ през този период. Когато общуваме през медиите, работата се усложнява. Честно е да се каже, че има различия и се надяваме, че ако обсъдим заедно една цел, да успеем да преодолеем тези различия\", допълни министърът. \"В това общуване, което досега се провеждаше предимно чрез устен диалог влиза в етап на обмен на писмени документи\", допълни той\r\nЦелта е да се намери устойчиво и  достойно решение за преодоляване на разликата за името, да се направи разграничение между нашата държава Македония и региона Македония в Гърция\", заяви Димитров.\r\nМинистърът подчерта, че с нетърпение и с удоволствие я очаква посещението на колегата му от Гърция Никос Кодзиас , който в четвъртък ще пристигне в страната. Виктор Турмаков", "date": "2018.03.21", "title": "\"Алсат-М\" (Македония): Според Никола Димитров има разлика между македонските и гръцките споразумения за уреждане спора за името"}
{"url": "http://www.focus-news.net/news/2018/03/21/2502045/voice-of-america-makedoniya-makedoniya-rd-sobstveniya-proekt-za-sporazumenie-s-gartsiya.html", "text": "Македония изпрати своя проект за споразумение с Атина, заявиха висши държавни служители, като същевременно признаха, че през последните дни в Скопие е пристигнал гръцки проект за споразумението. Целта е двата документа - македонския и гръцкия - да бъдат разгледани по време на предстоящото посещение на гръцкия външен министър Никос Кодзиас в Скопие, предава Voice of America  в своята македонска редакция.\r\nИдеята е по време на срещите в Скопие да се проведе  подготовката на кръга  преговори под егидата на посредника на ООН Матю Нимиц, която бе обявен днес, че ще се проведе през следващия петък, 30 март във Виена.\r\n\"Днес в Атина представител на Министерството на външните работи на Република Македония предаде на гръцката страна проект на споразумение, което беше подготвено интензивно през  последните дни - това е македонският проект за споразумение. В същото време бих искал да потвърдя, че в последните дни получихме гръцкия проект за споразумение. По този начин комуникацията, която се провежда главно чрез устния диалог, вече навлиза в етапа на писмени документи. Ние сме убедени, че ако целта е да се намери устойчиво и достойно решение, ако се намери разумно разграничение между нашата държавна Македония и Македония в Гърция, тогава всичко е възможно \", заяви външният министър на Македония Никола Димитров.\r\n\"Нашият проект за договор има повече международни формулировки на такива международни споразумения, защото формулировките в частта на името, употребата, широчината, идентичността и т.н. са все още на масата за преговори. Така че те са поставени в различни форми, тъй като са поставени от гръцката страна. Но аз вярвам, че в крайна сметка ООН е този, който има най-сериозен опит в такива договори, така че очакваме окончателното решение от там. Няма да кажа подробностите, защото преди всичко те са от техническата страна на организирането на структурата на международно споразумение \", подчерта министър-председателят Зоран Заев. Виктор Турмаков", "date": "2018.03.21", "title": "Voice of America (Македония): Македония р;д собствения проект за споразумение с Гърция"}
{"url": "http://www.focus-news.net/news/2018/03/21/2502071/nimh-neznachitelno-povisheni-na-vodnite-niva-e-otcheteno-v-zapadnobelomorskiyat-baseyn-prez-poslednoto-denonoshtie.html", "text": "През последното денонощие водните нива на реките в голяма част от Западнобеломорският басейн са се повишили незначително, вследствие на валежи и оттичане, сочи справка на сайта на Националният институт по метеорология и хидрология към Българската академия на науките (НИМХ към БАН). Регистрираните колебания в басейна са от минус 39 см до плюс 24 см. Водните количества в басейна са около и над праговете за високи води. Днес и утре през деня ще има процес на временно понижение или задържане на нивата на реките в басейна. От вечерните часове на 22 и на 23 март ще има повишения на речните нива в средните и долни части от водосборите на реките Струма и Места, вследствие на валежи, като по-значителни ще бъдат повишенията в долните части на река Струма и притока ѝ – река Струмешница и долните части от водосбора на река Места на 22 март вечерта и през нощта срещу 23 март.", "date": "2018.03.21", "title": "НИМХ: Незначително повишени на водните нива е отчетено в Западнобеломорският басейн през последното денонощие"}
{"url": "http://www.focus-news.net/news/2018/03/21/2502068/zam-ministar-aleksandar-manolev-podkrepyame-klasterite-v-balgariya-s-nad-36-mln-evro.html", "text": "По Оперативна програма „Иновации и конкурентоспособност“ последователно се инвестират средства за развитие на клъстерите в България. През миналия програмен период 15 млн. евро са били инвестирани в такива проекти, а към момента се изпълняват договори за 6,5 млн. евро. През 2018 г. ще стартира и нова процедура на стойност 15 млн. евро за насърчаване и развитие на клъстерите в страната ни. Това стана ясно от изказването на заместник-министърът на икономиката Александър Манолев по време на откриването на Европейската конференция на TCI` 2018 в София. Сред официалните лица бяха и Росен Плевнелиев, президент на Р България в периода 2012 – 2017 г., Алберто Пеци, член на борда на директорите на TCI и др. Това съобщиха от пресцентъра на Минситерство на икономиката.\r\n„Държавата ще продължи да подкрепя клъстерите, но е важно да се организират повече събития и обучения, за да могат и представителите на бизнеса да осъзнаят нуждата от тези обединения“, подчерта Александър Манолев. Той обърна внимание и на някои от добрите примери в България. Сред споменатите бяха Български Мебелен Клъстер, който отчита съвкупен оборот от близо 30 млн. евро и продължава да нараства с темпове от около 8-9% на годишна база; Български Клъстер “Телекомуникации”, който е нагледно доказателство за заздравяване на връзката между образованието и бизнеса; Индустриален клъстер Средногорие, в който влизат индустриални предприятия от района на Централното Средногорие, осигуряващи заетост на над 8 000 лица и др. „Трябва да споменем и Аутомотив Клъстер България – не само заради важната му роля за продължаване на инвестициите в автомобилния сектор в България, но и като пример как се подобрява сътрудничеството между институциите и бизнеса, когато имаш ясен и представителен обединител на бранша“, допълни зам.-министър Манолев. \r\n„Тези примери не са изчерпателни, но ясно показват, че в България има редица успешни клъстерни обединения и те постигат нови успехи с всяка изминала година“, каза още Александър Манолев. Той направи и паралел между слогана на Българското председателство на Съвета на ЕС – „Съединението прави силата“ и нуждата от повече обединения в икономическия сектор. „Защото само обединен българският бизнес може да бъде конкурент на глобалния пазар“, подчерта икономическият заместник-министър. \r\nТCI е водеща глобална мрежа на организациите в областта на клъстерите и конкурентоспособността, която достига до над 9 000 практикуващи членове на агенции за развитие, клъстерни организации, академични институции, фирми и различни организации в над 110 страни. За първи път страната ни е домакин на Европейската конференция на TCI, която събира на едно място представители от над 30 държави и повече от 150 делегати.", "date": "2018.03.21", "title": "Зам.-министър Александър Манолев: Подкрепяме клъстерите в България с над 36 млн. евро"}
{"url": "http://www.focus-news.net/news/2018/03/21/2502070/plovdiv-30-godishen-mazh-poluchi-prisada-ot-38-godini-lishavane-ot-svoboda-za-bludstvo-zakana-s-ubiystvo-huliganstvo-i-povrezhdane-na-chuzhdo-imushtestvo.html", "text": "30-годишен мъж получи присъда от 3.8 години „лишаване от свобода“ за блудство, закана с убийство, хулиганство и повреждане на чуждо имущество.  Това съобщиха от пресцентъра на Апелативна прокуратура - Пловдив.\r\nПо обвинителен акт на Районна прокуратура - Пловдив е осъден Благовест М., на 30 г., за това, че е извършил действие с цел да възбуди и удовлетвори полово желание без съвкупление по отношение на лице, ненавършило 14-годишна възраст и за това, че се заканил на другиго с убийство и това би могло да възбуди основателен страх за осъществяването му, и за това, че противозаконно е повредил чужди движими вещи, както  и за това, че при условията на продължавано престъпление е извършил непристойни действия, грубо нарушаващи обществения ред и изразяващи явно неуважение към обществото. Районен съд - Пловдив му е наложил наказание от 3.8 години „лишаване от свобода“ при първоначален общ режим и обществено порицание, което следва да се изпълни, като се прочете присъдата пред живущите в блока, където е живял Благовест М. \r\nПо делото е установено, че на 13 юли 2016 г. в гр. Пловдив, във вход на жилищен блок, Благовест М. извършил блудствени действия с малолетно момче, за което бил подаден сигнал в 1 РУ на МВР-Пловдив. На 18 септември 2016 г. в гр. Пловдив, в жилищния блок, където живеел, изритал няколко пъти вратата на апартамент на негова съседка, счупил звънеца и отправил заплашителни изрази към жената: „Този път ще те убия, ще те размажа. Сега влизам и никой няма да може да те спаси“. На 21 октомври 2016 г. в гр. Пловдив, в жилищен блок, повредил вратата на апартамента на същата съседка, като отправял силни удари с крак и засегнал целостта на лайсната и секретната брава. Присъдата подлежи на протест и обжалване пред Окръжен съд - Пловдив.", "date": "2018.03.21", "title": "Пловдив: 30-годишен мъж получи присъда от 3.8 години „лишаване от свобода“ за блудство, закана с убийство, хулиганство и повреждане на чуждо имущество"}
{"url": "http://www.focus-news.net/news/2018/03/21/2502074/blagoevgrad-obshtina-gotse-delchev-shte-se-vklyuchi-za-poredna-godina-v-initsiativata-chasat-na-zemyata.html", "text": "Община Гоце Делчев ще се включи за поредна година в инициативата „Часът на Земята”. Това съобщиха от пресцентъра на Общината. Тазгодишното издание на една от най-мащабните акции на природозащитната организация WWF „Часът на Земята” ще се състои на 24 март във времето от 20.30 до 21.30 часа. Темата на кампанията тази година е „Свържи се с природата\", а неин фокус е опазването на биоразнообразието. По време на „Часът на Земята”, хора от целия свят символично угасяват осветлението в домовете си за един час. През този час знакови сгради също притъмняват, а по този начин се отправя призив за по-устойчиво бъдеще.\r\n„Часът на Земята” се провежда за първи път през 2007 г. в Австралия, а в България – през 2009 г., като всяка изминала година привържениците на инициативата стават все повече.\r\nОбщина Гоце Делчев и тази година ще се присъедини към инициативата „Часът на Земята\", като във времето от 20.30 до 21.30 часа на 24 март 2018 година, ще угасне осветлението на знакови сгради в централната част на града.\r\nОбщината призовава гражданите да подкрепят инициативата и да изключат осветлението на домовете си за един час.", "date": "2018.03.21", "title": "Благоевград: Община Гоце Делчев ще се включи за поредна година в инициативата „Часът на Земята”"}
{"url": "http://www.focus-news.net/news/2018/03/21/2502076/vodnospasitelnata-sluzhba-na-bchk-shte-predstavi-programite-i-pravilata-za-vodna-bezopasnost-na-22-mart-po-povod-svetoven-den-na-vodata.html", "text": "Водноспасителната служба на БЧК ще представи програмите и правилата за водна безопасност на 22 март по повод Световен ден на водата като част от инициативата „Международен Воден Мост“ 2018 г. Това съобщиха от пресцентъра на БЧК. Демонстрацията ще се проведе от 10.00 часа до 12.00 часа в Националния музей „Земята и хората“. Под формата на игри и забавления, всеки посетител ще може да научи как правилно да постави спасителна жилетка и как да окаже помощ при воден инцидент.\r\nЩе бъдат разяснени въпроси, касаещи водната безопасност, а всички родители (минали, настоящи или бъдещи) ще получат Наръчник за родителя – „Дръж под око”, където под формата на въпроси и отговори са разгледани различните житейски ситуации, при които може да възникне воден инцидент.", "date": "2018.03.21", "title": "Водноспасителната служба на БЧК ще представи програмите и правилата за водна безопасност на 22 март по повод Световен ден на водата"}
{"url": "http://www.focus-news.net/news/2018/03/21/2502069/georgi-ganchev-kmet-na-rusokastro-razlivat-na-reka-rusokastrenska-e-v-po-niskite-zemedelski-obrabotvaemi-zemi.html", "text": "Разливът на река Русокастренска е в по-ниските земеделски обработваеми земи. Това каза за Радио „Фокус“ - Бургас кметът на село Русокастро Георги Ганчев. „Реката наистина вдигна нивото, но в рамките на населеното място нямаме притеснения“, обясни кметът. По думите му наводнение са няколко изби, които не са обитаеми и при по-силен дъжд винаги се пълнят с подпочвена вода, която се изпомпва с помощта на екипи от Община Камено. „И в големия дъжд не е имало сериозни щети от реката в селото. Всяка година искаме почистване на реката, но това не се случва“, каза още Ганчев. По думите му в селището се почистват шахтите. „Там, където има запушване, реагираме с наличните хора, има багер, с който се отводнява“, добави още кметът. В селото живеят 1200 души.\r\nМария РУСЕВА", "date": "2018.03.21", "title": "Георги Ганчев, кмет на Русокастро: Разливът на река Русокастренска е в по-ниските земеделски обработваеми земи"}
{"url": "http://www.focus-news.net/news/2018/03/21/2502080/mosv-chetiri-balgarski-proekta-se-boryat-za-evropeyskite-nagradi-natura-2000.html", "text": "Тази година за четвърти път Европейската комисия отличава забележителни достижения в управлението и опазването по „Натура 2000“ – мрежата на ЕС от защитени обекти. На 14 март са обявени финалните проекти, които подлежат на гласуване от гражданите на ЕС. Избрани са 25 финалисти от 75 допуснати за участие кандидатури, получени от всички страни на общността. Между избраните финалисти има и 4 български проекта, които се борят за наградите на „Натура 2000“. Това съобщиха от пресцентъра на Министерството на околната среда и водите (МОСВ).\r\nИзбраните финалисти са от Австрия, Белгия, България, Германия, Гърция, Дания, Естония, Ирландия, Испания, Люксембург, Обединеното кралство, Полша, Португалия, Унгария, Франция и Чешката република. Те включват няколко трансгранични проекта, в които също участва и Турция, и един общ проект на равнище ЕС. \r\nЦелта на наградите е да се насърчат и отличат най-успешните постижения в управлението на защитените зони от мрежата „Натура 2000“. По този начин се повишава осведомеността за мрежата от защитени обекти и нейната роля за опазване на европейското природно наследство, като в същото време се популяризират социалните и икономическите ползи. \r\nДо 22 април всички европейски граждани могат да гласуват за своя финалист и да бъдат своеобразно жури на „Наградата на европейските граждани“. Наградите са в 5 категории – опазване на природата, социално-икономически ползи, комуникация, съчетаване на интересите/разбиране и трансгранично сътрудничество. \r\nПобедителите ще бъдат обявени на церемония, организирана от европейския комисар по въпросите на околната среда, морското дело и рибарството Кармену Вела в Брюксел на 17 май 2018 г. (четвъртък). Във връзка с инициативата в официалното прессъобщение на ЕК еврокомисар Вела заявява: „Възхитен съм от многобройните достижения в областта на опазването на нашето европейско природно наследство. Те демонстрират ясно стойността, която природата осигурява на европейската икономика, както и централното място, което природата заема в нашата култура“. И призовава: „Гласувайте сега и изразете признанието, което тези забележителни достижения заслужават!“.\r\nПубличното гласуване се провежда до 22.04.2018 г. на следния уебадрес: .  \r\nДопълнителни материали, включително и електронни визуализации, са достъпни: .", "date": "2018.03.21", "title": "МОСВ: Четири български проекта се борят за европейските награди „Натура 2000“"}
{"url": "http://www.focus-news.net/news/2018/03/21/2502081/shumen-yazovir-ticha-preliva-prez-prelivnik-s-105-kub-msek.html", "text": "Язовир „Тича“ прелива през преливник с 10.5 куб. м/сек., през основен изпускател с 13 куб. м/сек. плюс 5 куб.м/с през ВЕЦ. Това сочат данните на Басейнова дирекция „Черноморски район“ към 11.00 часа. В  община Смядово яз. „Кълново“ прелива с 0.6 куб. м/сек. и се източва през основен изпускател с 0.4 куб. м/сек. На територията на община Нови Пазар яз. „Нови Пазар 1“ е запълнен на 84%, контролирано се изпуска през основен изпускател с 1 куб. м/сек. Язовир „Шумен“ е запълнен на 70%, яз. „Фисек“ – 44% запълнен. В община Търговище яз. „Пресиян“ е  на 2.6 м под кота преливен ръб и яз. „Лиляк“ – 4.7 м. под кота преливен ръб.", "date": "2018.03.21", "title": "Шумен: Язовир „Тича“ прелива през преливник с 10.5 куб. м/сек"}
{"url": "http://www.focus-news.net/news/2018/03/21/2502079/ministarat-na-obrazovanieto-shte-naznachava-vremenno-rektor-na-universitet-ako-za-nego-se-ustanovi-plagiatstvo-v-nauchnite-trudove.html", "text": "Министърът на образованието ще назначава временно ректор на университет, ако за него се установи плагиатство в научните трудове, предаде репортер на Агенция „Фокус“. Това се случи след като парламентът прие текстове в преходните и заключителни разпоредби на Закона за развитие на академичния състав, с който се изменя Законът за висшето образование. \"За\" тях гласуваха  84 народни представители, \"против\" - 13 и \"въздържали се\" - 2, с което текстът  бе приет. Съгласно приетите текстове министърът ще прави това и в случаите, когато ректорът на даден университет не изпълни правомощията  си да освободи от длъжност лице, за което е констатирано плагиатство. Законът въвежда ограничение  временното заемане на длъжността ректор да се изпълнява за не повече от 6 месеца. \r\nДеница КИТАНОВА", "date": "2018.03.21", "title": "Министърът на образованието ще назначава временно ректор на университет, ако за него се установи плагиатство в научните трудове"}
{"url": "http://www.focus-news.net/news/2018/03/21/2502082/evrodeputatat-ot-gerbenp-vladimir-uruchev-organizira-konkurs-za-ese-moyata-viziya-za-moderno-zemedelie.html", "text": "Евродепутатът от ГЕРБ/ЕНП Владимир Уручев организира конкурс за есе на тема: „Моята визия за модерно земеделие“. Това съобщиха от пресцентъра на ПП ГЕРБ. Инициативата е в рамките на Първия национален форум на младите фермери, чийто съорганизатор е евродепутатът. Право на участие в конкурса имат всички български студенти от аграрни специалности. Кандидатите трябва да подготвят есе с обем до три страници (1 500 думи), в което да представят визията си за развитието на модерно българско земеделие. Победителите в конкурса ще бъдат част от българската делегация на 5-ия Европейски конгрес на младите фермери в Брюксел през втората половина на 2018 г.\r\nСрокът за изпращане на есетата е 10 април 2018 г. Творбите трябва да се изпращат на e-mail: rector@au-plovdiv.bg със заглавие: Конкурс-есе „Моята визия за модерно земеделие“ с включени име на автора, учебно заведение и данни за контакт.\r\nКласирането и обявяването на победителите ще се състои на 20 април в Аграрен университет - Пловдив в рамките на първия Национален форум на младите фермери.\r\nОрганизатори на Първия национален форум на младите фермери са евродепутатът Владимир Уручев, Аграрен университет-Пловдив, Асоциацията на земеделските производители в България и Националната служба за съвети в земеделието.", "date": "2018.03.21", "title": "Евродепутатът от ГЕРБ/ЕНП Владимир Уручев организира конкурс за есе „Моята визия за модерно земеделие“"}
{"url": "http://www.focus-news.net/news/2018/03/21/2502065/faktor-makedoniya-kakvi-sa-pette-predlozheniya-za-imeto-na-makedoniya-publikuvani-ot-gratskite-mediii.html", "text": "Гръцките медии, сред които и вестниците \"Катимерини\" и \"Та неа\" публикуваха петте имена, съдържащи се в гръцкото предложение за спора с името, след като македонският външен министър Никола  Димитров разкри, че проектоспоразумението е изпратено до Скопие, предава македонската медия \"Фактор\".\r\nТова са същите идеи, представени от посредника на ООН Матю Нимиц, т.е. имената:\r\n- Република Северна Македония\r\n- Република Нова Македония\r\n- Република Горна Македония\r\n- Република Вардарска Македония\r\n-Република Македония (Скопие)\r\nГръцките медии през изминалия период прехвърлят топката на македонска страна, позовавайки се на изявленията на нейния министър-председател Зоран Заев и на външния министър Никола Димитров, като аргументи, че може би ще е трудно да се постигне компромис.\r\n\"Никой не може да предвиди събитията, тъй като ситуацията между двете страни се характеризира като спокойна, но провокативни изявления, особено от Димитров, не създават условия за компромис. Параграфите за историята и културата, които трябва да споделят двете страни, така и настояването на Заев че не е необходимо да се промени Конституцията на Скопие, предвиждат отрицателен резултат за преговори \", пише\" Та неа \".\r\nВ гръцкото правителство е насрочена срещата на двамата коалиционни партньори Алексис Ципрас (Министър-председател от партия СИРИЗА) и Панос Каменос (Министър на отбраната и председател на партия \"Независими гърци).Те ще обсъдят въпроса в премиерския дворец и не е изключена възможността и въпроса за името да бъде част от дневния ред. Виктор Турмаков", "date": "2018.03.21", "title": "\"Фактор\" (Македония): Какви са петте предложения за името на Македония, публикувани от гръцките медии?"}
{"url": "http://www.focus-news.net/news/2018/03/21/2502083/parlamentat-vavede-po-strog-kontrol-varhu-protsedurite-za-pridobivane-na-nauchni-stepeni-i-za-zaemane-na-akademichni-dlazhnosti.html", "text": "Парламентът прие на второ четене промените в Закона за развитие на академичната дейност, предаде репортер на Агенция „Фокус”. Със законопроекта се създава национална общовалидна рамка за участие в процедурите за придобиване на научни степени и заемане на академични длъжности като за всяко професионално направление се въвеждат минимални национални изисквания. Предвидено е за членове на научно жури да се избират само хабилитирани лица, които отговарят на съответните минимални национални изисквания. В законопроекта се развива по-детайлно процедурата за осъществяване на контрол от страна на министъра на образованието и науката относно дейността на висшите училища при провеждане на процедури за придобиване на научни степени и за заемане на академични длъжности. Към него се създава Комисия по академична етика, която освен да разглежда сигналите за евентуални нарушения, ще следи и за наличието на плагиатство в научните трудове. Законовите промени предвиждат комисията да осъществява дейността си в 5-членен състав, а един от членовете да бъде правоспособен юрист. Членовете се предвижда да бъдат хабилитирани лица, притежаващи образователна и научна степен „доктор” и най-малко 10-годишен стаж по специалността.\r\nСпоред вносителите законопроектът решава проблеми като защитата на правата на главните асистенти, които не са успели по обективни причини да придобият докторска степен и урежда процедурите по издаване на дубликати на изгубени дипломи, издадени по отменения закон за научните степени и звания. \r\nИван ЛАЗАРОВ", "date": "2018.03.21", "title": "Парламентът въведе по-строг контрол върху процедурите за придобиване на научни степени и за заемане на академични длъжности"}
{"url": "http://www.focus-news.net/news/2018/03/21/2502084/silistra-s-6-sm-se-e-povishilo-nivoto-na-reka-dunav-v-rayona-na-grada-prez-poslednoto-denonoshtie.html", "text": "С 6 см се е повишило нивото на река Дунав при Силистра през последното денонощие. Това сочат данните на сайта на ИАППД - Русе. Водният стоеж тази сутрин е 641 см. При Тутракан е отчетено повишение с 8 см до ниво 618 см, като данните са от автоматична измервателна станция. При Русе водният стоеж е 651 см, повишението за последните 24 часа е с 14 см. Прогнозата за водните стоежи за 23 март сочи покачване при Русе с 60 см до ниво 711 см, при Силистра покачване с 34 см до ниво 675 см.", "date": "2018.03.21", "title": "Силистра: С 6 см се е повишило нивото на река Дунав в района на града през последното денонощие"}
{"url": "http://www.focus-news.net/news/2018/03/21/2502086/programata-za-letni-studentski-stazhove-v-darzhavnata-administratsiya-startira-dnes.html", "text": "Програмата за летни студентски стажове в държавната администрация стартира днес. Това съобщиха от правителствената информационна служба.\r\nПо програмата са обявени 1145 свободни стажантски позиции в 43 професионални направления. Най-много са стажовете, обявени в направления: Икономика (394), Право (145), Администрация и управление (140), Архитектура, строителство и геодезия (64) и Информатика и компютърни науки (47).\r\nВ програмата могат да участват всички български граждани, които се обучават във висши училища в страната или чужбина. \r\nКандидатстването, първоначалния подбор и класирането на кандидатите се извършва изцяло онлайн на Портала за студентски стажове в държавната администрация: .\r\nУсловията за кандидатстване са:\r\n1.Регистрация и създаване на профил в Портала\r\n2.Решаване на онлайн тест в Портала\r\n3.Избор на до 5 стажантски позиции за стаж.\r\nКрайният срок за кандидатстване по програмата е 22 април 2018 г., 23,59 часа. Подробна информация за всеки етап от програмата може да намерите .\r\nСтажовете ще се проведат в рамките на трите летни месеца: юли, август и септември. Продължителността им е между 10 и 45 работни дни. Всеки успешно завършил стажа си студент ще получи Удостоверение за проведен стаж и Оценка на придобитите по време на стажа умения.", "date": "2018.03.21", "title": "Програмата за летни студентски стажове в държавната администрация стартира днес"}
{"url": "http://www.focus-news.net/news/2018/03/21/2502087/iliyan-tsvetkov-obshtina-petrich-vazmozhnostta-za-plashtaneto-na-mestnite-danatsi-i-taksi-po-elektronen-pat-ulesnyava-mnogo-fizicheskite-i-yuridicheski-litsa.html", "text": "Възможността за плащането на местните данъци и такси по електронен път улеснява много физическите и юридически лица. Това каза за Радио „Фокус“ – Пирин Илиян Цветков, директор на Дирекция „Местни данъци и такси“ към Община Петрич. Той обясни, че до въвеждането на тази нова система в общината се е стигнало благодарение на общинското ръководство. „Една от целите на настоящото ръководство на Община Петрич е да бъдат предоставяни все повече услуги, по начин, който да улеснява физическите и юридически лица при обслужването им от администрацията. Това е една стъпка в тази посока, осигуряваща информация на данъчнозадължените лица и възможност за плащане на задължения към Дирекция „Местни данъци и такси“ без да е необходимо да се посещава дирекцията“, каза още Цветков. Той добави, че към днешна дата системата функционира нормално. „За да бъде използвана е необходима еднократна регистрация в Дирекция „Местни данъци и такси“, за да могат да бъдат идентифицирани заявителите, след което на посоченият от тях e-mail адрес, се получава и паролата за достъп до сайта за проверка и плащане на задължения към Дирекция „Местни данъци и такси“, подчерта Цветков.\r\nЛивия НИНОВА", "date": "2018.03.21", "title": "Илиян Цветков, Община Петрич: Възможността за плащането на местните данъци и такси по електронен път улеснява много физическите и юридически лица"}
{"url": "http://www.focus-news.net/news/2018/03/21/2502088/burgas-15-mazhe-sa-zadarzhani-za-lihvarstvo-i-razprostranenie-na-narkotitsi.html", "text": "15 мъже са задържани за лихварство и разпространение на наркотици. Това съобщиха от ОДМВР-Бургас. Мъжете са на възраст между 20 и 40 години и са задържани от служители от ОДМВР – Бургас при проведена на територията на цялата област специализирана полицейска операция. \r\nОбразувани са шест бързи полицейски производства, четири досъдебни производства и две преписки. \r\nИззето е голямо количество от различни по вид наркотични вещества, сред които: марихуана, метамфетамин и хитова дрога „чай”/ по последни данни на специалистите т.нар. „чай” съдържа синтетични канабиноиди, чието действие наподобява активната съставка на канабиса – тетрахидроканабинол. Употребата на този тип дрога крие големи рискове за здравето, тъй като освен биологични, може да отключи и психически проблеми/. \r\nВ бургаския квартала „Победа” е задържан криминално проявения с инициали Б.Щ., 39-годишен, от чийто дом на улица „Кракра”, са намерени и иззети голямо количество суха тревна маса /канабис/ и електронна везна. Установени са и двама дилъри, работещи за Б.Щ. по разпространение на наркотичните вещества, които са разпитани в качеството си на свидетели по образуваното досъдебно производство.\r\nОт жилище, разположено на ул. «Зора» в същия квартал, обитавано от брата на Б.Щ. – криминално проявения М.Щ., 47-годишен, са намерени и иззети две чужди лични карти, тетрадка с имена на лица кредитополучатели, талон за МПС, нотариални актове и договор за предоставяне за ползване на недвижим имот, дадени като залог срещу получени парични средства. Разпитани в качеството на свидетели са множество кредитополучатели. По случая е образувано досъдебно производство за лихварство и извършване без разрешение на банкови и други финанасови сделки. \r\nРаботата по цялостно документиране на престъпната дейност на 15-те мъже, задържани за срок от 24 часа при специализираната полицейска операция, продължава от служители на ОДМВР – Бургас.", "date": "2018.03.21", "title": "Бургас: 15 мъже са задържани за лихварство и разпространение на наркотици"}
{"url": "http://www.focus-news.net/news/2018/03/21/2502089/pravitelstvoto-predostavi-500-hil-dolara-za-organiziraneto-na-svetovnoto-parvenstvo-po-voleybol-za-mazhe-v-balgariya.html", "text": "Правителството отпусна 500 000 долара, което е сумата, предвидена за плащане през 2018 г. за организирането и провеждането на Световното първенство по волейбол за мъже. България е съдомакин, заедно с Италия, на големия спортен форум през есента на 2018 г. Общата сума на изплатените от кабинета средства за организацията му в периода 2016-2018 г. е 5 000 000 долара. Това съобщиха от правителствената информационна служба.\r\nСветовното първенство по волейбол за мъже е едно от най-престижните състезания в света. В него ще участват най-силните отбори по волейбол и поради това интересът е огромен както от страна на българските зрители, така и на тези от чужбина. Провеждането на спортната проява ще утвърди авторитета на България сред световната спортна общественост и ще окаже положително въздействие върху развитието и популяризирането на българския спорт и възможностите на българските спортисти за изява.", "date": "2018.03.21", "title": "Правителството предостави 500 хил. долара за организирането на Световното първенство по волейбол за мъже в България"}
{"url": "http://www.focus-news.net/news/2018/03/21/2502085/faktor-makedoniya-predlozhenie-se-izbiva-s-predlozhie-kakvi-sa-manevrite-na-makedonskoto-vanshno-ministerstvo-v-spora-za-imeto-s-gartsiya.html", "text": "В македонската общественост дълго време съществуваше голяма загриженост от последиците, които ще предизвика гръцкото предложение за окончателно споразумение по спора за името и много повече информация се научаваше през гръцките медии, които широко твърдяха, че имат различни детайли от документа с предложенията, коментира македонската медия \"Факто\".\r\nВъпреки това, вчера ходът министъра на външните работи на Македония Никола Димитров за предаването на македонското проектопредложение за решение на името идва като отлична стратегическа стъпка, с която не се извършва пряко подкопаване на преговорите, но поставя ясно пред гръцкото правителство, че не може да се постигане на качествено и достойно решение с едностранни решение.\r\nКакво всъщност има в самите проекти предложения на македонското и гръцкото правителство ще се знае скоро след като двете страни ще продължат преговорите, първо утре в Скопие, след като пристигне гръцкият външен министър Никос Кодзиас който ще се срещне с македонския си колега Никола Димитров, а след това в рамките на няколко дни по време на срещата с посредника от ООН Матю Нимиц.\r\nДимитров подчерта, че именно под \"шапката\" на ООН може истински и по същество да продължат преговорите, които представя добър завой от една наистина деликатна и неблагоприятна позиция за македонското правителство, за които в обществото се спекулираше дълго време.\r\nТова ясно показва, че спорът няма да се реши с някакъв диктат \"Всичко или нищо\" от Атина, че компромисът няма да се основава единствено върху гръцкото проектопредложение с потенциално максималистки искания за отстъпки от Македония, а на разумни отстъпки от и двете страни за дългосрочно и устойчиво споразумението, което ще бъде постигнато.\r\nЕдинствената сериозна критика може да се отправи към македонските власти, че не са достатъчно опитни в създаването на общество, както го прави гръцката страна, която се опитва да \"засити\" както гърците, така и македонците с безкрайна информация за спора за името с постоянно изразяване на различни мнения.\r\nРазбира се, трябва да има и доза доверие към македонските институции, че предварително са предвидени и готови различен набор от дипломатически стъпки, като последния, с които преговорите ще бъдат водени по правилния начин, без подчиненост. Виктор Турмаков", "date": "2018.03.21", "title": "\"Фактор\" (Македония): Предложение се избива с предложие - какви са маневрите на македонското външно министерство в спора за името с Гърция"}
{"url": "http://www.focus-news.net/news/2018/03/21/2502092/sdruzhenie-razvitie-i-integratsiya-shte-predostavya-sotsialni-uslugi-v-darzhaven-imot.html", "text": "Сдружението с нестопанска цел за осъществяване на общественополезна дейност „Развитие и интеграция“ получава правото да ползва безвъзмездно държавен имот във Варна. Това са партерен и сутеренен етаж в жилищна сграда на ул. „Добри Войников“ №37 във Варна. Сдружението ще ги използва за предоставяне на социални услуги в подкрепа на студенти с увреждания и младежи в риск. Това съобщиха от правителствената информационна служба.\r\nОбластната дирекция на МВР в Пазарджик получава правото на управление върху помещения на приземния етаж в сградата на Районното полицейско управление. Досега те са били в управление на Министерството на правосъдието, но са с отпаднала необходимост за ведомството.\r\nОт публична в частна държавна собственост се променя статутът на имот, управляван от Националната компания „Железопътна инфраструктура“. Теренът от 1,9 дка се намира в Благоевград и няма функционално и технологично значение за осъществяването на железопътни превози. Решението на кабинета създава възможност за извършване на разпоредителни дейности с имота, в резултат на което ще се реализират допълнителни приходи за компанията.\r\nУчастък от 2,1 км от републикански път І-9 Дуранкулак - ГКПП „Малко Търново“, намиращ се на територията на община Малко Търново, беше обявен за публична общинска собственост. Промяната на статута се извършва по предложение на кмета на община Малко Търново, след съгласуване с АПИ, поради промяна във функциите на трасето.", "date": "2018.03.21", "title": "Сдружение „Развитие и интеграция“ ще предоставя социални услуги в държавен имот"}
{"url": "http://www.focus-news.net/news/2018/03/21/2502093/pazardzhik-komediynata-postanovkata-zhenska-logika-shte-bade-predstavena-na-stsenata-na-dramatichno-kuklen-teatar-konstantin-velichkov.html", "text": "Комедийната постановката „Женска логика“ ще бъде представена на сцената на пазарджишкия театър от 19.00 часа днес. Това съобщиха за Радио „Фокус“ – Пазарджик от театъра в областния град. Пиесата е по текст на украинския драматург Анатолий Крим, режисирана е от Владимир Петков, а сценографията и костюмите са дело на Петър Митев. Сюжетът разказва за една самотна, все още млада жена е изправена пред избор, тъй като богат и влиятелен мъж и предлага женитба. Прелюдия към нея е разходка до Париж. Появите му са в стила на едновремешните аристократи, макар и в условията на днешна Русия: Луксозен автомобил „Бентли“ вместо каляска и неизменните каси с шампанско. Съперникът му няма какво да предложи освен любовта си. Изборът, който прави младата жена, като че ли противоречи на логиката. А може би не. В ролите са актьорете Людмила Даскалова, Георги Керменски, Кристина Топалова, Диана Досева и Тодор Танчев. Началото на постановката е в 19.00 часа на голямата сцена на театъра.\r\nАлбена ЖИЛЕКОВА", "date": "2018.03.21", "title": "Пазарджик: Комедийната постановката „Женска логика“ ще бъде представена на сцената на Драматично-куклен театър „Константин Величков“"}
{"url": "http://www.focus-news.net/news/2018/03/21/2502094/balgariya-otkriva-pochetno-konsulstvo-v-peshavar.html", "text": "Правителството прие решение за откриване на почетно (нещатно) консулство на България в пакистанския град Пешавар с консулски окръг провинция Хайбер Пахтунхва. Това съобщиха от правителствената информационна служба.\r\nЗа почетен консул ще бъде назначен пакистанският гражданин Файсал Рахман. Той е утвърден и уважаван бизнесмен в областта на тютюнопроизводството, хранително-вкусовата и дървообработващата индустрия.\r\nСеверозападната пакистанска провинция е част от икономическия коридор, който свързва южните пакистански пристанища с Афганистан, страните от Централна Азия и Китай. Откриването на почетно консулство в този окръг ще допринесе за разширяване на търговско-икономическите връзки на България, както и за създаване на възможности за българския бизнес за навлизане на нови пазари на изток.", "date": "2018.03.21", "title": "България открива почетно консулство в Пешавар"}
{"url": "http://www.focus-news.net/news/2018/03/21/2502095/voennosluzheshti-ot-natsionalniya-mobilen-komunikatsionno-informatsionen-modul-shte-se-vklyuchat-v-operatsiyata-reshitelna-podkrepa.html", "text": "Правителството разреши участието на до 16 военнослужещи от Националния мобилен модул по комуникационно-информационни системи на НАТО, с личното им въоръжение и екипировка, в мисията на Алианса в Афганистан „Решителна подкрепа”. Те ще осъществяват комуникационната и информационна поддръжка на щаба на мисията в Кабул от 5 юли 2018 г. до 15 януари 2019 г. Това съобщиха от правителствената информационна служба.\r\n„Решителна подкрепа” е фокусирана върху подготовката, подпомагането и предоставянето на екипи от съветници за афганистанските държавни институции и национални сили за сигурност във взаимодействие с афганистанското правителство, партньорите и другите международни организации, ангажирани в региона.", "date": "2018.03.21", "title": "Военнослужещи от националния мобилен комуникационно-информационен модул ще се включат в операцията „Решителна подкрепа”"}
{"url": "http://www.focus-news.net/news/2018/03/21/2502077/pregled-na-mezhdunarodnite-novini-do-13-chasa-agentsiya-fokus.html", "text": "Билен Сали подаде оставка като министър на правосъдието на Македония, защото според него след случая \"Малкия Алмир\" доверието към съдебната власт в страната е разклатено.\r\n\"Доверието в съдебната система започна да се връща чрез случаите \"Сопот\" и \"Чудовище\", но в тези моменти чувствам, че това доверие е разбито в обществото, но и при мен лично срещу решението от преди няколко дни републикански прокурор да преквалифицира обвинението в случая на малкия Алмир. Това спорно решение бе оспорено от четирите прокурори\", заяви Сали.\r\n\"Съдебната власт е независима и такава трябва да остане, но аз като първия човек на Министерството на правосъдието поради това разбито доверие чувствам морално задължение да подам оставка от поста министър. Това не е акт на неизпълнение или натиск, а е акт, който се надява ще бъде в посока на повишаване на информираността и вниманието на институциите и на цялото общество за безкомпромисните реформи в съдебната система\", уточни той.\r\n***  Председателят на гръцкия парламент Никос Вуцис заяви, че депутатите от страната са получавали заплахи за смърт или доживотен затвор, в случай, че ще гласуват за съставно име в спора с Македония за името. Той заяви, че заплахите идват от гръцки македонски организации.\r\n\"На гръцките депутати бяха изпратени съобщения от представители на гръцките македонски организации. Това сме го чували устно, но тогава не му отдадохме голямо значение. Сега заплашват депутатите със смърт и доживотен затвор и ги обвиняват в предателство, ако се осмелят да гласуват за предложението на МВнР и на правителството името на Македония да стане съставно\", заяви Вуцис. \r\nСпоред гръцките медии текстът със заплахи от гръцките организации от диаспората до депутатите е изготвен на 25 страници, а в него те говорят за \"противоконституционно и недемократично отклонение на името Македония\" и твърдят, че всички депутати, гласували против на техните изисквания, ще бъдат виновни \"за предателство и пряко съучастие в застрашаване на териториалната цялост на страната, нещо, което се наказва с доживотен затвор и смърт\". Лидерът на Демократическата партия на социалистите в Черна гора (ДПС) Мило Джуканович ще бъде кандидатът на партията на президентските избори в страната, насрочени за 15 април.\r\nТова решение е резултат от моята отговорност към наследството, към нуждите за бъдещото развитие на Черна гора, нейната демократизация и необходимостта от по-нататъшно приемане на западните ценности в черногорското общество\", заяви бившият президент и премиер на Черна гора.Въпреки че решението за неговата кандидатура от страна на партията да е взето  само 27 дни преди изборите, Джуканович не смята, че партията е закъсняла.\r\n\"Личната ми ориентация е различна. Но аз имам отговорност пред партията\", допълни той.\r\nСегашният председател на ДПС изкара три последователни мандата като премиер от 1991 до 1998 г., след това бе президент между 1998 и 2002 г. и отново премиер между 2003 и 2008 година. Въпреки че в края на 2006 г. той реши да се оттегли, през февруари 2008 г. се върна в длъжност като премиер. Неговата коалиция спечели изборите през 2009 г., осигурявайки шестия ву премиерски мандат. Джуканович слезе от поста през декември 2010 г.\r\nДържавната избирателна комисия досега потвърди кандидатурите на лидера на босненската Партия на справедливостта и помирението, Хазбие Калач, на предприемача Василий Миличкович и на лидера на просръбската партия Истинска Черна гора Марко Милачич. Младен Боянич, който има подкрепата на по-голямата част от опозицията, е най-сериозният съперник на Джуканович.\r\nКрайният срок за подаване на заявления за участие в президентските избори е 26 март.\r\n***Кремъл съобщи, че отсъствието на британския посланик в Москва по време на заседанието относно отравянето на бившия служител на ГРУ Сергей Скрипал във Великобритания показва „нежеланието на Лондон да чуе отговорите“.\r\n„Може би това е поредната демонстрация на абсурдността на ситуацията, когато въпросите се питат, но няма желание да се чуят отговорите“, заяви прессекретарят на Кремъл Дмитрий Песков.\r\nПо-рано британското посолство в Москва съобщи, че посланик Лори Бристоу няма да присъства на срещата, свикана в МВнР на Русия за обясняване на руската гледна точка относно отравянето на Скрипал. \r\n***  По последни данни 26 души са загинали, а 18 са ранени при взрива на камикадзето пред Кабулския университет, причинен от камикадзе.\r\n„Нападателят детонира пояса си с експлозиви в тълпа хора. Те бяха най-вече празнуващи Новруз“, съобщи прессекретарят на афганското МВР Насрат Рахими.\r\nВзривът избухва, докато жителите на афганистанската столица празнуват персийската нова година.\r\n*** Президентът на САЩ Доналд Тръмп официално изпрати номинацията на Майк Помпео за поста държавен секретар до Сената. Помпео, бившият директор на ЦРУ ще застане на мястото на Рекс Тилърсън, който бе отстранен от позицията си в Държавния департамент по-рано този месец.\r\nНякои сенатори от Демократическата партия са изразили загриженост спрямо Помпео и водачът им в горната камара на американския Конгрес Чарлс Шумър заяви, че те трябва да гласуват срещу неговата номинация. \r\nСпоред сенатор Ранд Пол (Републиканска партия, Кентъки) е лоша идея Тръмп да назначава човек, който някога е подкрепял войната в Ирак. \r\nСпоред сенатор Линдзи Греъм (Републиканска партия, Южна Каролина) Помпео ще получи достатъчна подкрепа, за да бъде потвърден на поста държавен секретар. \r\n***Руският външен министър  смята, че Великобритания съзнателно е поела курс към разваляне на отношенията с Русия.\r\nАко Лондон предприеме нови враждебни действия, Москва ще отговори на принципа на реципрочността, добавя Лавров.\r\nТой е заявил това след срещата си с японския си колега Таро Коно.\r\nМосква се надява, че Токио в контакти с Лондон ще успее да изясни местонахождението на   Сергей Скрипал и дъщеря му Юлия, а също и да успее да получи информация за хода на разследването.\r\n„Изразих надежда, че нашите японски приятели в бъдещите контакти с Великобритания ще се постараят да изяснят като минимум два факта: къде се намират Скрипал и дъщеря му и защо разследването ще отнеме месеци, а британското правителство вече е произнесло присъдата си“, казва руският министър в Токио.\r\n***", "date": "2018.03.21", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/03/21/2502072/darzhavniyat-glava-rumen-radev-uchastva-v-tseremoniya-po-zapalvaneto-na-vechniya-ogan-v-pamet-na-zhertvite-na-holokosta-v-memoriala-yad-vashem.html", "text": "Държавният глава Румен Радев участва в церемония по запалването на вечния огън в памет на жертвите на Холокоста в Мемориала „Яд Вашем“. Това съобщиха от прессекретариата на държавния глава. \r\nПрезидентът се срещна и с председателя на Кнесета Юли-Йоел Еделщайн.", "date": "2018.03.21", "title": "Държавният глава Румен Радев участва в церемония по запалването на вечния огън в памет на жертвите на Холокоста в Мемориала „Яд Вашем“"}
{"url": "http://www.focus-news.net/news/2018/03/21/2502075/devoyka-kyustendilska-prolet-2018-militsa-stoycheva-neka-zhitelite-i-gostite-na-grada-da-badat-usmihnati-dobri-i-obichashti.html", "text": "Нека жителите и гостите на града да бъдат усмихнати, добри и обичащи, да получават много любов и да бъдат здрави. Това каза пред Радио „Фокус” – Кюстендил девойка „Кюстендилска пролет 2018” Милица Стойчева. По време на специална церемония тя получи от своята предшественичка символите на града – хляб, минерална вода и плодове. По-късно питката и плодовете бяха раздадени на присъстващите на площад „Велбъжд” гости, а минералната вода беше разлята от специален съд на самия площад. Гости на празника бяха Адрианополският епископ Евлогий – игумен на Рилската света обител, Михаела Крумова, председател на Общински съвет – Кюстендил, Виктор Янев – областен управител на Кюстендил. Пред присъстващите беше посочено, че празникът „Кюстендилска пролет” е единственият по рода си, който зарежда Кюстендил с магията на древния град и красотата на младостта, а младостта и пролетта вървят заедно. Бяха отправени пожелания да бъдат благословени хлябът, трудът на хората, на всяко добро начало за кюстендилци. Да тече вода в изворите на града, да не пресъхват, кюстендилската земя да бъде плодородна, да царува благоденствие. Да има мир и любов във всеки дом. В празничната програма участват квартет „Белканто“ и ансамбъл „Чинари“. За втора година в местността „Хисарлъка” от 13.00 часа започва програмата на новоизградената сцена, част от Късноантичната и средновековна крепост с участието на квартет „Белканто“. Малко по-късно от 14.30 часа на сцена „Хисарлъка” ще се изявят танцови състави от Община Кюстендил. Празникът ще завърши с юбилеен концерт на рок група „Фактор“ от 19.00 часа на площад „Велбъжд”.\r\nВенцеслав ИЛЧЕВ", "date": "2018.03.21", "title": "Девойка „Кюстендилска пролет 2018” Милица Стойчева: Нека жителите и гостите на града да бъдат усмихнати, добри и обичащи"}
{"url": "http://www.focus-news.net/news/2018/03/21/2502073/radio-svobodna-evropa-makedoniya-nikos-kodzias-shte-pristigne-v-skopie-za-parvi-pat-sas-samolet.html", "text": "Македонското министерство на външните работи засега не коментира дали е получило текста с гръцките предложения и програма за двете страни за решаване на спора за името, след като това бе заявено от гръцкият външен министър Никос Кодзиас, съобщава Радио \"Свободна Европа\" в своята македонска редакция. \r\n\"Кодзиас заедно с делегация от неговата страна, в четвъртък и петък ще проведе официално посещение в Македония\", потвърждават от македонското министерство на външните работи. Също така там отбелязват, че външните министри на Македония и Гърция Никола Димитров и Никос Кодзиас , на 30 март ще се срещнат във Виена, заедно с посредника на ООН за спора за името на  Матю Нимиц.\r\nГръцките медии предадоха изявление външния си министър, като заявиха, че в Скопие е изпратен текст, съдържащ гръцките предложения, както и дневният ред за бъдещото сътрудничество. \r\nКодзиас , след Съвета по външни работи на Европейския съюз в Брюксел, отговаряйки на въпроса дали при посещението си в Скопие ще занесе гръцкия проект за споразумение, заяви, че предложенията от Атина са вече изпратени.\r\n\"Нека ви дам нещо изключително. Ние изготвихме текста с нашите предложения в пълна степен по отношение на откритите проблеми, които имаме с Македония, както и на бъдещата програма за сътрудничество, която ще донесе ползи и на двете страни. Изпратих този текст преди няколко дни в Скопие\", заяви гръцкият външен министър.\r\nКоментирайки обявеното посещение на Кодзиас , македонският премиер Зоран Заев заяви, че е оптимист за решението, ако се вземат предвид достойнството и идентичността.\r\n\"Вярвам, че може да се направи пробив. Ние искаме до лятото да бъде решен този проблем\", каза Заев.\r\nЩо се отнася до спора за името, посланикът на ЕС в Македония Самуел Жбогар заяви, че преговорите с Гърция вървят в правилната посока, но че Европейският съюз няма да се ангажира пряко с процеса.\r\nСъщо така, миналата седмица американският помощник държавен секретар за Европа и Евразия, Уес Мичъл, при посещението си в Скопие заяви, че САЩ подкрепят усилията на Скопие и Атина да намерят решение на спора за името. Той отбеляза, че Македония е направила големи крачки в преговорите и че това е чудесна възможност за постигане на решение. Виктор Турмаков", "date": "2018.03.21", "title": "Радио \"Свободна Европа\" (Македония): Никос Кодзиас ще пристигне в Скопие за първи път със самолет"}
{"url": "http://www.focus-news.net/news/2018/03/21/2502096/utvardeno-e-mezhdupravitelstvenoto-sporazumenie-s-lyuksemburg-za-zashtita-na-klasifitsirana-informatsiya.html", "text": "Министерският съвет утвърди подписаното през януари 2018 г. междуправителствено споразумение на България и Люксембург за взаимна защита на класифицирана информация. Това съобщиха от правителствената информационна служба.\r\nВ документа са посочени съответните нива на класификация за сигурност на информацията, принципите за сигурност, както и начините на обмен. Включени са текстове, уреждащи режима на сключване на класифицирани договори, процедурите за извършване на международни посещения, размножаване и превод, както и правилата за действие при нарушаване на мерките за сигурност.", "date": "2018.03.21", "title": "Утвърдено е междуправителственото споразумение с Люксембург за защита на класифицирана информация"}
{"url": "http://www.focus-news.net/news/2018/03/21/2502090/telma-makedoniya-makedoniya-predstavi-proektosporazumenieto-si-na-gartsiya-za-razreshavane-na-spora-za-imeto.html", "text": "Македония представи проект на споразумението за преодоляване на спора за името с Гърция. Нито министър-председателят Зоран Заев, нито външният министър Никола Димитров не казаха какво е съдържа предаденият македонският документ в Атина. И двамата потвърдиха, че гръцкият проект за споразумение е пристигнал в Скопие преди няколко дни, но не разкриха подробности за съдържанието на документа от Атина, дали е необходима промяна в македонската конституция. Единственият коментар на Димитров относно съдържанието на двете споразумения е, че между тях има различия, предава македонската медия \"Телма\".\r\n\"Гръцкият проектодоговор се анализира. Когато общуваме през медиите, работата се усложнява. Честно е да се каже, че има различия \", заяви Никола Димитров.\r\nЗаев на въпрос дали е вярно, че Гърция настоява за името \"Горна Македония\", заяви, че досега не е обсъдено конкретно име.\r\n\"Ние не сме говорили за конкретно име нито от нашата, нито от тяхна страна. Първо, важни са и други аспекти на преговорния процес. Не влизам в подробности от предпазливост, за да дам шанс за успеха на тези преговори \", заяви Зоран Заев.\r\nДнес, за първи път след съобщението от януари, че Гърция изготвя проектоспоразумение, беше установено, че македонската страна също е подготвила своя проект за споразумение. Информацията дойде след като гръцкият външен министър заяви снощи, че македонските предложения са предадени в Атина\r\n\"Нека ви дам нещо изключително. Ние изготвихме текста с нашите предложения в пълна степен, както по отношение на откритите проблеми, които имаме с Македония, така и по отношение на бъдещата програма за сътрудничество, която ще донесе ползи и на двете страни. Изпратих този текст преди няколко дни в Скопие\", заяви той.\r\nНяма времева рамка за отговор между двете страни по проектодоговорите. Димитров каза, че споразуменията със сигурност ще се обсъждат на срещата с гръцкия външен министър в петък, а и след това на новия кръг преговори под егидата на посредника на ООН Матю Нимиц, насрочена за 30 март във Виена. Той е убеден, че елементите на македонското проектоспоразумение ще бъдат полезни за този процес.\r\n\"Убедени сме, че ако целта е да се намери устойчиво достойно решение за преодоляване на разликата за името, да се направи разграничение между нашата държава Македония и региона Македония в Гърция\", посочи Никола Димитров.\r\nОбменът на договорите между двете страни в спора за името се случва дни преди посещението на Кодзиас Македония, но и в новия кръг от преговори под егидата на Нимиц. Виктор Турмаков", "date": "2018.03.21", "title": "\"Телма\" (Македония): Македония представи проектоспоразумението си на Гърция за разрешаване на спора за името"}
{"url": "http://www.focus-news.net/news/2018/03/21/2502097/parlamentat-prie-pravila-za-izbor-na-zam-predsedatel-i-chlenove-na-antikoruptsionniya-organ.html", "text": "Парламентът прие процедурни правила за избор на заместник-председател и членове на Антикорупционния орган, предаде репортер на Агенция „Фокус“. \"За\" правилата гласуваха 81 народни представители, \"против\" - 4 и \"въздържали се\" - 17, с което те бяха приети. Предложенията за кандидати за заместник-председател и трима членове на Комисията за противодействие на корупцията и за отнемане на незаконно придобитото имущество (Антикорупционния орган) ще се правят от председателя на органа Пламен Георгиев. Той трябва да ги внесе  в  писмена форма чрез деловодството на Народното събрание до Комисията за борба с корупцията, конфликт на интереси и парламентарна етика в 7-дневен срок от приемането на тези правила. Предложенията съдържат писмени мотиви, в които се обосновават високите професионални и нравствени качества на кандидатите. В 7-дневен срок от публикуване на кандидатурите, всеки кандидат представя на Комисията за борба с корупцията, конфликт на интереси и парламентарна етика писмена концепция за работата си като член на Антикорупционния орган на хартиен и електронен носител, декларация за несъвместимост по образец и такава за имущество и конфликт на интереси. Приетите процедурни правила предвиждат кандидатите да се проверяват за принадлежност към Държавна сигурност и разузнавателните служби на Българската народна армия. В случай, че Комисията за борба с корупцията, конфликт на интереси и парламентарна етика установи, че кандидатът не  е представил всички необходими документи, го уведомява, че може да ги представи в срок от 5 дни от уведомяването. До изслушване не се допускат кандидати, които не са си представили документите в срок. Изслушването на кандидатите се провежда на открито заседание на Комисията за борба с корупцията, конфликт на интереси и парламентарна етика. За избран ще се смята кандидатът, получил повече от половината от гласовете на присъстващите народни представители. Ако не получи необходимите гласове, Народното събрание приема решение за откриване на нова процедура за избор.\r\nДеница КИТАНОВА", "date": "2018.03.21", "title": "Парламентът прие правила за избор на зам.-председател и членове на Антикорупционния орган"}
{"url": "http://www.focus-news.net/news/2018/03/21/2502099/pazardzhik-obshtinite-ot-oblastta-sa-predprieli-deystviya-za-osiguryavane-na-po-dobra-bezopasnost-po-patishtata.html", "text": "Общините в област Пазарджик се предприели действия за осигуряване на по-добра безопасност по пътищата. Това каза пред Радио „Фокус“ – Пазарджик главният секретар на областна администрация Светлан Карталов. В община Брацигово са подновени 7 пешеходни пътеки и са поставени 4 ограничители на скоростта. В община Велинград са извършени неотложни ремонтни дейности на 5 улици в курорта, а в община Панагюрище са монтирани 7 изкуствени неравности. В община Пещера са извършили укрепителни работи на свлачищата по пътя от град Пещера до курорта „Свети Константин“. В община Септември е изградена система за видеонаблюдение с 45 камери, монтирани на възлови кръстовища, входно-изходни артерии, пешеходни пътеки до училища и детски градини. В община Ракитово са поставени 14 ограничители на скоростта, инсталирани са видеокамери по входовете и изходите на града, ремонтирано е уличното осветление.\r\nВаня НИКОЛОВА", "date": "2018.03.21", "title": "Пазарджик: Общините от областта са предприели действия за осигуряване на по-добра безопасност по пътищата"}
{"url": "http://www.focus-news.net/news/2018/03/21/2502078/montana-v-lom-obyaviha-denonoshtno-nablyudenie-na-nivoto-na-dunav-predvid-ochakvanoto-seriozno-povishenie-na-rekata.html", "text": "В Лом е въведена втора степен – „Денонощно наблюдение“ от Общинския план за защита при бедствия и аварии, предвид очакваното сериозно повишение на нивото на река Дунав. Това съобщиха за Радио „Фокус“ – Видин от Общината. За целта е издадена заповед на кмета на общината Пенка Пенкова. Наблюдението се въвежда при ниво от 750 см, а днес при Лом бяха измерени 769 см с тенденция към повишаване. Денонощното наблюдение на реката се извършва на пет поста, разположени на дигите в района на селата Орсоя, Станево - Долни Цибър и в района на ломското пристанище. Третата степен „Изграждане на защитни съоръжение“ от Общинския план за защита при бедствия и аварии, при опасност от наводнение, се въвежда при ниво на река Дунав от 870 см в района на пристанището. Засега няма никаква опасност от заливане на урбанизирани територии в град Лом.", "date": "2018.03.21", "title": "Монтана: В Лом обявиха денонощно наблюдение на нивото на Дунав предвид очакваното сериозно повишение на реката"}
{"url": "http://www.focus-news.net/news/2018/03/21/2502101/predsedatelyat-na-ns-tsveta-karayancheva-narodnoto-sabranie-e-gotovo-da-spodeli-svoya-opit-i-da-podpomogne-makedonskite-si-kolegi-v-stapkite-kam-palnopravno-chlenstvo-v-nato-i-es.html", "text": "България и Македония желаят да използват всички възможности за задълбочаване на своето сътрудничество, е общото мнение на председателя на Народното събрание Цвета Караянчева и на заместник-председателя на Събранието на Македония Фросина Ташевска-Ременски, съобщиха от пресцентъра на Народното събрание. Делегация на Групата за приятелство Македония – България, водена от Фросина Ташевска-Ременски, е на посещение в България днес и утре (22 март 2018 г.).\r\nПредседателят на Народното събрание Цвета Караянчева отбеляза, че България и Македония са направили историческа стъпка с ратифицирането на Договора за приятелство, добросъседство и сътрудничество между двете страни. \"С този документ пред нас се отварят много врати и възможности за задълбочаване и активизиране на двустранните отношения в различни области\", подчерта Цвета Караянчева. Тя заяви, че Народното събрание е готово да сподели своя опит и да подпомогне своите македонски колеги в стъпките, които им предстоят, по пътя към пълноправно членство в НАТО и ЕС. \"Парламентарният диалог и обменът на мнения между представители на групите за приятелство в двете законодателни институции имат ключова роля в евроинтеграционния процес\", подчерта Цвета Караянчева. \r\nЗаместник-председателят на Събранието на Македония Фросина Ташевска-Ременски изрази благодарност към председателя на българския парламент за постигнатото единодушие при гласуването на ратификацията на договора за приятелство, добросъседство и сътрудничество. По думите ѝ документът открива нови възможности за развитие на двустранните отношения на всички нива и е важна стъпка, която ще подпомогне процеса на присъединяване на Македония към ЕС и НАТО. Фросина Ташевска-Ременски подчерта, че македонските парламентаристи желаят да черпят опит и добри практики от българските си колеги за подобряване на работата на различните институции. \"Развиването на добросъседски отношения със страните от региона е приоритет на Македония, защото те са в основата и са гарант за бъдещата регионална стабилност и сигурност\", подчерта Фросина Ташевска-Ременски. \r\nПо-късно гостите се срещнаха с народните представители от Група за приятелство в България – Македония. Сред обсъдените теми по време на разговора бяха интеграцията и приобщаването на страните от Западните Балкани към Европейския съюз и НАТО, както и потенциалните възможности за реализация на важни и за двете държави инфраструктурни проекти. \r\n\"Тук вие имате и винаги ще намерите много приятели\", отбеляза председателят на Групата за приятелство България – Македония Борис Вангелов и изрази задоволството си, че парламентаристи от македонския парламент са на официално посещение у нас. Борис Вангелов подчерта необходимостта от още по-интензивно парламентарно сътрудничество през следващите години. Сигурен съм, че отношенията между страните ни навлязоха в нова ера. \r\nЗаместник-председателят на Събранието на Република Македония Фросина Ташевска-Ременски увери, че македонските власти са ангажирани за развиването на добросъседските отношения. \"Нашата генерация политици трябва да покаже, че може да работи за доброто бъдеще на гражданите на България и Македония, както и за целия регион\", заяви тя. По думите ѝ председателството на Съвета на Европейския съюз от страна на България е от ключово значение и за Македония, защото има силна подкрепа за интеграцията ѝ към Европейския съюз и НАТО. \r\nДелегацията на Групата за приятелство Македония – България, водена от Фросина Ташевска-Ременски, беше приветствана в пленарната зала на Народното събрание. \r\nПо време на визитата си гостите ще имат срещи с Комисията по европейските въпроси и контрол на европейските фондове, с Комисията по външна политика и със заместник министър-председателя по правосъдната реформа и министър на външните работи Екатерина Захариева.", "date": "2018.03.21", "title": "Председателят на НС Цвета Караянчева: Народното събрание е готово да сподели своя опит и да подпомогне македонските си колеги в стъпките към пълноправно членство в НАТО и ЕС"}
{"url": "http://www.focus-news.net/news/2018/03/21/2502102/varna-rayonniyat-sad-osadi-zhiteli-na-beloslav-za-kupuvane-na-glasove.html", "text": "Районен съд – Варна осъди жители на Белослав за купуване на гласове. Това съобщиха от пресцентъра на Съда. Деянието представлява престъпление против политическите права на гражданите и е наказуемо по чл. 167, ал. 2 от Наказателния кодекс. По силата на постигнато между страните и одобрено от съда споразумение, 33-годишна жена и 38-годишен мъж от град Белослав бяха признати за виновни в извършването на такова престъпление през месец март 2017 год., в кампанията за парламентарните избори. В две населени места – гр. Белослав и гр. Велико Търново, 38-год. подсъдим предложил на общо 18 души имотна облага – парични суми от по 30 лева на човек, с цел да ги склони да упражнят избирателните си права в полза на определен кандидат на конкретна политическа партия, чрез гласуване с преференция. Отново парична облага – суми от по 30 лева, предложила от своя страна подсъдимата 33-год. жена на други общо 38 лица от Белослав, също за да дадат вота си за определен кандидат.\r\nПодсъдимите са с чисто съдебно минало. Районен съд – Варна им наложи наказания от по 4 месеца лишаване от свобода, чието изпълнение се отлага с изпитателен срок от 3 години. Съдебният акт е окончателен.", "date": "2018.03.21", "title": "Варна: Районният съд осъди жители на Белослав за купуване на гласове"}
{"url": "http://www.focus-news.net/news/2018/03/21/2502100/ria-novosti-islyamska-darzhava-poe-otgovornost-za-teroristichniya-akt-v-kabul.html", "text": "„Ислямска държава“ пое отговорност за терористичния акт в Кабул, в който, по последни данни, са загинали 29 души, а още 52 са ранени, предава РИА Новости.\r\nСпоред прессекретаря на МВР на Афганистан Насрат Рахими, терористичният акт се е случил пред Кабулския университет. Камикадзе се самовзривява в тълпа хора, празнуващи персийската нова година Навруз. \r\nСпоред местните медии ранените са настанени в болница. Петима ранени са в критично състояние.  Виктор Турмаков", "date": "2018.03.21", "title": "РИА Новости: „Ислямска държава“ пое отговорност за терористичния акт в Кабул"}
{"url": "http://www.focus-news.net/news/2018/03/21/2502106/ria-novosti-makedoniya-za-godina-udalzhava-bezvizoviya-rezhim-za-ruski-grazhdani.html", "text": "Македония продължава действието на безвизовия режим за руски граждани с една година до март 2019 г. Гражданите на Русия ще могат да посещават страната имайки единствено задграничен паспорт и застраховка, предава РИА Новости.\r\nРуското външно министерство съобщи, че МВнР на Македония е „информирало за приетата от 13 март 2018 г. решение за отмяна на визовите изисквания по отношение на руските граждани за краткосрочни посещения (до 90 дни) в Македония за срок от една година“. Виктор Турмаков", "date": "2018.03.21", "title": "РИА Новости: Македония за година удължава безвизовия режим за руски граждани"}
{"url": "http://www.focus-news.net/news/2018/03/21/2502107/", "text": "Капитал и ICT Media, с домакинството на Община Бургас, организират кръгла маса на тема „. Тя ще се проведе на 29 март в Eкспозиционен център \"Флора\", със съдействието на Асоциация на собствениците на бизнес сгради (АСБС). Това съобщиха от пресцентъра на Община Бургас. В 10.30 часа започва регистрацията, а от 11.00 същинската дискусия. Това съобщиха от пресцентъра на Община Бургас. \r\nКръглата маса е част от регионални срещи, които Капитал и ICT Media предвиждат през 2018 година в Бургас (29 март), Варна (7 юни), Габрово (28 юни), Стара Загора (11 септември), Плевен (29 ноември). \r\nПрограмата на форума в Бургас, както и потвърдилите панелисти, можете да откриете в официалната страница на събитието. \r\n Основни акценти в програмата на срещата ще бъдат:\r\n« Стратегии и политики за развитие на региона. Какво може да предложи местната власт на инвеститорите, какви са възможностите за по-ефективно сътрудничество с бизнеса и какви са плановете за развитие на региона;\r\n« Предоставяне и анализ на обобщени данни за бизнес профила на областта (сравнителен анализ, конкурентни предимства, къде изостава регионът и върху какво трябва да се постави фокус);\r\n« Повишаване конкурентоспособността на региона чрез технологични иновации; Стимулиране на образователни инициативи за подготовка на кадрите, съобразно изискванията и целите на бизнеса в региона;\r\n« Осигуряване на привлекателни условия за живот (развитие на транспортната мрежа - градски транспорт, велоалеи, условия за културен и социален живот) спрямо все по-завишените изисквания на висококвалифицираните кадри.\r\nРегистрацията е задължителна на: https://events.ictmedia.bg/event/77/registration.", "date": "2018.03.21", "title": "Бургас: Кръгла маса на тема „Бизнесът среща местната власт“ ще се проведе на 29 март в града"}
{"url": "http://www.focus-news.net/news/2018/03/21/2502105/vitseprezidentat-iliyana-yotova-es-se-nuzhdae-ot-radikalni-promeni-za-da-varne-doverieto-na-grazhdanite.html", "text": "Не съществува дебат „Не на Европа“, но не можем да продължим без радикални промени. Това заяви вицепрезидентът Илияна Йотова по време на лекция пред завършващите Българското училище за политика „Димитър Паница“, която се проведе в град Правец, съобщиха от прессекретариата на държавния глава. Пред представители на политически партии, местната и съдебната власт, бизнеса и неправителствени организации вицепрезидентът представи своя прочит на предизвикателствата пред европейския проект, неговото развитие и Българското председателство на Съвета на ЕС. В оживена дискусия випускниците споделиха вижданията си за бъдещето на Европа.  \r\nИлияна Йотова е убедена, че ако в най-спокойните години на ЕС бяха създадени подходящите политики, страните членки щяха успешно да посрещнат последствията от икономическата криза и гражданите да почувстват защо им е необходима Европа. Като пример за такава политика Илияна Йотова посочи европейския стълб за социални права, обявен миналата година в Гьотеборг. „Винаги съм настоявала да се засилят контролните механизми на Европа и да се наказват държавите членки, които допускат висок процент безработица“, отбеляза вицепрезидентът.   \r\n„Може би не си даваме сметка, че най-сериозната криза в ЕС е в дефицита на идеи“, заяви Илияна Йотова и подчерта като резултат от това засилването на антиевропейските гласове. По думите ѝ в реална заплаха се превръща изграждането на кампанията за предстоящите през 2019 г. европейски избори върху антиевропейска и антимигрантска риторика. „Звучащото на пръв поглед немислимо и безсмислено – голям дял на евроскептици в Европарламента – може да се окаже факт и първа стъпка към обезсмислянето на  ЕС“, каза вицепрезидентът. „Национална държава и суверенитет не означават антиевропеизъм. Интеграцията не означава загуба на суверенитет. Означава развитие и високи стандарти“, заяви Илияна Йотова.  \r\nВицепрезидентът открои основните предизвикателства пред ЕС днес. Година след като британският премиер Тереза Мей официално активира член 50 от Лисабонския договор, все още остават нерешени много въпроси, свързани с напускането на Великобритания. С „Брекзит“ до голяма степен е свързан и бюджетът на Общността след 2020 г. „От разпределението на средствата зависи как си представяме развитието на Европа“, подчерта Илияна Йотова. Вицепрезидентът е категорична, че кохезионната политика не трябва да бъде орязвана или замествана от плана „Юнкер“, който работи за инвеститорите и големите икономики. Илияна Йотова посочи особено важната роля на националните парламенти и местната власт в преговорите за Многогодишната финансова рамка. „Използването на европейските средства трябва да излезе от графата „усвояване“ и да бъде инструмент за развитие и обвързаност в общия икономически модел за Европа – така, както разбираше това Делор“, заяви вицепрезидентът. \r\nИлияна Йотова добави, че един от основните приоритети на европейските политики трябва да бъдат младите хора. Вицепрезидентът се обяви за значително разширяване на обхвата на „Еразъм+“ и на ресурсите за борба с младежката безработица. Необходимо е насърчаване на програми като „Творческа Европа“ и „Европа за гражданите“ с цел да се продължат действията, насочени към лица от всички възрасти и особено към младите хора, каза Илияна Йотова. Вицепрезидентът посочи необходимостта от институционална реформа – от законодателните предложения през отношенията вътре в Съвета и отношенията с националните парламенти до комуникацията и посланията, които трябва да стигнат до всеки европейски гражданин.   \r\nИлияна Йотова е убедена, че Европа трябва да върне лидерските си позиции на международната сцена, активно да участва в регулирането на конфликтите, а не да бъде наблюдател. „Така по-лесно би могла да управлява миграционната криза, превърнала се етикет на този мандат“, отбеляза вицепрезидентът. По думите й, сигурността е главно предизвикателство предвид данните за 30 хил. потенциални терористи в Европа, както посочи тези дни в София директорът на Европол. „80% от европейците искат ЕС да бъде гарант за тяхната сигурност и безопасност“, заяви Илияна Йотова. \r\nПо темата за Българското председателство на Съвета на ЕС вицепрезидентът посочи, че са необходими конкретни резултати по приоритета „Западни Балкани“. „След 30 юни трябва да говорим за процеса от София“, отбеляза Илияна Йотова. Като изключително трудна и деликатна определи вицепрезидентът ролята на България да бъде посредник между ЕС и Турция.", "date": "2018.03.21", "title": "Вицепрезидентът Илияна Йотова: ЕС се нуждае от радикални промени, за да върне доверието на гражданите"}
{"url": "http://www.focus-news.net/news/2018/03/21/2502108/liderat-na-bsp-korneliya-ninova-shte-se-sreshtne-s-ministar-predsedatelya-na-makedoniya-zoran-zaev-na-23-mart.html", "text": "На 23 март, в Скопие, председателят на БСП Корнелия Нинова ще проведе среща с министър-председателя на Македония и лидер на СДСМ Зоран Заев. Това съобщиха от пресцентъра на БСП. В делегацията на БСП участват заместник-председателите на левицата Деница Златева, Кирил Добрев, Владимир Москов; зам.-председателят на ПГ на \"БСП за България\" Драгомир Стойнев и секретарят на парламентарната група Кристиан Вигенин.\r\nПрограмата на посещението включва и срещи с представители на Българския културен център в Скопие, както и с Н.Пр. г-н Иван Петков, Извънреден и пълномощен посланик на Република България в Република Македония.", "date": "2018.03.21", "title": "Лидерът на БСП Корнелия Нинова ще се срещне с министър-председателя на Македония Зоран Заев на 23 март"}
{"url": "http://www.focus-news.net/news/2018/03/21/2502109/pravitelstvoto-utvardi-spogodbata-mezhdu-balgariya-i-armeniya-za-regulirane-na-trudovata-migratsiya.html", "text": "Правителството утвърди подписаната в началото на февруари Спогодба между България и Армения за регулиране на трудовата миграция. Спогодбата ще се прилага за граждани на България и Армения с трудов договор и разрешение за пребиваване на територията на другата страна за срок от една година с възможност за последващо удължаване за общо до три години. Урежда се и обменът на сезонни работници между двете страни за период до 9 месеца годишно. Това съобщиха от правителствената информационна служба.\r\nЦелта на документа е да даде допълнителна възможност за осигуряване на работници за сектори от икономиката, в които има недостиг на работна сила.\r\nНаетите по Спогодбата работници ще имат същите трудови права и задължения и защита на работното място, които са в сила за местните работници.\r\nЗа да се пристъпи към реалното прилагане на Спогодбата за регулиране на трудовата заетост между България и Армения, предстои в рамките на шест месеца от влизането й в сила да бъдат разработени и подписани Процедури за прилагането й.", "date": "2018.03.21", "title": "Правителството утвърди Спогодбата между България и Армения за регулиране на трудовата миграция"}
{"url": "http://www.focus-news.net/news/2018/03/21/2502110/odobreni-sa-rezultatite-ot-zasedaniya-na-saveta-na-es.html", "text": "Правителството одобри резултатите от проведени през февруари заседания на Съвета на Европейския съюз. Това съобщиха от правителствената информационна служба.\r\nМинистрите на образованието заседаваха в Брюксел. На срещата им бяха обсъдени две теми – междинната оценка на програмата „Еразъм+“ и бъдещите насоки за периода след 2020 г., както и образователните аспекти на заключенията на Европейския съвет от декември 2017 г. Министрите определиха „Еразъм+“ като най-успешната европейска програма и се обединиха около мнението да се работи за разширяването й при по-нататъшно опростяване на процедурите за кандидатстване. По втората тема бяха обсъдени въпроси, свързани с развитието на качествено образование, засилено изучаване на езици и насърчаване на сътрудничеството между държавите членки в областта на взаимното признаване на дипломи и удостоверения за завършени етапи и степени на образование и за придобита професионална квалификация.\r\nНа 27 февруари в Брюксел се проведе Съвет „Общи въпроси“ в двата му формата. На редовното си заседание Съветът започна подготовката за Европейския съвет, насрочен за 22-23 март, който ще бъде фокусиран върху мерките за укрепване на растежа, създаване на нови работни места и подобряване на конкурентоспособността. Европейската комисия представи мотивираното си предложение от 20 декември 2017 г. относно върховенството на закона и Полша. Съветът прие без дискусии регламент, с който се налага забрана върху необоснованото блокиране на географски принцип в рамките на вътрешния пазар и официално одобри реформата на схемата на ЕС за търговия с емисии за периода след 2020 г. В рамките на заседанието на Съвета „Общи въпроси“ по чл. 50 главният преговарящ на ЕС по Брекзит Мишел Барние информира за актуалното развитие в преговорите с Обединеното кралство.\r\nПравителството се запозна и с резултатите от неформалното заседание на Съвета „Външни работи/Търговия“, което се състоя на 27 февруари в София. На него бяха обсъдени действията след единадесетата Международна конференция на Световната търговска организация и актуалното състояние на текущите преговори за споразумения за свободна търговия на ЕС. Европейската комисия представи информация относно препоръчаните от Министерството на търговията на САЩ мерки по вноса на стомана и алуминий.", "date": "2018.03.21", "title": "Одобрени са резултатите от заседания на Съвета на ЕС"}
{"url": "http://www.focus-news.net/news/2018/03/21/2502103/veliko-tarnovo-poradi-loshite-meteorologichni-usloviya-otpadat-chast-ot-sabitiyata-ot-programata-za-praznika-na-grada.html", "text": "Поради трайните прогнози за неблагоприятни метеорологични условия – ниски температури и валежи от сняг и дъжд на 22 март във Велико Търново, отпадат част от събитията от празничната програма, съобщиха от пресцентъра на Общината. Няма да се проведе гала-концертът на деца и младежи, носители на награди от международни и национални конкурси и фестивали, анимацията за деца в парк „Марно поле“, както и концертът „Празничен калейдоскоп“ в следобедните часове на сцената пред Община Велико Търново.Отпада и изложението и дискусията за организиране на празнични събития, които също бяха част от Програмата за празника на града.\r\nПрограмата на 22 март започва от 7.30 часа в църквата „Св. 40 мъченици” с празнична Света литургия, отслужена от Негово Високопреосвещенство Великотърновския митрополит Григорий, с участието на квартет „Ангелски гласове“. От 9.00 часа ще бъдат поднесени  цветя на саркофага на цар Калоян в двор на църквата „Св. 40 мъченици”, след което ще бъде декламиран текста от Асеневата колона. Слово ще произнесе кмета на Община Велико Търново инж. Даниел Панов, след което ще бъде отслужен водосвет и благослов за здраве и ще бъде поръсена представителната част на Националния военен университет „Васил Левски” и на знамената на Велико Търново. От 9.45 часа от църквата „Св. 40 мъченици” ще тръгне празнично шествие с портретите на благодетелите на града, което ще приключи до сградата на Община Велико Търново. Там ще се състои празничен ритуал за издигане на знамената. Празнично слово ще произнесе кметът на Общината на инж. Даниел Панов. Ще бъде извършен благослов от Негово Високопреосвещенство Великотърновския митрополит Григорий. От 11.00 до 13.00 часа пред сградата на Община Велико Търново ще се проведе концерт с участието на Нели Рангелова и Поли Паскова и празнично хоро. От 11.00 часа  в МДТ „Константин Кисимов“ ще се състои тържествена сесия на Великотърновския общински съвет. От 10.30 до 16.00 часа в Хуманитарна гимназия ще се проведе кандидат-студентската кампания на филиала на Медицинския университет – Варна и Ден на отворените врати. От 14.00 до 17.00 часа  от площад „Цар Асен І“ ще се проведе безплатна пешеходна обиколки с беседа „Духовното величие на столичния Търновград“ по маршрут: пл. „Цар Асен І“ – АМР „Царевец“ – през „Асеновата порта“ към Митрополитската църква „Свети Първоапостоли  Петър и Павел” и църквата “Св. Иван Рилски” – „Шишманова баня” и „Владишки мост” – манастира „Великата лавра“ и църквата „Св. 40 мъченици”. От 16.30 часа пред Областен информационен център ще започне подгряващото парти за Стрийт парада, който ще започне в 17.30 часа и ще стигне до площад  „Цар Асен І“. От 20.00 часа жителите и гостите на Велико Търново ще могат да се насладят на  Аудио-визуалния спектакъл „Царевград Търнов- звук и светлина“и на празничните фойерверки. Празникът на града се организира от Община Велико Търново, Национален военен университет „Васил Левски”, Регионален исторически музей- Велико Търново и Великотърновска Света митрополия.", "date": "2018.03.21", "title": "Велико Търново: Поради лошите метеорологични условия отпадат част от събитията от програмата за празника на града"}
{"url": "http://www.focus-news.net/news/2018/03/21/2502112/balgarskoto-predsedatelstvo-shte-uskori-evropeyskata-nova-sdelka-s-potrebitelite.html", "text": "Необходимо е да се намери баланс в защита на правата на потребителите и отговорностите на доставчиците на цифрови услуги на европейско равнище. Засега потребителските права в условията на дигитализацията на икономиката са били по-скоро подценявани за сметка на развитието на дигиталната икономика. Около това се обединиха участниците в дискусията „Цифровата икономика: ползи за потребителите“, организирана от Европейския икономически социален комитет (EИСК)  и българския Икономически и социален съвет (ИСС), съобщиха от пресцентъра на ИСС. С конференцията в София  ЕИСК и ИСС отбелязаха юбилейното 20-то издание на Деня на потребителите.\r\nПредседателят на ИСС проф. д-р Лалко Дулевски при откриване на  конференцията подчерта, че е необходим механизъм на европейско равнище, който да гарантира правата на потребителите в дигиталната икономика. В прехода от аналоговата икономика към дигитална, акцентът, според проф. Дулевски, трябва да бъде върху доброто познаване на правата на потребителите и върху обучението и образованието на децата  за техните възможности и права в новите условия. Той подчерта, че децата трябва да бъдат специфична група потребители, към която е необходимо да се прояви голямо внимание като едновременно се гарантира  достъпът им до знанията за цифровите технологии, но и гарантира защитата им  от евентуални рискове.\r\nМинистърът на икономиката Емил Караниколов информира участниците, че България по време на председателството ще положи всички усилия по-бързо да се придвижат две нови европейски законодателни инициативи – Директива за договорите за предоставяне на цифрово съдържание и Директива за договорите за продажба на стоки. Тези два пакета от предложения подпомагат изграждането на Единния цифров пазар и, според министъра, промените ще  повишат доверието на потребителите в цифровата икономика. Министърът подчерта, че приоритет по време на българското председателство ще се даде на  пакета от законодателни промени наречен „ Нова сделка за потребителите“, който осигурява правна рамка за защита на потребителите, включително и на цифровите потребители. \r\nМартин Зикер, председател на секция “Единен пазар, производство и потребление”, Европейския икономически и социален комитет, подчерта, че организираното гражданско общество ще настоява пред Европейската комисия за ясни дефиниции в директивите, които се отнасят до отношенията на бизнеса с потребителите на цифрови услуги и в т.нар. „споделена икономика“, чиито потребители стават все повече и повече.\r\nФрансиско Фонсека Морийо, заместник генерален директор, Генерална дирекция “Правосъдие и потребители” на Европейската комисия, запозна конференцията със съдържанието и целите на  подготвяните от Комисията законодателни промени в двете нови директиви и изрази надежда, че те ще отговорят на  необходимостта от защита на правата на потребителите в условията на дигитална икономика. Той отговори на множество въпроси на участниците за нови органи на европейско равнище, които да представляват потребителите в съда, за колективните искове, за отговорностите и на националните правителства и организациите на потребителите. Той призова гражданските организации отново да  обсъдят внимателно законодателните промени, които се очаква ЕК да предложи за широко обсъждане през май т.г. \"Ще се съобразим максимално с предложенията на гражданските организации, за да постигнем добър резултат\", каза Франсиско Морийо, но работата няма да приключи само с тези два пакета от законодателни промени, подчерта той.\r\nПо време на конференцията водещата на една от  дискусиите Милена Ангелова, член на Групата на работодателите в ЕИСК и член на българския ИСС помогна да се разяснят заплахите, пред които сме изправени като потребители на цифрови услуги. Димитър Манолов, член на Групата на работниците в ЕИСК и на ИСС съдейства на разговора за новите възможности на цифровия потребител, а Богомил Николов, член на Групата “Други интереси” в ЕИСК и на ИСС постави на обсъждане въпроса какво прави ЕС за цифровите потребители. В дискусиите се открои и темата за защита на правата на цифровите потребители на финансови услуги.\r\nИнтересни наблюдения и предложения споделиха експерти от ЕС и български експерти. В конференцията участваха повече от 100 представители на институции, на бизнеса, на гражданските организации, като половината от тях представляваха организации в държави членки на ЕС и ЕИСК.", "date": "2018.03.21", "title": "Българското председателство ще ускори европейската \"Нова сделка с потребителите“"}
{"url": "http://www.focus-news.net/news/2018/03/21/2502113/plovdiv-lek-avtomobil-e-izgoryal-v-grada-zasegnati-sa-oshte-dva-avtomobila.html", "text": "Лек автомобил е изгорял тази нощ около 2.00 часа на ул. „Георги Кирков” 46 в Пловдив. Това съобщи за Радио „Фокус” - Пловдив говорителят на Пожарната инспектор Цвятко Дешев. Засегнати са още два други автомобила. На място е бил изпратен едни противопожарен автомобил с екипа си, благодарение на които пожарът не се е разпространил и върху други автомобили. Причините са в процес на установяване.\r\nЦветана ТОНЧЕВА", "date": "2018.03.21", "title": "Пловдив: Лек автомобил е изгорял в града, засегнати са още два автомобила"}
{"url": "http://www.focus-news.net/news/2018/03/21/2502111/stara-zagora-33-godishen-mazh-e-s-myarka-za-neotklonenie-zadarzhane-pod-strazha-zaradi-nezakonno-pritezhanie-na-vzrivni-veshtestva.html", "text": "По искане на Районна прокуратура - Стара Загора съдът определи мярка за неотклонение „задържане под стража“ спрямо Живко Ж., на 33 г., привлечен като обвиняем по досъдебно производство за това, че на 15.03.2018 г. в гр. Стара Загора, държал взривни вещества – 6 бр. пресовки тротил, без да има за това надлежно разрешение –  чл. 339,ал. 1 от НК от Наказателния кодекс. Това съобщиха от пресцентъра на  Апелативна прокуратура- Пловдив .  В хода на образуваното срещу Живко Ж. производство е установено, че той взел от свой познат (неустановен до момента) пресовки тротил. Взривните вещества обв. Живко Ж. държал в багажника на автомобил, собственост на баща му. Самият автомобил е бил паркиран в централната градска част на гр. Стара Загора, като трайно престоявал на оживено кръстовище, на което има автобусни спирки, в непосредствена близост до оградата на училище. \r\nОбвиняемият Живко Ж. е осъждан за извършени от него умишлени престъпления от общ характер, държане на наркотични вещества и управляване на моторно превозно средство след употреба на наркотици. Деянието, извършено от Живко Ж., на 15.03.2018 г., е в изпитателния срок на предходно осъждане.\r\nРайонен съд - Стара Загора е преценил, че от събраните по делото доказателства може да се направи обосновано предположение, че Живко Ж. е извършил престъплението, за което е привлечен като обвиняем и съществува реална опасност да се укрие или да извърши друго престъпление.\r\nВзетата спрямо Живко Ж. мярка за неотклонение може да се обжалва и протестира пред Окръжен съд-Стара Загора.", "date": "2018.03.21", "title": "Стара Загора: 33- годишен мъж е с мярка за неотклонение ,,задържане под стража’’’ заради незаконно притежание на взривни вещества"}
{"url": "http://www.focus-news.net/news/2018/03/21/2502114/zhrebiyat-za-obnovyavane-na-chlenovete-na-kevr-shte-se-provede-na-4-april-2018-g-ot-1400-na-zasedanie-na-komisiyata-po-energetika.html", "text": "Жребият за обновяване на членовете на Комисията по енергийно и водно регулиране (КЕВР) ще се проведе на 4 април 2018 г. от 14.00 на заседание на Комисията по енергетика. Това се случи след като депутатите приеха процедурни правила за провеждане на жребий за обновяване на КЕВР и за предлагането на кандидати за членове на комисията, изслушването им и техния избор, предаде репортер на Агенция „Фокус“. „За“ процедурните правила гласуваха 97 народни представители, „против“ –0 и „въздържали се“ -2 , с което те бяха приети.  КЕВР ще се обновява  чрез жребий с двама нови членове със стаж в областта на енергетиката, един член в областта на водоснабдяване и канализация, един член измежду членовете с юридически стаж и стаж в областта на икономиката. Предвидено е жребият да се проведе на 4 април 2018 г. от 14.00 часа в зала „Запад“ на Народно събрание на открито заседание на Комисията по енергетика. Жребият ще се състои от три отделни тегления. Предложенията за членове на КЕВР се правят от народни представители или от парламентарни групи  в съотвествие с проведения жребий. Предложенията се внасят в писмена форма до Комисията по енергетика чрез председателя на Народното събрание до 17 април 2018 г. включително. Кандидатите ще бъдат проверени за принадрежвост на към Държавна сигурност и разузнавателните служби на Българската народна армия. Кандидатите ще бъдат изслушани на открито заседание на Комисията по енергетика. Изборът се осъществява от Народното събрание. За избран от депутатите ще се смята кандидатът, получил повече от половината от присъстващите народни представители. Ако няколко кандидати за една длъжност са получили повече от половината от гласовете, избран е този, който е получил най-много гласове „за“.  \r\nДеница КИТАНОВА", "date": "2018.03.21", "title": "Жребият за обновяване на членовете на КЕВР ще се проведе на 4 април 2018 г. от 14.00 на заседание на Комисията по енергетика"}
{"url": "http://www.focus-news.net/news/2018/03/21/2502115/priet-e-godishniyat-plan-za-preventsiya-i-borba-s-nerednostite-i-izmamite-zasyagashti-finansovite-interesi-na-es.html", "text": "Министерският съвет прие План за действие за 2018 г. за изпълнение на Националната стратегия за превенция и борба с нередностите и измамите, засягащи финансовите интереси на Европейския съюз, за периода 2014-2020 г. Това съобщиха от правителствената информационна служба.\r\nПланът съдържа мерки за постигане на заложените стратегически и оперативни цели на Националната стратегия. Дейностите, включени в него, са свързани с подобряване на превенцията, повишаване ефективността при разкриване и противодействие на нередностите и измамите, както и на дейностите по разследване, възстановяване и санкции, укрепване на сътрудничеството с ОЛАФ и с компетентните институции на ЕС, на държавите-членки и на други държави.", "date": "2018.03.21", "title": "Приет е годишният план за превенция и борба с нередностите и измамите, засягащи финансовите интереси на ЕС"}
{"url": "http://www.focus-news.net/news/2018/03/21/2502117/veliko-tarnovo-obezopasen-e-propadnaliyat-trotoar-nad-razkopkite-v-manastirskiya-kompleks-velikata-lavra.html", "text": "Обезопасена е тротоарната площ, която пропадна заради свличане на земна маса в района на археологическите разкопки южно от църквата „Свети Четиридесет мъченици“. Това съобщиха от пресцентъра на Община Велико Търново. Участъкът се намира на улица „Св. Климент Охридски“, над зидовете от манастирския комплекс „Великата Лавра“. \r\nЗа осигуряване на безопасното движение на пешеходците върху част от пътното платно ще бъдат поставени пътни знаци, твърди прегради и пешеходни парапети. Монтирана ще бъде и светлинна сигнализация.\r\nСлед разпореждане на кмета на Велико Търново Даниел Панов комисия от експерти от общината и Регионалния исторически музей огледаха обстойно засегнатата зона. Даниел Панов възложи спешно изготвяне на проект за авариен ремонт на тротоарната площ.\r\nОбщина Велико Търново апелира към водачите на моторни превозни средства и към пешеходците да преминават с повишено внимание в района и да се съобразяват с временната организация на движение.", "date": "2018.03.21", "title": "Велико Търново: Обезопасен е пропадналият тротоар над разкопките в манастирския комплекс „Великата лавра“"}
{"url": "http://www.focus-news.net/news/2018/03/21/2502118/meta-makedoniya-makedonskoto-pravitelstvo-uveri-che-ostavkata-na-ministara-na-pravosadieto-nyama-da-povliyae-na-sadebnite-reformi-v-stranata.html", "text": "Прессекретарят на македонското правителство Миле Бошняковски съобщи, че съдебната власт в страната е независима и такава трябва да остане и че оставката на министъра на правосъдието Билен Сали няма да се отрази на реформите в нея, предава македонската медия   „Мета“.\r\nБошняковски подчерта, че оставката на Сали е „негово лично решение акт, тъй като чувства морална отговорност“ относно случая за „Малкия Алмир“. Виктор Турмаков", "date": "2018.03.21", "title": "„Мета“ (Македония): Македонското правителство увери, че оставката на министъра на правосъдието няма да повлияе на съдебните реформи в страната"}
{"url": "http://www.focus-news.net/news/2018/03/21/2502119/ministar-nikolay-nankov-pri-funktsionirashta-tol-sistema-do-6-7-g-shte-sme-gotovi-s-palnata-rehabilitatsiya-na-republikanskata-patna-mrezha.html", "text": "До 6 - 7 години ще сме готови с пълната рехабилитация на републиканската пътна мрежа. Това съобщи в предаването „Тази сутрин“ на БТВ министър Николай Нанков, съобщиха от пресцентъра на Министерство на регионалното развитие и благоустройството. Той обясни, че заради системното недофинансиране на сектора 8000 км от общо 20 000 км републиканска пътна мрежа са в лошо или много лошо състояние. Сега годишно се рехабилитират 400 - 450 км годишно. С въвеждането на тол системата и очакваните от нея приходи около 1 милиард лева годишно, ще има финансиране за 3 - 4 пъти повече републикански пътища. Така че за 6 - 7 години ще сме готови с пълната рехабилитация на републиканската пътна мрежа, обясни министърът. \r\nВ момента за ремонти на републикански пътища се разходват по 40 - 50 млн. лв. годишно, още толкова – за поддръжка на общинските пътища. Или общо близо 100 млн. лв. на година. „Но това са палеативни и краткосрочни ремонти“, обясни министърът. „Затова политиката на правителството е насочена към пълната рехабилитация на републиканската пътна мрежа, за да не си говорим всяка година за дупки и за преасфалтиране“, добави той.\r\n„Факт е, че държавата не е имала достатъчно финансов ресурс досега, затова и търсим вариант за кардиналното решаване на въпроса“, допълни министърът. От една страна това ще бъде постигнато чрез приходите от тол системата, която се очаква да генерира приходи още през 2019 г. На второ място е финансиране с бюджетни средства. И на трето място – Европейската комисия създава специален инструмент, насочен към пътната безопасност за периода 2020 – 2030 г.\r\n„Част от пътната безопасност е именно експлоатационното състояние на настилката, маркировките, мантинелите, знаците и други елементи“, каза министър Нанков. По разчети на АПИ, за да бъдат републиканските пътища безопасни, са нужни около 3 млрд. лв. „Тези данни са подадени на МВР, което ще ги обобщи и предостави на Европейската комисия“, обясни Нанков. През май месец ще има дискусия по темата пътна безопасност, за което ЕК подготвя Стратегическа рамка за пътна безопасност за 2020-2030 г.\r\nПрез тази година ще започне реалното строителство на 25 км от автомагистрала „Хемус“. Следващия вторник започва изграждането на 9,3 км от Ябланица до п. в. „Боаза“ и се очаква да бъдат изпълнени предсрочно за година и половина. До два месеца ще стартира строителството на още 16 км от автомагистралата между п. в. „Белокопитово“ и п. в. „Буховци“. С новия вариант на проекта на още 52 км от „Хемус“ до разклона Плевен - Ловеч, ще бъдат спестени 350 млн. лв. на държавния бюджет, тъй като се изключват първоначално заложените три тунела и 17 други инженерни съоръжения. Предвидената скорост на движение по автомагистралата в този участък е 130 км/ч. За тези 52 км още тази година ще пристъпим към избор на изпълнител и ако няма обжалвания на тръжната процедури и ако времето позволи, още есента-зимата ще започнем строителството, обясни министърът. Още 85 км ще се проектират тази година, а реализацията им ще стартира във втората половина на 2019 г. \r\nДнес изтича срокът в Агенцията за обществени поръчки по одобряване на проектната документация и както поехме ангажимент, стартираме с тръжната процедура за участъка от Мездра до Ботевград на пътя от Видин, каза Николай Нанков. Тези 34 км ще бъдат рехабилитирани и разширени с още две ленти.\r\nПрез 2018-та година предсрочно ще завърши разширяването на пътя между градовете Пловдив и Асеновград. Трасето ще бъде с магистрални габарити. Дейностите по него са финансирани по Оперативна програма „Региони в растеж“. По програмата ще бъдат рехабилитирани общо 27 пътни отсечки в страната. Част от тях са пътят от Враца до пещерата Леденика, между Кубрат и Тутракан, Разград и Търговище и други. Тази година ще продължи ремонтът на тунелите и мостовите съоръжения по автомагистралите, коментира още министърът.", "date": "2018.03.21", "title": "Министър Николай Нанков: При функционираща тол система, до 6 - 7 г. ще сме готови с пълната рехабилитация на републиканската пътна мрежа"}
{"url": "http://www.focus-news.net/news/2018/03/21/2502116/encho-petrov-patnicheski-prevozi-sliven-gradat-veche-e-s-iztsyalo-obnovena-avtobusna-mrezha.html", "text": "Градът вече е с изцяло обновена автобусна мрежа. Това съобщи пред Радио „Фокус“ – Сливен Енчо Петров, управител на „Пътнически превози“ – Сливен. Вече пристигнаха всичките 27 нови дизелови автобуса, произведени специално за целта в Чехия. 21 от тях са с минимум 40 места, а останалите 6 са с минимум 60 места. Автобусите вече са разпределени по линиите, като големите ще обслужват по-натоварените.\r\nЩе се модернизират всички 143 автобусни спирки от градския транспорт, ще се изградят 40 нови спиркови навеса. По новата оптимизирана маршрутна схема в кварталите „Клуцохор“ и „Звездите“, по бул. „Христо Ботев“ и в част от Промишлена зона ще се изградят 16 нови автобусни спирки. Крайните спирки ще са 8, като 4 от тях ще са оборудвани със стаи за почивка на водачите.\r\nВ рамките на проекта за интегриран градски транспорт, ще бъде изградена електронна билетна система. Ще бъдат издавани електронни карти, които ще могат да се зареждат чрез Интернет. В 11 нови пункта ще се издават билети и карти за градски транспорт. Билети и карти ще се издават в три обновени съществуващи пункта. В 5 нови пункта разположени на възлови спирки, както и в 3 крайни спирки. Ще се изгради информационна система за следене движението на автобусите в реално време. На 6 възлови места ще се поставят информационни табла за движението на градския транспорт.\r\nПо проекта се изгражда логистичен център, както и ремонтен. Ще се изградят над 10 км велоалеи, като на няколко места ще се поставят по 5 стойки за велосипеди, като общият им брой ще е 75 по цялата нова веломрежа в града. Крайният срок за реализацията на проекта е 13 януари 2021 г. Той е на стойност 16 798 391 лв. с ДДС. Безвъзмездната финансова помощ е 14 525 521 лв. От тях европейското финансиране е 12 346 693 лв, а 2 178 828 лв. – национално съфинансиране.", "date": "2018.03.21", "title": "Енчо Петров, „Пътнически превози“ - Сливен: Градът вече е с изцяло обновена автобусна мрежа"}
{"url": "http://www.focus-news.net/news/2018/03/21/2502098/radio-svobodna-evropa-makedoniya-makedoniya-predstavi-proektosporazumenieto-si-na-gartsiya-za-razreshavane-na-spora.html", "text": "Македония изпрати свой проект за споразумение с Гърция за разрешаване на 27-годишния спор за името, съобщи външният министър Никола Димитров. Той каза, че целта е да се намери разумно и достойно решение, предава Радио \"Свободна Европа\" в своята македонска редакция.\r\n\"Представител на македонското министерство на външните е представил в Атина  проект за споразумение за решаване на спора за името, който беше интензивно подготвян в последните дни\", заяви на пресконференция министърът на външните работи на Македония Никола Димитров.\r\nТой потвърди, че преди дни е получил гръцкия проект за споразумение, който бе обявен от гръцкия външен министър Никос Кодзиас. Димитров посочи, че по този начин общуването, което досега се е състояло в устния диалог, навлиза в етап, в който има писмени документи между двете страни.\r\n\"Убедени сме, че ако целта е да се намери устойчиво и достойно решение за преодоляване на разликата за името, да се намери една разумна разграничение между нашата държава Македония и региона Македония в Гърция, ще е възможно\", заяви Димитров.\r\nТой подчерта на въпроса на журналиста, че съществуват различия между двата проекта на споразумения, но се надява  тези различия да се преодолеят, ако и двете страни мислят за общата цел.\r\nПо-рано днес македонското външно министерство съобщи, че гръцката делегация, водена от външния министър Кодзиас, ще пристигне в четвъртък на международното летище Скопие на официално посещение в страната.\r\nСъщо така днес от МВнР посочват, че външните министри на Македония и Гърция, Димитров и Кодзиас, на 30 март ще се срещнат във Виена заедно с посредника в спора за името на ООН Матю Нимиц.\r\nДимитров заяви, че очаква с нетърпение посещението на Кодзиас в четвъртък, който ще има активна програма и редица срещи в \r\nГръцките медии предадоха изявление на гръцкия външен министър, заявил, че текстът на гръцкия проектодоговор е изпратен в Скопие преди няколко дни.\r\nКоментирайки обявеното посещение в Кодзиас, македонският премиер Зоран Заев заяви вчера, че е оптимист за решението, ако се вземат предвид достойнството и идентичността.\r\nСпоред гръцките медии проектоспоразумението има 20 страници със седем точки, които се отнасят до името, обхватът на употреба, езика, идентичността, търговските употреби и съкращения. Виктор Турмаков", "date": "2018.03.21", "title": "Радио \"Свободна Европа\" (Македония): Македония представи проектоспоразумението си на Гърция за разрешаване на спора"}
{"url": "http://www.focus-news.net/news/2018/03/21/2502120/predsedatelyat-na-komisiyata-po-kultura-i-medii-vezhdi-rashidov-provede-sreshta-s-rakovodstvata-na-tvorcheskite-sayuzi-v-balgariya.html", "text": "Председателят на Комисията по култура и медии Вежди Рашидов проведе днес в парламента среща с ръководствата на творческите съюзи в България. Това съобщиха от Пресцентъра на ПП ГЕРБ. На срещата е присъствал и министърът на културата Боил Банов.\r\nВежди Рашидов увери творците, че Комисията по културата и медиите е отворена за реализиране на общи инициативи в името на развитието на творчеството. Той благодари на министър Боил Банов за институционалната подкрепа за решаване на проблемите, поставени от гилдиите.\r\nРъководителите на творческите съюзи изразиха удовлетворение от днешната среща и поставиха на дневен ред въпроса за статута на своите организации, посочиха  необходимостта от приемане на закон за книжовния български език и образованието на децата от първи до осми клас по български език и изкуство. Подновено бе и искането бюджетът за култура да достигне до един процент от брутния вътрешен продукт на страната. Има и конкретни предложения за промени в Закона за закрила и развитие на културата и в Закона за авторското право и сродните му права. Зам.-председателят на комисията проф. Станислав Станилов съобщи, че се подготвя закон за българския книжовен език. „Девет държави в ЕС имат подобен закон“, уточни той.\r\nСрещите на Комисията по културата и медиите с творческите гилдии да станат регулярни, решиха участниците в днешния форум.", "date": "2018.03.21", "title": "Председателят на Комисията по култура и медии Вежди Рашидов проведе среща с ръководствата на творческите съюзи в България"}
{"url": "http://www.focus-news.net/news/2018/03/21/2502122/stefan-radev-kmet-na-sliven-proektat-za-integriran-gradski-transport-e-mozhe-bi-nay-vazhniyat-proekt-ot-investitsionnata-programa-na-obshtinata.html", "text": "Резултатите от проекта за интегриран градски транспорт представиха кметът Стефан Радев и неговият заместник Стоян Марков, предаде репортер на Радио „Фокус“ – Сливен. “Проектът за интегриран градски транспорт е може би най-важният проект от Инвестиционната програма на Община Сливен. Освен това, той включва и комплекс от мерки, който правят средата достъпна, и освен това е щадящ към околната среда – нещо, на което нашият град е богат и си струва да го запазваме“, заяви Стефан Радев. В рамките на проекта освен нови автобуси и спирки, ще се изградят велоалеи, ще се улесни и достъпът на хората с увреждания и детски колички от спирките до автобусите и в самите автобуси.\r\nПроектът е на обща стойност 16 798 391 лв. с ДДС, като Община Сливен е спестила над 600 000 лв. Официално проектът приключва през 2021 година, тогава ще бъде изпълнен в пълен размер, уточни Радев.", "date": "2018.03.21", "title": "Стефан Радев, кмет на Сливен: Проектът за интегриран градски транспорт е може би най-важният проект от Инвестиционната програма на Общината"}
{"url": "http://www.focus-news.net/news/2018/03/21/2502121/evrodeputatat-sergey-stanishev-udo-bulman-shte-bade-silen-lider-na-grupata-na-sotsialistite-v-ep.html", "text": "Новият председател на Групата на социалистите в европарламента залага на борбата с неравенствата в програмата си\r\nПартията на европейските социалисти (ПЕС) приветства избора на Удо Булман за председател на Групата на социалистите и демократите в Европейския парламент. Това съобщиха от пресофиса на евродепутата Сергей Станишев. Късно снощи досегашният зам.-председател на Групата на социалистите и демократите в ЕП и евродепутат от Германската социалдемократическа партия (ГСДП) спечели подкрепата на социалистите в ЕП досегашният и пред другия кандидат, белгийката Катлин ван Бремпт. До избора на нов лидер се стигна след като досегашният лидер Джани Питела беше избран в италианския Сенат в началото на март.\r\nВ представянето си пред социалистите в ЕП, Булман заяви амбиция за повече общи инициативи с ПЕС, които да мобилизират прогресивните партии в Европа да отстояват общите про-европейски политики и позиции, както и засилване на връзката между гражданите и случващото се в Брюксел. Той добави, че ключова битка за справяне с предизвикателствата в Европа е борбата срещу неравенствата – икономически, социални, териториални и между половете, както и срещу разделителните линии в Европа – противопоставянето между запад и изток, нови и стари държави-членки, малки и големи страни.\r\nСъс специално изявление лидерът на ПЕС Сергей Станишев поздрави Удо Булман и заяви:„Работим от дълго време с Удо Булман и знам, че има всички необходими качества да води Групата на социалистите в ЕП в този ключов период. Предстоят ни много битки, в които ще имаме нужда от пълна мобилизация, а той е истински боец за социална справедливост и равенство – две основни за ПЕС цели. Като евродепутат, Удо положи много усилия в борбата за по-социална Европа. Уверен съм, че той ще продължи политиката на ясно разграничение между социалистите и консерваторите в Европа.“\r\n„Парламентарната група на социалистите има ключова роля за разработването на политики на европейско ниво, които отразяват нашите принципи и ценности, както и да гарантира, че резултатите от всекидневните битки, които водим, стигат до нашите избиратели. ПЕС ще продължи силното си сътрудничество с Групата на социалистите, особено в контекста на предстоящите Европейски избори през 2019 г.“, добави Станишев.", "date": "2018.03.21", "title": "Евродепутатът Сергей Станишев: Удо Булман ще бъде силен лидер на Групата на социалистите в ЕП"}
{"url": "http://www.focus-news.net/news/2018/03/21/2502123/kyustendil-tri-ekipa-inspektori-po-bezopasnost-na-hranite-proveryavat-vremennite-targovski-obekti-za-praznika-na-grada.html", "text": "Три екипа инспектори по безопасност на храните проверяват временните търговски обекти за празника на Кюстендил. Това каза пред Радио „Фокус” – Кюстендил д-р Велка Войнова, началник на отдел „Контрол на храните” към Областна дирекция по безопасност на храните – Кюстендил. По думите ѝ в дирекцията са подадени 27 заявления за регистрация на временни обекти. „В сравнение с минали години това е значително по-малко, но количеството по принцип няма никакво значение. Работата, дежурствата и проверките, извършвани от нас са едни и същи”, каза д-р Велка Войнова. По думите ѝ са разкрити обекти за продажба на захарни изделия, ядки, бонбони, скари и други. Те са разпределени в централна градска част и в лесопарк „Хисарлъка”. „Екипите са три, обектите са разпределени между тях и вече се извършват проверки”, каза д-р Велка Войнова. Според нея се наблюдава хигиената на съхранение на храните, подходящи условия, документи за произход, опаковка, етикетиране, лични здравни книжки, лични предпазни средства, регистрирани обекти за производство, наличие на вода и други. „Ние провеждаме нашите инспекции, надявам се, че няма да има проблеми по време на празника”, каза д-р Войнова.\r\nВенцеслав ИЛЧЕВ", "date": "2018.03.21", "title": "Кюстендил: Три екипа инспектори по безопасност на храните проверяват временните търговски обекти за празника на града"}
{"url": "http://www.focus-news.net/news/2018/03/21/2502104/reuters-sanktsiite-sreshtu-rusiya-nyama-da-badat-tema-na-sreshtata-na-es-na-visoko-ravnishte.html", "text": "Източник от германското правителство съобщи, че санкциите срещу Русия няма да са тема на дебат по време на срещата на високо равнище на европейските държави, предава  Reuters.\r\nСлужители от ЕС съобщават, че лидерите ще се фокусират върху това как да защитят Съюза от руската дезинформация и кибератаки.\r\nСрещата се провежда скоро след победата на Владимир Путин на президентските избори в Русия. Виктор Турмаков", "date": "2018.03.21", "title": "Reuters: Санкциите срещу Русия няма да бъдат тема на срещата на ЕС на високо равнище"}
{"url": "http://www.focus-news.net/news/2018/03/21/2502126/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ по Радио „Фокус“ – Пирин ще се спрем на няколко интересни теми, свързани с жителите на общината. Сдружение „Национален алианс за интеграция и политики за здраве и активен живот след ампутации и протезиране”, съвместно с Община Симитли вече втора поред седмица организират безплатни ортопедични прегледи за хората от града и малките населени места. Първите консултации се състояха миналата седмица, като тогава бяха прегледани над 20 души. Днес инициативата продължава, а прегледите се извършват в социалните центрове на Симитли. Какви са целите на инициативата, но и какви са най-големите трудности, преди които са изправени хората с подобен вид проблеми ще имаме възможността да научим от адв. Теньо Тенев, зам.-председател на УС на сдружение „Национален алианс за интеграция и политики за здраве и активен живот след ампутации и протезиране”. Броени дни преди официалното откриване на рафтинг сезон 2018 година очаквайте информация за програмата, която са подготвили организаторите на Вторият балкански рафтинг фестивал, който ще се проведе в Симитли на 24 и 25 март.\r\nВ края на предаването няма да пропуснем да направим и обзор на всичко по-важно, което се случи в Симитли през изминалите дни.\r\nОчакваме и Вас, нашите слушатели на телефоните в студиото: 0885 303 373 и 073/ 88-55-81 или на е-майл: pirin@focus-news.net. На посочените контакти може да поставяте въпроси от различни естество, свързани с развитието на Симитли. От своя страна ние ще поемем ангажимента да ги сведен до вниманието на компетентните експерти в общината, за да може да получите най-точният и адекватен отговор. Бъдете с нас във времето от 15.00 до 16.00 часа ако искате да бъдете на „Фокус“ за всичко, актуално, което се случва в Симитли и малките населени места от общината.", "date": "2018.03.21", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/03/21/2502125/albena-georgieva-oblasten-upravitel-na-vidin-vavezhdame-parva-stepen-povisheno-vnimanie-zaradi-pokachvane-nivoto-na-reka-dunav.html", "text": "Въвеждаме „повишено внимание“ заради покачване нивото на река Дунав. Това каза на заседание на Щаба за изпълнение на областния план за защита при бедствия и за взаимодействие с националния щаб във връзка с нивото на река Дунав Албена Георгиева, областен управител на Видин, предаде репортер на Радио \"Фокус\" - Видин. Георгиева посочи, че вече е издадена заповед, с която е въведена първа степен „Повишено внимание“ от Областния план  за провеждане на високите води на река Дунав. Нивото на река Дунав тази сутрин край Видин е 759 см. „В заповедта е посочено, че „Напоителни системи“ – Видин осъществяват ежедневно наблюдение на дунавските диги, въвежда се и денонощно дежурство в помпените станции и отводняване от подпочвени води при необходимост. Директорът на РСПБЗН организира три пъти в денонощието следенето и измерването на нивото на река Дунав при рейката на пристанището в град Видин – в 8.00 часа, в 12.00 часа и в 18.00 часа“, каза Албена Георгиева. На заседанието на Щаба за изпълнение на областния план за защита при бедствия тя допълни, че кметовете на общините по поречието на река Дунав – Брегово, Ново село, Видин и Димово трябва да предприемат превантивни мерки за защита на населението от евентуално покачване на нивото на река Дунав. При покачване на нивото на реката до 840 см.  Областно пътно управление – Видин  трябва да спре движението по път Дунавци-Арчар  заради заливане на участъка от пътя при Рациария – Арчар.\r\nАнна ЛОЗАНОВА", "date": "2018.03.21", "title": "Албена Георгиева, областен управител на Видин: Въвеждаме първа степен „повишено внимание“ заради покачване нивото на река Дунав"}
{"url": "http://www.focus-news.net/news/2018/03/21/2502129/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно.\r\nВенцеслав ИЛЧЕВ", "date": "2018.03.21", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/03/21/2502134/tass-rusiya-planira-da-obnovi-do-2030-g-vsichkite-si-strategicheski-raketonostsi-tu-160.html", "text": "Заместник-министърът на отбраната на Русия Юрий Богданов съобщи, че обновяването на целия парк свръхзвукови стратегически бомбардировач-ракетоносци Ту-160 с нови средства за поразяване се планират до 2030 г., предава ТАСС.\r\n„Възнамеряваме да проведем дълбока модернизация на всичките наши стратегически бомбардировачи Ту-160. От старите машини ще остане единствено фюзелажът – цялото бордово радиоелектронно оборудване и двигателите ще бъдат сменени. Ще получи обновения парк „стратези“ някъде към 2030 г.“, заяви Борисов.  Според него новият Ту-160 ще бъде по-малко забележим заради „специално покритие“. \r\nТу-160 е най-големият самолет с изменяема геометрия на крилото и една от най-мощните бойни машини на света. През 2015 г. е взето решение в Казан да се възобнови неговото производство.  Виктор Турмаков", "date": "2018.03.21", "title": "ТАСС: Русия планира да обнови до 2030 г. всичките си стратегически ракетоносци Ту-160"}
{"url": "http://www.focus-news.net/news/2018/03/21/2502130/zapochna-parvoto-zasedanie-na-vremennata-komisiya-za-chez.html", "text": "С кворум от 12 народни представители започна първото заседание на Временната комисия за ЧЕЗ, предаде репортер на Агенция „Фокус“. В състава на комисията са общо 15 депутати. Членовете приеха дневния си ред, който включва приемане на процедурни правила и втора точка разни, където ще бъде обсъдена бъдещата работа на комисията. В началото на заседанието председателят на Временната анкетна комисия за ЧЕЗ Жельо Бойчев изрази надежда членовете й да отговорят на очакванията на българските граждани и да бъдат полезни със своята работа. \r\nДеница КИТАНОВА", "date": "2018.03.21", "title": "Започна първото заседание на Временната комисия за ЧЕЗ"}
{"url": "http://www.focus-news.net/news/2018/03/21/2502124/a1on-makedoniya-aleksis-tsipras-i-panos-kamenos-sa-obsadili-spora-za-imeto.html", "text": "Спорът за името е една от темите, обсъдени от гръцкия министър-председател Алексис Ципрас и неговия коалиционен партньор - председателя на партия \"Независими гърци\" и министър на отбраната Панос Каменост, предава македонската медия   \"A1oN\".\r\nПанос Каменос след срещата заяви, че позицията на \"Независими гърци \"срещу използването на термина Македония е непроменена и добави, че сега топката е на македонската страна.\r\n\"Позицията на \"Независимите гърци\" за неизползването на термина \"Македония\" прие всяко решение е известна. Освен това преговорите по въпроса в този момент са в ръцете на БЮРМ по отношение на конституционни промени, които са абсолютна предпоставка\", заяви той след срещата си с Ципрас.\r\nПредседателят на \"Независими гърци\" опроверга слуховете за напускане на правителството. Той увери, че сътрудничеството с Ципрас \"ще продължи до края, с напълно спазването на червените линии и различни политически позиции\". Виктор Турмаков", "date": "2018.03.21", "title": "\"A1oN\" (Македония): Алексис Ципрас и Панос Каменос са обсъдили спора за името"}
{"url": "http://www.focus-news.net/news/2018/03/21/2502127/euobserver-katalunskiyat-aktivist-zhordi-sanches-se-otkaza-ot-kandidaturata-si-za-regionalen-lider.html", "text": "Каталунският активист Жорди Санчес, водач на сепаратисткото движение „Каталунско национално събрание“ няма да се кандидатира да стане регионален лидер, предава  EUObserver.\r\nСанчес, който е в затвора от октомври миналата година насам  по обвинения за подклаждане на бунтове, бе издигнат на поста от партията \"Граждани за Каталуния\" на бившия каталунски лидер Карлес Пучдемон , който е в изгнание в Белгия.  Виктор Турмаков", "date": "2018.03.21", "title": "EUObserver: Каталунският активист Жорди Санчес се отказа от кандидатурата си за регионален лидер"}
{"url": "http://www.focus-news.net/news/2018/03/21/2502133/kyustendil-vazstanoveno-e-dvizhenieto-ot-km-45-do-km-46-na-am-struma-v-rayona-na-selo-delyan.html", "text": "Възстановено е движението от км 45 до км 46 на АМ \"Струма\" в района на село Делян. Това съобщиха от пресцентъра на Агенция \"Пътна инфраструктура\".", "date": "2018.03.21", "title": "Кюстендил: Възстановено е движението от км 45 до км 46 на АМ \"Струма\" в района на село Делян"}
{"url": "http://www.focus-news.net/news/2018/03/21/2502131/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-lesovo-dunav-most-i-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, „Лесово“, „Дунав мост“ и „Дунав мост 2“. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.30 часа. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.03.21", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, „Лесово“, „Дунав мост“ и „Дунав мост 2“"}
{"url": "http://www.focus-news.net/news/2018/03/21/2502138/za-shesti-pat-mu-varna-shte-posreshtne-kandidat-studenti-ot-tsyalata-v-dnite-na-otvoreni-vrati.html", "text": "За шеста поредна година МУ-Варна ще посрещне кандидат-студенти, ученици и родители от цялата страна на 23 и 24 март по време на Дни на отворени врати 2018. Традиционно четирите факултета по Медицина, Дентална медицина, Фармация и Обществено здравеопазване, както и Медицинският колеж, отварят вратите си, за да могат посетителите да получат подробни информация за университета и предстоящата кандидатстудентска кампания. Това съобщиха от пресцентъра на Медицински университет - Варна.\r\nПосетителите ще наблюдават електронно обучение във виртуална класна стая и ще се срещнат със студенти от различни специалности, за да научат за академичния живот. Ще бъдат проведени също 3D демонстрации на живо, микроскопски наблюдения и лабораторни експерименти. Кандидат-студентите ще могат да разгледат и най-богатата в страната музейна сбирка по анатомия и да видят симулационен софтуер за физиологични експерименти и изследвания. \r\nПредварителните изпити стартират през месец април, а редовната сесия през юни. За втора поредна година проверката на знания по химия и биология е комбинация между тестови формат и решение на логически задачи. Без конкурсни изпити за прием след средно образование са специалностите “Здравен мениджмънт“„Логопедия“, „Медицински оптик“, „Рехабилитация, морелечение, уелнес и спа“, „Опазване и контрол на общественото здраве“, „Обществено здравеопазване“, „Фармацевтичен мениджмънт“ и „Оптометрист“, където класирането е с оценки от държавните зрелостни изпити. \r\nЗа първи път тази година МУ-Варна предлага възможност на кандидат-студентите да отбележат присъствието си на Дните на отворени врати онлайн чрез сайта на университета, което им осигурява и участие в томбола с награди. По електронен път те могат да бъдат подадени и документи за кандидатстване, както и да се заплатят необходимите такси.\r\nПълна информация за кандидатстудентската кампания може да намерите в сайта на университета: www.mu-varna.bg", "date": "2018.03.21", "title": "За шести път МУ-Варна ще посрещне кандидат-студенти от цялата в дните на отворени врати"}
{"url": "http://www.focus-news.net/news/2018/03/21/2502139/sliven-prodalzhava-izpalnenieto-na-proekt-priemi-me-2015-po-op-razvitie-na-choveshkite-resursi.html", "text": "Продължава изпълнението на проект „Приеми ме 2015″, финансиран по Оперативна програма „Развитие на човешките ресурси” 2014-2020 в Сливен. Срокът е удължен до 3 декември 2020 г. Това съобщиха от пресцентъра на Община Сливен. Сред целите на проекта е да се усъвършенства и разшири обхвата на услугата „Приемна грижа“, както и да затвърди предоставянето на услугата на местно ниво като алтернативна форма за отглеждане на деца в риск в семейна среда. Сформираният Областен екип по приемна грижа – Сливен, който се състои от началник екип и трима социални работници има пряк ангажимент по предоставянето на целия пакет от дейности, имащи отношение към подкрепа и повишаване капацитета на кандидати и утвърдени приемни семейства на територията на Община Сливен и Община Нова Загора. Социалната услуга „Приемна грижа” включва дейности по набиране и оценяване на кандидати за приемни семейства, обучение, взаимно адаптиране, настаняване и отглеждане на дете в приемно семейство, подкрепа и наблюдение.\r\nЗаявления се подават до кметовете на двете общини Сливен и Нова. Допълнителна информация за социалната услуга „Приемна грижа” и как да станете приемен родител може да получите от Областния Екип по приемна грижа – Сливен на адрес Община Сливен, бул. „Цар Освободител” № 1.", "date": "2018.03.21", "title": "Сливен: Продължава изпълнението на проект „Приеми ме 2015″ по ОП „Развитие на човешките ресурси”"}
{"url": "http://www.focus-news.net/news/2018/03/21/2502132/blagoevgrad-v-grada-shte-se-provede-preskonferentsiya-po-povod-chetvartoto-izdanie-na-festivala-bluessjazz-blagoevrgad.html", "text": "В града ще се проведе пресконференция по повод четвъртото издание на фестивала „Bluess&Jazz Blagoevrgad”. Това съобщиха от пресцентъра на Община Благоевград. Събитието ще се проведе на 22 март от 14.00 часа в „топлата връзка“, свързваща сградата на Община Благоевград и зала „22 септември“.", "date": "2018.03.21", "title": "Благоевград: В града ще се проведе пресконференция по повод четвъртото издание на фестивала „Bluess&Jazz Blagoevrgad”"}
{"url": "http://www.focus-news.net/news/2018/03/21/2502140/burgas-v-kulturen-tsentar-morsko-kazino-shte-badat-nagradeni-pobeditelite-v-natsionalniya-konkurs-vodata-izvor-na-zhivot.html", "text": "Учениците, които спечелиха призови места в Националния конкурс „Водата – извор на живот“, ще бъдат наградени за своя талант. Това съобщиха от пресцентъра на Община Бургас. Събитието ще се проведе в Културен център „Морско казино“ от 16.30 часа на 22 март, когато отбелязваме Световния ден на водата. Тази година награди се присъждат в категориите рисунка, приложно изкуство, литература и фотография. В конкурса участваха над 200 литературни творби – в раздел рисунка и приложно изкуство – 560,  фотография – 170. Изложба от всички номинирани творби може да бъде видяна в деня на награждаването в зала „Христо Фотев“.\r\nОрганизаторите от Министерството на образованието и науката, Националния дворец на децата, Регионално управление на образованието – Бургас, Община Бургас, Център за подкрепа на личностното развитие – Бургас и техните партньори от РИОСВ и Басейнова дирекция благодарят на всички участници за участието им в конкурса. С всяка изминала година надпреварата привлича все повече участници, съпричастни към опазването на водата и природата.", "date": "2018.03.21", "title": "Бургас: В Културен център „Морско казино“ ще бъдат наградени победителите в Националния конкурс „Водата – извор на живот“"}
{"url": "http://www.focus-news.net/news/2018/03/21/2502136/lyublyana-nacheva-obshtina-kyustendil-ot-nezapomneni-vremena-horata-v-kyustendil-sa-posreshtali-proletta-na-halma-hisarlaka.html", "text": "От незапомнени времена хората в Кюстендил са посрещали пролетта на хълма „Хисарлъка”. Това каза пред Радио „Фокус” – Кюстендил експертът „Духовно развитие и работа с подрастващите” към отдел „Култура и духовно развитие” в Община Кюстендил Любляна Начева. „Това е един много стар празник за нас, хората от Кюстендил. Той не може да се проследи точно във времето, откогато битува сред местното население. Счита се, че това е още от времената на траките, когато се почита денят на равноденствието. Но по-късно, през Средновековието, и когато вече нашата история е българска и християнска, на този ден се празнува паметта на Свети Четиридесет мъченици, които са и закрилниците на град Кюстендил. От незапомнени времена на Свети Четиридесет мъченици, жените месили обредни питки, възнасяли ги на святото място на хълма „Хисарлъка”, където в момента е параклисът на Свети Четиридесет мъченици, и са разчупвали тези питки за здраве и успех на дома и така всички заедно прекарвали този празник”, каза Любляна Начева. По думите ѝ след 9 септември 1944 година, традицията постепенно започва да се преосмисля и религиозният елемент отпада. Той се заменя с ново съдържание. През 1966 година е създаден празникът „Кюстендилска пролет”, като ден на празнуването на пролетта, избор на девойка „Кюстендилска пролет”, която трябва да бъде символ на самата пролет, на младостта, на нежността и на новите надежди на хората. „В днешно време отново има търсене на религиозния смисъл на празника, връщане към старите изконни ценности, възнасянето на питката на свещения оброк. Днес това място е подновено и там има един малък параклис, който е посветен на Свети Четиридесет мъченици”, каза Любляна Начева.\r\nВенцеслав ИЛЧЕВ", "date": "2018.03.21", "title": "Любляна Начева, Община Кюстендил: От незапомнени времена хората в Кюстендил са посрещали пролетта на хълма „Хисарлъка”"}
{"url": "http://www.focus-news.net/news/2018/03/21/2502137/yordan-yordanov-kmet-na-dobrich-blagodarya-na-vsichki-koito-polozhiha-usiliya-za-osashtestvyavane-na-proekta-na-obshtinata-za-vodniya-sektor.html", "text": "Благодаря на всички, които положиха усилия за осъществяване на проекта на Общината за водния сектор, както и на Министерство на околната среда и водите (МОСВ), че е своеобразен път към Европейския съюз (ЕС) чрез осигуряваните средства за реализация на дейностите. Това заяви по време на официалната церемония „Първа копка“ на Пречиствателна станция за отпадъчни води (ПСОВ) край село Врачанци кметът на Добрич Йордан Йорданов, предаде кореспондент на Радио „Фокус” – Варна. Кметът определи проекта на Община град Добрич „Интегриран проект за подобряване на водния сектор в град Добрич – Фаза 1“ като един изстрадан проект, за чието реализиране са изминали 10 години. „Радвам се, че последните две години успяхме да съумеем да възстановим изцяло всички дейности, които бяха заложени по проекта, там, където имаше пропуски, да ги отстраним и в крайна сметка днес да положим началото на една основа. Добрич всъщност нямаше основа, така да го нарека, но сега има един фундамент, на който ще можем да стъпим. Какво имам предвид? Знаете, не само със старта на Пречиствателната станция и със старта на подмяната на водопровода доста от проблемите на Добрич през годините ще бъдат решени. Вече ще имаме една основа, върху която да стъпим и да изградим хубавия наш град“, каза Йордан Йорданов. Той се обърна към представителите на строителните фирми, които работят по проекта на Общината, като подчерта че ще се държи особено на качеството на работата. Контролът на дейностите ще бъде много стриктен. С добродушна усмивка кметът предложи да се правят снимки на обекта сега, за да може догодина през месец август, когато е крайният срок за приключване на работата, да се види резултатът от свършеното. \r\nЖулиета НИКОЛОВА", "date": "2018.03.21", "title": "Йордан Йорданов, кмет на Добрич: Благодаря на всички, които положиха усилия за осъществяване на проекта на Общината за водния сектор"}
{"url": "http://www.focus-news.net/news/2018/03/21/2502144/pretsizirat-se-razporedbite-na-pravilnika-za-ustroystvoto-i-deynostta-na-natsionalniya-savet-za-integratsiya-na-horata-s-uvrezhdaniya.html", "text": "Правителството направи промени в Правилника за устройството и дейността на Националния съвет за интеграция на хората с увреждания и критериите за представителност на организациите на и за хора с увреждания. Целта е да бъдат прецизирани текстовете с оглед подобряване дейността на Националния съвет. Основните промени са свързани с организацията на заседанията и въвеждането на регламент за приемане на решения неприсъствено. Това съобщиха от правителствената информационна служба.\r\nОрганизациите на сляпо-глухите и Съюза на военноинвалидите и военнопострадалите се включват в изключенията на разпоредбите в Правилника за установяване наличието на критерии за национална представителност.", "date": "2018.03.21", "title": "Прецизират се разпоредбите на Правилника за устройството и дейността на Националния съвет за интеграция на хората с увреждания"}
{"url": "http://www.focus-news.net/news/2018/03/21/2502143/vavezhdat-se-pravila-za-zhivaka-v-zakona-za-zashtita-ot-vrednoto-vazdeystvie-na-himichnite-veshtestva-i-smesi.html", "text": "Правителството прие промени в Закона за защита от вредното въздействие на химичните вещества и смеси, свързани с живака.\r\nПромените въвеждат административни и контролни мерки като следствие от нов европейски регламент. С прилагането му се гарантира високо ниво на защита на здравето на човека и околната среда от антропогенни емисии и изпускания на живак и живачни съединения чрез забрана за внос и износ на живак и продукти с добавен живак. Въвеждат се и ограничения за употребата на живак в производствени процеси, продукти, ръчен и дребномащабен добив и преработка на злато, както и изисквания за отпадъците от живак. Това съобщиха от правителствената информационна служба.\r\nПредвижда се изключение от забраната за внос чрез предоставяне на писмено съгласие за внос на живак и смеси на живака, изброени в приложение към регламента, за разрешени употреби в страната, при спазване на определени условия. Ще се извършва и оценка за приложимостта на критериите за разрешаване производството на нови продукти с добавен живак или нови процеси с употребата на живак.\r\nВ ЕС и държавите членки вече са реализирани много от възможностите за намаляване употребата на живак. С въвеждането на новите изисквания се обхваща целият жизнен цикъл на живака – от неговия добив до екологосъобразното обезвреждане на отпадъците от живак. Прилагат се мерки за контрол с цел елиминиране или ограничаване във времето на продукти и процеси, които съдържат или използват живак.", "date": "2018.03.21", "title": "Въвеждат се правила за живака в Закона за защита от вредното въздействие на химичните вещества и смеси"}
{"url": "http://www.focus-news.net/news/2018/03/21/2502142/blagoevgrad-normalno-natovaren-e-trafikat-na-vsichki-granichno-kontrolno-propuskatelni-punktove-po-balgaro-gratskata-granitsa.html", "text": "Без проблеми се извършва  преминаването на моторни превозни средства през ГКПП „Кулата“. Това съобщиха за Радио „Фокус“ – Пирин от Гранична полиция. Нормално натоварен е трафикът на ГКПП „Илинден“, както и на останалите пунктове по българо-гръцката граница.\r\nКристина МИТКОВА", "date": "2018.03.21", "title": "Благоевград: Нормално натоварен е трафикът на всички гранично-контролно пропускателни пунктове по българо-гръцката граница"}
{"url": "http://www.focus-news.net/news/2018/03/21/2502149/dobrich-20-godishen-rumanski-grazhdanin-e-zadarzhan-za-seriya-krazhbi.html", "text": "Добрич: 20-годишен румънски гражданин е задържан за кражба от търговски обект в град Балчик. Това съобщиха от ОДМВР - Добрич. На 20 март след проведени ОИМ и ПСД е установен и задържан румънския гражданин с инициали Е. К. (на 20 г.) от град Констанца. В хода на работа е установено, че същия е извършител на кражба от търговски обект в град Балчик на дамски портфейл с намиращите в него лични документи и сума пари в лева и руски рубли. \r\nВ хода на работа е установено, че румънския гражданин е извършител на други три кражби на територията на град Добрич, както следва:\r\nКражба на мобилен телефон на стойност около 350 лева от фризьорски салон, извършена на 19 март, около 15.35 часа в град Добрич;\r\nКражба на мобилен телефон на стойност около 450 лева от фризьорски салон, извършена на 19 март, около 16.00 часа в град Добрич;\r\nКражба на портфейл с намиращите се в него 100 лева оборотни пари от ресторант извършена на 13 октомври 2017 г. в град Добрич.\r\nС постановление, мярката му за задържане е удължена на 72 часа. Работата по установяване и документиране на цялостната му престъпна дейност продължава.", "date": "2018.03.21", "title": "Добрич: 20-годишен румънски гражданин е задържан за серия кражби"}
{"url": "http://www.focus-news.net/news/2018/03/21/2502145/pazardzhik-politseyski-patrul-e-razpolozhen-na-izhoda-na-pazardzhik-blizo-do-zatvora.html", "text": "Полицейски патрул с пазарджишка регистрация и номер 2825 е разположен на изхода на Пазарджик близо до Затвора, предаде репортер на Радио „Фокус“ – Пазарджик. Следи се за спазване ограниченията на скоростта, тъй като патрулът е снабден с камера.", "date": "2018.03.21", "title": "Пазарджик: Полицейски патрул е разположен на изхода на Пазарджик близо до Затвора"}
{"url": "http://www.focus-news.net/news/2018/03/21/2502151/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване „Белово – градът на трите планини” на Радио „Фокус“ – Пазарджик и Община Белово ще разговаряме с Любомира Танева, старши специалист „Работа с деца и европейски програми“ в Община Белово. От нея ще чуете повече за две интересни инициативи, в които се включва Общината. Първата е „Часът на Земята“, а втората е свързана със започване на процедура по избор на членове на Съвета на децата. Във втората част на предаването наш събеседник ще бъде Севдалина Попова, старши специалист „Музейно дело“ в Община Белово. От нея ще чуете интересни факти за живота на Никола Владикин, който е наследник на друг известен жител на Белово – митрополит Евстатий Пелагонийски. Предаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.03.21", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2018/03/21/2502150/vremennata-komisiya-za-chez-prie-pravila-za-rabotata-si.html", "text": "Временната комисия за ЧЕЗ прие правила за работата си, предаде репортер на Агенция „Фокус“. Депутатите приеха стандартните процедурни правила за организацията и дейността на работата на Временната анкетна комисия за ЧЕЗ. Те предвиждат дневния ред, периодичността и продължителността на заседанията на комисиите да се определят от самите членовете на комисията. Съгласно правилата Комисията се свиква на заседание от нейния председател по негова инициатива, по искане най-малко на една трета от членовете ѝ или от председателя на Народното събрание заедно с проект на дневен ред, а заседанията са открити. Комисията може да реши отделни заседания да бъдат закрити. В рамките на дебата председателят на Комисията Жельо Бойчев от БСП предложи решенията на комисията да се взимат лично от нейните членове. Димитър Лазаров от ГЕРБ от своя страна коментира, че понякога заседанията са достатъчно дълги и посочи, че е хубаво да могат да се делегират правомощия по гласуване на други членове. Лазаров предложи консенсусно решение да може да се преотстъпват правомощията само на членове, които все пак са се регистрирали в началото на заседанието. В крайна сметка членовете на Комисията отхвърлиха предложението на Жельо Бойчев гласуването да се осъществява лично. Комисията прие и допълнение на правилата, свързани с предоставянето на материалите на комисиите. \r\nДеница КИТАНОВА", "date": "2018.03.21", "title": "Временната комисия за ЧЕЗ прие правила за работата си"}
{"url": "http://www.focus-news.net/news/2018/03/21/2502135/pernik-prodalzhava-rabotata-za-ukrepvane-na-patya-kam-tran-zasegnat-ot-svlachishte.html", "text": "„Аварийните екипи работиха непрестанно за дренирането на терена и вече започна насипването на едър камък и скална маса. Тази сутрин бе спряно просмукването на вода под пътното платно. Надяваме се да можем да укрепим терена под платното бързо и да възстановим движението. Изсичаме растителността по склона над платното и обезпечаваме сигурността на водачите. Предстои бързо ново залесяване, така че укрепването на терена да е трайно”. Това заяви областният управител Ирена Соколова на място от засегнатия участък, съобщиха от пресцентъра на Областна администрация - Перник. \r\n„При добри метеорологични условия още утре пък ще започне полагането на асфалт в компрометирания участък”, допълни Соколова.\r\nСлужители на „Пътна полиция” са разположени на разстояние от 10 км преди влизане в град Трън и насочват шофьорите по обходния маршрут през селата Велиново и Глоговица.\r\nКметът на Община Трън Цветислава Цветкова заяви, че вчера е била сформирана група съвместно с ВиК, която е обходила цялото трасе на главния водопровод. При проверката е установено, че няма теч на водопровода, преминаващ през района на свлачището.", "date": "2018.03.21", "title": "Перник: Продължава работата за укрепване на пътя към Трън, засегнат от свлачище"}
{"url": "http://www.focus-news.net/news/2018/03/21/2502148/prokuror-rumyana-arnaudova-neutralizirani-sa-dve-prestapni-grupi-ednata-za-trafik-na-hora-a-drugata-za-falshivi-pari-i-dokumenti.html", "text": "Неутрализирани са две престъпни групи. Едната се е занимавала с незаконно превеждане на чужди граждани през територията на България в посока Западна Европа. Другата престъпна група се е занимавала основни с изготвяне на неистински лични документи и фалшиви парични знаци. Това заяви прокурор Румяна Арнаудова, говорител на главния прокурор, по време на брифинг, на който бяха изнесени подробности за две неутрализирани престъпни групи, предаде репортер на Агенция „Фокус”. Прокурор Арнаудова уточни, че само от един обект на претърсване в София са открити банкноти от по 100 евро, които са били на обща стойност 511 400 евро.\r\nОт своя страна ръководителят на Специализираната прокуратура прокурор Иван Гешев   заяви, че добрата работата по двата случая отново показва доброто взаимодействие на службите, включително и новия антикорупционен орган. \r\nИван ЛАЗАРОВ", "date": "2018.03.21", "title": "Прокурор Румяна Арнаудова: Неутрализирани са две престъпни групи, едната за трафик на хора, а другата – за фалшиви пари и документи"}
{"url": "http://www.focus-news.net/news/2018/03/21/2502141/mvnr-na-rusiya-ili-velikobritaniya-stoi-zad-otravyaneto-na-sergey-skripal-ili-ne-mozhe-da-spira-teroristichni-napadeniya-na-svoya-teritoriya.html", "text": "Директорът на отдела на МВнР на Русия по въпросите, свързани с неразпространяването и контрола над въоръжението, Владимир Ермаков заяви, че британските власти ли не могат да осигурят сигурността на собствените си граждани, или сами пряко или косвено са режисирали нападението над бившия служител на ГРУ Сергей Скрипал в Южна Англия, предава Интерфакс.\r\n„Логиката подсказва единствено два възможни варианта: или британските власти не са способни да осигурят защита от терористичен акт на своя територия, или те сами, пряко или косвено, уточнявам не обвинявам никого, са режисирали нападението над Скрипал“, заяви Ермаков по време на среща с чуждестранни посланици в МВнР на Русия. \r\n„Трети вариант просто не е възможен“, допълни той.  Виктор Турмаков", "date": "2018.03.21", "title": "МВнР на Русия: Или Великобритания стои зад отравянето на Сергей Скрипал, или не може да спира терористични нападения на своя територия"}
{"url": "http://www.focus-news.net/news/2018/03/21/2502153/varna-nivoto-na-reka-kamchiya-pri-selo-partizani-e-spadnalo-s-okolo-20-sm.html", "text": "Нивото на река Камчия при село Партизани, измерено към 11.00 часа днес, е спаднало с около 20 см. Това съобщи за Радио „Фокус“ – Варна дежурният оперативен при Областна администрация – Варна. Отчита се намаление на нивото на водата в реката. Язовир „Тича“ се изпуска контролирано с 18 м3/сек и прелива през преливника с 10 куб. м/сек. Язовир „Камчия“ прелива с 52 куб. м/сек., но не се изпуска контролирано. Язовир „Цонево“ на територията на община Дългопол се изпуска контролирано с 40 куб. м/сек., язовир „Елешница“ също се изпуска контролирано с 4,8 куб. м/сек. Реките Провадийска и Ана дере на територията на област Варна са в коритата си. Според оперативните данни обстановката в областта към момента е нормална и няма сведения за аварии или проблемни места при водоемите. Наблюдението на водните нива на реките и язовирите на територията на областта продължава.\r\nМарияна ВАЛЕНТИНОВА", "date": "2018.03.21", "title": "Варна: Нивото на река Камчия при село Партизани е спаднало с около 20 см"}
{"url": "http://www.focus-news.net/news/2018/03/21/2502155/plovdiv-okrazhniyat-sad-nalozhi-5-godini-zatvor-na-mazh-obvinen-v-opit-za-ubiystvo.html", "text": "Окръжният съд наложи 5 години затвор на мъж, обвинен в опит за убийство. Това съобщиха от пресцентъра на Съда/b>. Окръжен съд – Пловдив призна подсъдимия Васил Т. за виновен в това, че на 30 септември 2016 г. в землището на град Садово, област Пловдивска, е направил опит умишлено да умъртви другиго – Т. Б., с двойно гражданство – българско и арменско, по начин и със средство – огнестрелно оръжие, опасно за живота на мнозина – Г. А., от гр. Пловдив, като изпълнителното деяние е било довършено, макар да не са настъпили предвидените в закона и искани от дееца обществено опасни последици, поради което го осъжда на пет години „лишаване от свобода“ при първоначален общ режим, като го признава за невинен в това деянието да е представлявало опасност и за живота на В.С., Т. К., Е.Д. и А. Г., като го оправдава по първоначалното обвинение за това.\r\nПрисъдата подлежи на протест и обжалване в 15-дневен срок пред Апелативен съд – Пловдив.", "date": "2018.03.21", "title": "Пловдив: Окръжният съд наложи 5 години затвор на мъж, обвинен в опит за убийство"}
{"url": "http://www.focus-news.net/news/2018/03/21/2502156/do-15-may-ministerstvoto-na-zdraveopazvaneto-tryabva-da-podade-proektnoto-si-predlozhenie-za-modernizatsiya-na-speshnata-pomosht.html", "text": "С месец и половина, до 15 май 2018 г., е удължен срокът за кандидатстване с проектно предложение за модернизация на спешната медицинска помощ по процедура BG16RFOP001-4.001 „Регионална здравна инфраструктура“ по Оперативна програма „Региони в растеж“ 2014-2020. Това съобщиха от пресцентъра на Министерството на здравеопазването. Процедурата за директно предоставяне на безвъзмездна финансова помощ е с конкретен бенефициент Министерството на здравеопазването и с общ бюджет над 163 млн. лв. Удължаването на срока за подаване на проектното предложение се налага, от една страна, поради комплексния характер на дейностите, планирани за изпълнение в мащабния инфраструктурен проект, който е единствен по рода си в страната с големия териториален обхват и сложност за изпълнение на планираните дейностите на територията на цялата страна. От друга страна, допълнителното време ще улесни работата на консултантите по документалното обезпечаване на проектното предложение. \r\nВ изпълнение на своите ангажименти в подготовката на проекта, на 19 март 2018 г. Министерство на здравеопазването обяви обществена поръчка за доставка на 400 броя линейки с необходимото оборудване. Предвидени са 185 линейки за превоз, първоначално лечение и мониторинг на пациенти, 42 линейки с повишена проходимост, 78 линейки от тип 4x4 и 95 линейки за интензивни медицински грижи. Обществената поръчка е на стойност 58 405 980 лв. (с ДДС). До края на тази година се очаква да бъдат доставени първите линейки. Едно от основните изисквания в обявената процедура е доставчикът да осигурява минимум 5 години гаранция на колите и медицинското оборудване в тях. При сигнал за повреда сервизът трябва да реагира в рамките на 2 дни, а ремонтът да не трае повече от 72 часа. \r\nПланираните по проекта за модернизация на спешната помощ дейности обхващат 237 обекта на територията на цялата страна - спешните отделения, разкрити в  34 лечебни заведения за болнична помощ с над 50 % държавно участие, 27 центъра за спешна медицинска помощ (ЦСМП) и разкритите към тях 176 филиала и изнесени екипи за спешна медицинска помощ (ФСМП). По отношение на тях ще бъдат извършени строително-монтажни и строително-ремонтни дейности, доставка и монтаж на обзавеждане, както и осигуряване на медицинско оборудване и апаратура. \r\nЦелите на проекта са да се подобри достъпът до спешна медицинска помощ, с възможности за спешна диагностика, лечение и наблюдение до 24 ч. на пациентите, както и да се намали броят на хоспитализациите в лечебните заведения.", "date": "2018.03.21", "title": "До 15 май Министерството на здравеопазването трябва да подаде проектното си предложение за модернизация на спешната помощ"}
{"url": "http://www.focus-news.net/news/2018/03/21/2502157/pernik-zadarzhaha-mazh-nanesal-poboy-na-34-godishna-zhena-i-otvlyakal-6-godishnoto-y-dete.html", "text": "Пернишки и благоевградски полицаи задържаха мъж, отвлякъл 6-годишно момче. Това съобщиха от пресцентъра на ОДМВР - Перник. Около обяд на 20 март, в РУ – Брезник е бил подаден сигнал от 32-годишна жена, която заявила, че й е нанесен побой от мъж, с който е живяла на семейни начала и е отвлечен 6-годишният й син. Жената е от гр. Симитли, но е дошла на работа в Брезнишко. Незабавно били предприети издирвателни и процесуално-следствени действия от страна на ОДМВР – Перник и ОДМВР – Благоевград. След броени часове, в гр. Симитли бил задържан 48-годишният Х.Г. заедно с отвлеченото малолетно дете. Мъжът е с 24 часова мярка по Закона за МВР, а детето е настанено при роднини на майката. 48-годишният мъж и 32-годишната жена са живеели на семейни начала, но Х.Г. не е баща на 6-годишното момче. \r\nОбразувано е досъдебно производство под ръководството на Окръжна прокуратура – Перник и работата по случая продължава.", "date": "2018.03.21", "title": "Перник: Задържаха мъж, нанесъл побой на 34-годишна жена и отвлякъл 6-годишното й дете"}
{"url": "http://www.focus-news.net/news/2018/03/21/2502146/ramadan-atalay-dps-dayte-da-zakriem-komisiyata-za-chez-i-oshte-dnes-i-da-priklyuchim.html", "text": "Дайте да закрием  Комисията за ЧЕЗ и още днес и да приключим. Това каза народният представител от ПГ на ДПС Рамадан Аталай по време на първото заседание на Временната анкетна комисия за ЧЕЗ, предаде репортер на Агенция „Фокус“.  По време на дебата по процедурните правила за работа на Комисията Жельо Бойчев предложи гласуването по решенията да бъде лично гласуване от членовете на комисията. На това предложение възрази Димитър Лазаров от ГЕРБ, който коментира, че заседанията са достатъчно дълги и поиска да бъде намерен компромис гласуването да може да бъде преотстъпвано. Рамадан Аталай посочи, че през цялото време, личното гласуване на народните представители е задължително. „За един месец предложихте двете партии една тема, която за обществото е много сериозна. Ако в този месец няма да можем да намерим време да се съберем и да гласуваме, ще направя друго предложение – дайте да закрием комисията още днес“ ,каза Аталай. \r\nДеница КИТАНОВА", "date": "2018.03.21", "title": "Рамадан Аталай, ДПС: Дайте да закрием  Комисията за ЧЕЗ и още днес и да приключим"}
{"url": "http://www.focus-news.net/news/2018/03/21/2502154/dobrich-simvolichna-parva-kopka-be-napravena-na-prechistvatelna-stantsiya-za-otpadachni-vodi-kray-selo-vrachantsi.html", "text": "Състоя се официална церемония „Първа копка“ на Пречиствателна станция за отпадъчни води (ПСОВ) край село Врачанци по проекта на Община град Добрич „Интегриран проект за подобряване на водния сектор в град Добрич – Фаза 1“, предаде кореспондентът на Радио „Фокус” – Варна. В рамките на проекта ще бъдат направени реконструкция и разширение на Пречиствателната станция, която се намира в землището на с. Врачанци, Община Добричка. Станцията е построена и въведена в експлоатация през 1986 г. и досега не е била реконструирана. Стойността на договора за изпълнение на ПСОВ е 31 913 683,42 лв. Предвидени са реконструкция и модернизация на водната линия и на линията за третиране на утайките. Това ще доведе до подобряване на пречистването на отпадъчните води. Ще бъде изградено биологично стъпало с пречистване на азот и фосфор. Това пък ще доведе до по-добро пречистване на отпадъчните води, които се заустват в река Добричка. На официалната церемония освен кметът на Добрич Йордан Йорданов присъстваха зам.-министърът на околната среда и водите Красимир Живков, областният управител на Добрич Красимир Кирилов, представители на Община Добричка, на чиято територия се намира Пречиствателната станция, и на фирмите изпълнители на дейностите по проекта, както и неговия ръководител инж. Живко Неделев. Зам.-министърът подчерта, че по този проект на Община град Добрич се работи около 12 години, първоначално по една оперативна програма, след това по друга. През 2013 година той беше спрян, впоследствие отказан, поправян. През 2016 година Европейската комисия утвърди шест големи проекта, сред които и този на Община град Добрич. Това по думите на зам.-министъра е заслуга както на местната власт, така и на проектантите. Той допълни, че то проектът е изключително необходим в социален аспект и за мащабността му говорят фактите – както сумата, която ще бъде инвестирана за осъществяването му (близо 115 млн. лв., 86 млн. лв. е сумата по ОП „Околна среда“), така ползата, а тя е, че ще бъдат намалени загубите на вода, които за Добричка област са около 80% при средни стойности за страната 60%. Ползите са както икономически, така и чисто физически – опазване на човешкото здраве и на природата. През следващата година ще бъдат изградени 6,4 км канализационна мрежа, три главни колектора, три канализационни помпени станции. \r\nЖулиета НИКОЛОВА", "date": "2018.03.21", "title": "Добрич: Символична първа копка бе направена на Пречиствателна станция за отпадъчни води край село Врачанци"}
{"url": "http://www.focus-news.net/news/2018/03/21/2502159/blagoevgrad-na-teritoriyata-na-grada-sa-registrirani-novi-opiti-za-telefonni-izmami.html", "text": "На територията на града са регистрирани нови опити за телефонни измами. Това съобщиха от ОДМВР - Благоевград. Използва се познатата схема за мними полицейски служители, които въвеждат потърпевшите в заблуждение, че сътрудничат на органите на реда. \r\nОДМВР - Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми.  \r\nПри провеждането на полицейски операции няма утвърдена практика полицейските служители да искат лични парични средства и ценности от гражданите.\r\nЗа  предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки е необходимо гражданите веднага да се свържат с близки, роднини или съседи и веднага да позвънят на тел. 112 (избира се безплатно). Насочваме вниманието, че тел.150, тел.160 и тел.166 не функционират.", "date": "2018.03.21", "title": "Благоевград: На територията на града са регистрирани нови опити за телефонни измами"}
{"url": "http://www.focus-news.net/news/2018/03/21/2502163/evropeyskata-komisiya-predlaga-novi-merki-za-po-spravedlivo-danachno-oblagane-na-tsifroviya-sektor-v-es.html", "text": "Европейската комисия предложи нови правила, които да гарантират, че цифровата стопанска дейност се облага в ЕС с данък по справедлив и благоприятстващ растежа начин. Това съобщиха от пресцентъра на Представителството на ЕК в България. Мерките ще затвърдят позицията на ЕС като световен лидер в разработването на данъчни закони, пригодени към модерната икономика и цифровата ера. \r\nДнешните предложения са резултат от стремежа на държавите членки да стигнат до постоянни и дългосрочни решения за съразмерни данъчни приходи от онлайн дейностите, за което лидерите на ЕС отправиха спешен призив през октомври 2017 г. \r\nКомисията направи две законодателни предложения, които ще доведат до по-справедливо данъчно облагане на цифровите дейности в ЕС: \r\n- Първата инициатива има за цел да реформира правилата за корпоративно данъчно облагане, така че печалбите да се отчитат и облагат с данък там, където предприятията имат значително взаимодействие с потребителите посредством цифрови канали. \r\n- Второто предложение е в отговор на призива на няколко държави членки за временен данък, който да обхваща основните цифрови дейности, които понастоящем общо взето не се облагат с данък в ЕС. \r\nТози пакет представя съгласувания подход на ЕС към създаване на система за облагане на цифровите дейности, който е в подкрепа на цифровия единен пазар и ще послужи за гръбнак на международните разисквания, насочени към глобално разрешаване на въпроса.", "date": "2018.03.21", "title": "Европейската комисия предлага нови мерки за по-справедливо данъчно облагане на цифровия сектор в ЕС"}
{"url": "http://www.focus-news.net/news/2018/03/21/2502162/nimh-oranzhev-kod-za-silen-vyatar-i-snyag-e-obyaven-za-18-oblasti-a-zhalt-za-ostanalata-chast-ot-stranata-za-22-mart.html", "text": "Оранжев код за силен вятър и сняг е обявен за 18 области, а жълт за останалата част от страната за 22 март. Това сочи справка на сайта на Националния институт по метеорология и хидрология (НИМХ) при БАН. Оранжев код за силен вятър и снеговалежи е обявен в 18 области на страната. Кодът е в сила за София-град, София - област, Перник, Кюстендил, Видин, Враца, Монтана, Габрово, Плевен, Ловеч, Велико Търново, Търговище, Русе, Разград, Шумен, Варна, Добрич, Силистра.  В тези области се очаква образуване на снежна покривка от 10 до 30 сантиметра. От НИМХ предупреждават за снежни виелици и опасности от образуване на преспи и навявания. \r\nЖълт код за валежи от дъжд, който до вечерта ще премине в сняг и силен вятър е в сила за областите Благоевград, Пазарджик, Пловдив, Смолян, Стара Загора, Хасково, Кърджали, Сливен, Ямбол, Бургас. В областите ще духа умерен североизточен вятър и има опасност от образуване на поледици. Очакваните количества валежи ще са между 15 и 35 литра на кв./м.", "date": "2018.03.21", "title": "НИМХ: Оранжев код за силен вятър и сняг е обявен за 18 области, а жълт за останалата част от страната за 22 март"}
{"url": "http://www.focus-news.net/news/2018/03/21/2502161/pazardzhik-predprieti-sa-deystviya-za-obezopasyavane-na-problemen-uchastak-ot-avtomagistrala-trakiya-pri-66-km.html", "text": "Предприети са действия за обезопасяване на проблемен участък от автомагистрала „Тракия“, който е на територията на област Пазарджик. Това каза пред Радио „Фокус“ – Пазарджик главният секретар на Областната администрация Светлан Карталов. Участъкът е при 66 км на магистралата, където при валежи има аквапланинг, водещ до повишен риск от пътнотранспортни произшествия. Светлан Карталов обясни, че в Доклада за състоянието на безопасността на движението в област Пазарджик е отбелязано, че в този участък е извършено геодезическо заснемане на участъка и е изграден линеен отводнител за поемане на повърхностни води. Освен това състоянието му се следи системно от органите на ОДМВР - Пазарджик, като е установена необходимост от допълнителни мероприятия за решаване на проблема с този участък на пътя, поради недостатъчната ефективност на извършеното до момента.\r\nВаня НИКОЛОВА", "date": "2018.03.21", "title": "Пазарджик: Предприети са действия за обезопасяване на проблемен участък от автомагистрала „Тракия“ при 66 км"}
{"url": "http://www.focus-news.net/news/2018/03/21/2502160/prokuror-ivan-geshev-sp-neutraliziranata-prestapna-grupa-e-proizvezhdala-falshivi-dokumenti-polzvani-ot-drugi-grupi-s-tsel-trafik-na-bezhantsi-i-migranti.html", "text": "Неутрализираната престъпна група е произвеждала неистински документи, ползвани от други групи с цел трафик на бежанци и мигранти. Това заяви по време на брифинг прокурор Иван Гешев – административен ръководител на Специализираната прокуратура (СП), във връзка с неутрализирана престъпна група за производство и разпространение на фалшиви документи, предаде репортер на Агенция „Фокус”. „Операцията е проведена в няколко области на страната – в градовете Пловдив, Русе, Сливен и София. Претърсени са много адреси, лица и превозни средства. При едно от претърсванията са иззети неистински парични знаци – над 500 хил. евро. Тази операция, освен от Специализираната прокуратура и ГДБОП, е координирана и подпомагана от Европол”, подчерта прокурор Гешев и допълни, че в работата са се включили и чужди партньорски служби от САЩ, Доминиканската република, Испания и Албания. По думите му, освен фалшивите пари, в пловдивска работилница са намерени множество неистински документи, включително български паспорти и лични карти, както и неистински турски, датски и испански паспорти. „Намерени са албански удостоверителни документи за работа, множество снимки в паспортен формат, както и компютърни конфигурации, документи и различни електронни устройство”, уточни ръководителят на Специализираната прокуратура.\r\nПо време на брифинга стана ясно, че в резултат на разследването по този случай, към наказателна отговорност са привлечени 7 лица. 4 от тях са задържани под стража, а 3-ма са с наложени парични гаранции. \r\nИван ЛАЗАРОВ", "date": "2018.03.21", "title": "Прокурор Иван Гешев, СП: Неутрализираната престъпна група е произвеждала фалшиви документи, ползвани от други групи с цел трафик на бежанци и мигранти"}
{"url": "http://www.focus-news.net/news/2018/03/21/2502152/reuters-opozitsiyata-na-kosovo-e-pusnala-salzotvoren-gaz-v-parlamenta-po-vreme-na-zasedanie-posveteno-na-granichnata-demarkatsiya-s-cherna-gora.html", "text": "Опозиционните депутати са изпускали сълзотворен газ в парламента на страната, в опит да предотвратят колегите им от гласуване за ратификацията на споразумението за гранична демаркация с Черна гора – ключово условие Косово да получи безвизово пътуване с ЕС, предава  Reuters.\r\nПредишните опити за ратифициране на споразумението завършваха също с изпускане на сълзотворен газ в 120-местния парламент, както и до улични сблъсъци с полицията. \r\nПредседателят на парламента прекъсна сесията, докато залата  не бъде проветрена.  Виктор Турмаков", "date": "2018.03.21", "title": "Reuters: Опозицията на Косово е пуснала сълзотворен газ в парламента по време на заседание, посветено на граничната демаркация с Черна гора"}
{"url": "http://www.focus-news.net/news/2018/03/21/2502164/burgas-obshtinskiyat-savetnik-ot-gerb-anton-berdankov-organizira-priemen-den-na-22-mart.html", "text": "Общинският съветник от ГЕРБ - Бургас Антон Берданков ще има приемен ден на\r\n22 март от 17.00 часа до 18.00 часа в централата на партията в Бургас. Това съобщиха от пресцентъра на ПП ГЕРБ. Тя се намира на ул. \"Конт Андрованти\" 5. Антон Берданков е член на постоянната Комисия за младежта и спорта, участва и в тази по транспорт и морско дело. За традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2018.03.21", "title": "Бургас: Общинският съветник от ГЕРБ Антон Берданков организира приемен ден на 22 март"}
{"url": "http://www.focus-news.net/news/2018/03/21/2502168/predsedatelyat-na-parlamenta-tsveta-karayancheva-i-deputati-shte-uchastvat-v-tarzhestvenoto-otbelyazvane-na-praznika-na-veliko-tarnovo-na-22-mart.html", "text": "Председателят на Народното събрание Цвета Караянчева и народни представители ще участват в тържественото отбелязване на празника Велико Търново на 22 март 2018 година. Това съобщиха от пресцентъра на Народното събрание. \r\nЦвета Караянчева ще присъства на празничната Света литургия в църквата „Св. 40 мъченици“, която ще започне в 7.30 часа и ще бъде отслужена от Великотърновския митрополит Григорий. \r\nВ 9.00 часа ще бъдат поднесени цветя на саркофага на цар Калоян в двора на църквата. След това председателят на парламента ще се включи в празничното шествие до сградата на общината. \r\nВ 10.30 часа пред сградата на община Велико Търново ще започне празничният ритуал по издигане на знамената. Председателят на Народното събрание ще произнесе слово и ще поздрави жителите на Велико Търново по повод празника на града. \r\nЦвета Караянчева ще присъства и на тържествена сесия на Великотърновския общински съвет, която ще започне в 11.00 часа в Музикално-драматичен театър „Константин Кисимов“.", "date": "2018.03.21", "title": "Председателят на парламента Цвета Караянчева и депутати ще участват в тържественото отбелязване на празника на Велико Търново на 22 март"}
{"url": "http://www.focus-news.net/news/2018/03/21/2502166/yambol-nagradi-v-sferata-na-zdraveopazvaneto-shte-badat-vracheni-v-grada-na-4-april.html", "text": "Д-р Катерина Радева, дългогодишен ендокринолог, е определена за носител на най-високото отличие в областта на здравеопазването в Ямбол – Награда на името на Хипократ. Решението бе взето на заседание на специализираната комисия към община Ямбол, съгласно Правилника за наградите и отличията на община Ямбол. Това съобщиха от пресцентъра Общината.\r\nЗа принос в повишаване качеството на здравните грижи с Награда на името на Анка Александрова е отличена Таня Радкова, медицинска сестра в Отделението по хемодиализа на МБАЛ „Св. Пантелеймон“  - гр. Ямбол.\r\nНа база становището на комисията със заповед на кмета с Почетен знак „Герб на община Ямбол“ са отличени общо 9 здравни работника - д-р Татяна Владева, д-р Катя Добрева, д-р Мариана Колева, д-р Иван Банков, д-р Христо Стоев, Ирина Николова - мед. лаборант в МБАЛ „Св. Йоан Рилски“, Михаил Качанов - фелдшер в МБАЛ „Св. Пантелеймон“, Радостина Желязкова - мед. сестра в МБАЛ „Св. Пантелеймон“ и  Пенка Добрева - мед. сестра в ДГ „Биляна“.\r\nНаградите в сферата на здравеопазването ще бъдат връчени на тържествена церемония в навечерието на Световния ден на здравето - на 4 април, от 17.00 часа в Ритуалната зала на Обредния комплекс.", "date": "2018.03.21", "title": "Ямбол: Награди в сферата на здравеопазването ще бъдат връчени в града на 4 април"}
{"url": "http://www.focus-news.net/news/2018/03/21/2502167/blagoevgrad-za-vtora-poredna-godina-obshtina-bansko-se-vklyuchva-v-tsentraliziranata-kampaniya-za-letni-studentski-stazhove-v-darzhavnata-administratsiya.html", "text": "За втора поредна година Община Банско се включва в централизираната кампания на Министерски съвет за летни студентски стажове в държавната администрация през 2018 година. Това съобщиха от пресцентъра на Общината. За стажанти в Община Банско могат да кандидатстват български студенти, които се обучават в български или чуждестранни висши учебни заведения, както и чуждестранни студенти, обучаващи се в българските ВУЗ-ове. В онлайн портала за студентски стажове http://staj.government.bg местната администрация е обявила три свободни стажантски позиции: стажант  в отдел  „ТСУ”, стажант „Връзки с обществеността” и стажант  в отдел „Икономическо развитие”, като кандидатите за стажанти  трябва да са с непрекъснати студентски права. Студентите ще могат да кандидатстват от 21 март 2018 г. до 22 април 2018 г. след направена регистрация в портала, изпратена автобиография и проведен онлайн тест в професионалното направление предвидено за длъжността, за която кандидатстват. Централизираната кампания дава възможност на студентите в страната да добият първоначални впечатления и опит в избраното от тях професионално направление, а на работодателите – да привличат млади специалисти.", "date": "2018.03.21", "title": "Благоевград: За втора поредна година Община Банско се включва в централизираната кампания за летни студентски стажове в държавната администрация"}
{"url": "http://www.focus-news.net/news/2018/03/21/2502158/mvnr-na-rusiya-deystviyata-na-london-po-sluchaya-skripal-prilichat-na-dolnoproben-trilar.html", "text": "Директорът на отдела на МВнР на Русия по въпросите, свързани с неразпространяването и контрола над въоръжението Владимир Ермаков заяви, че Москва няма намерение да отговаря на безпардонните действия на Лондон по „Случая Скрипал“, предава РИА Новости.\r\n„Това прилича на долнопробен трилър, заради който не трябва да се впускаме в дипломация“, заяви Ермаков. \r\n„Защо целият този сюрреализъм да се пренася в реалната политика, в реалните междудържавни отношения? Това е голям въпрос. Но при всеки случай, Русия няма намерение да поощрява и дори отговаря на такива безпардонни действия от, струва ни се, уж цивилизована държава“, допълни той.  Виктор Турмаков", "date": "2018.03.21", "title": "МВнР на Русия: Действията на Лондон по „Случая Скрипал“ приличат на долнопробен трилър"}
{"url": "http://www.focus-news.net/news/2018/03/21/2502169/varna-okrazhniyat-sad-nalozhi-3-godishna-uslovna-prisada-na-podanik-na-kralstvo-niderlandiya-za-prichinyavane-na-smart-pri-katastrofa.html", "text": "Предаденият на съд с обвинителен акт на Окръжната прокуратура във Варна поданик на Кралство Нидерландия Ван Ееде Е., получи осъдителна присъда. Това съобщиха от пресцентъра на Апелативна прокуратура - Варна. При условията на съкратено съдебно следствие състав на Варненския окръжен съд призна чужденеца за виновен и му наложи наказание 1 година лишаване от свобода с 3-годишен изпитателен срок. С присъдата той е бил лишен и от право да управлява МПС за срок 1 година.\r\nРоденият в Индонезия 69-годишен подсъдим, който е със статут на продължително пребиваващ в България, причинил смъртта на варненец в пътно-транспортно произшествие на 8 юли миналата година. При управление на личния си джип чуждият поданик нарушил правилата за движение по пътищата и по непредпазливост причинил смъртта на мотоциклетист – престъпление по член 343, ал.1, буква „в“ от НК. Пострадалият, който починал 21 дни след тежкото произшествие, управлявал мотоциклета си с превишена скорост и в забранена улица.\r\nОсъденият Ван Ееде Е. е с чисто съдебно минало. Наказван е за нарушения на Закона за движение по пътищата. \r\nПрисъдата подлежи на обжалване пред Апелативния съд във Варна.", "date": "2018.03.21", "title": "Варна: Окръжният съд наложи 3-годишна условна присъда на поданик на Кралство Нидерландия за причиняване на смърт при катастрофа"}
{"url": "http://www.focus-news.net/news/2018/03/21/2502171/pernik-v-grada-shte-se-provede-obshtestveno-obsazhdane-za-mestopolozhenieto-na-pametnika-na-beloemigrantite.html", "text": "На 23 март от 10.00 часа ще се проведе обществено обсъждане на тема: „Местоположение на Паметника на белоемигрантите в град Перник“. Срещата ще се състои в Заседателна зала на Община Перник. Това съобщиха от пресцентъра на Общината. Целта на обсъждането е гражданите и заинтересованите страни да изкажат своите мнения, да дадат предложения или изкажат становище по темата.\r\nНа 28 септември 1930 г. в град Перник е открит паметник на белоемигрантите, изграден на територията на старите пернишки гробища. Закриването им е спомогнало той да бъде занемарен, а впоследствие части от него са и разрушени. Национално движение „Русофили“ организира комисия от специалисти, които проучват паметника и прилежащия му терен. Заключението на комисията е, че паметникът не може да се реставрира, а трябва да бъде изграден нов, в урбанизираната част на града. За формиране на правилно решение, което да съхрани историческата стойност на този културен символ и да е в интерес на гражданите и гостите на града ни, е необходимо провеждане на обсъждане с обществеността за определяне на местоположението на Паметника на белоемигрантите в гр. Перник.", "date": "2018.03.21", "title": "Перник: В града ще се проведе обществено обсъждане за местоположението на Паметника на белоемигрантите"}
{"url": "http://www.focus-news.net/news/2018/03/21/2502170/olga-kitanova-zam-kmet-na-dupnitsa-obshtinata-e-uspyala-da-namali-drastichno-svoite-prosrochiya.html", "text": "Община Дупница е успяла да намали драстично своите просрочия. Това каза пред Радио „Фокус” – Кюстендил Олга Китанова, зам.-кмет на Община Дупница. Просрочията на Общината са вече в рамките на 5-те процента от бюджета. 1.3 млн. лева са задълженията, което е допустимият лимит съгласно Закона за публичните финанси. „Постигнахме целта, след като бяхме наследили над 11 млн. лева само просрочия в началото на 2012 година. Рамката ще се постараем да я запазим тази година“, каза Олга Китанова. По думите ѝ до момента е било необходимо да се насочват средства за разплащане, а за инвестиции се е разчитало само на външно финансиране, но нещата са се променили. „Не случайно вече се освобождават средства от местните приходи за реални инвестиции предимно в инфраструктурата, а и не само там. Сериозна сума отделихме за закупуването на терена в жк. „Бистрица” за изграждането на детска градина, нещо което до преди година - две бе невъзможно”, каза Китанова. Средствата за ремонт на улиците са се увеличили на 500 000 лева, като не се разчита само на кърпеж, а и на цялостно преасфалтиране на улици.\r\nВенцеслав ИЛЧЕВ", "date": "2018.03.21", "title": "Олга Китанова, зам.-кмет на Дупница: Общината е успяла да намали драстично своите просрочия"}
{"url": "http://www.focus-news.net/news/2018/03/21/2502173/ministar-neno-dimov-podpisa-dogovori-za-ukrepvane-na-svlachishte-v-lukovit-i-za-instalatsii-za-otpadatsi-na-velingrad.html", "text": "Министърът на околната среда и водите Нено Димов подписа договори за укрепване на активно свлачище в Луковит и за изграждане на инсталация за предварително третиране на смесени битови отпадъци и инсталация за компостиране на зелени отпадъци за общините Велинград и Ракитово. Това съобщиха от пресцентъра на Министерството на околната среда и водите.\r\nПроектът за укрепване на активно свлачище в Луковит предвижда възстановяване и опазване на инфраструктурата и околната среда и предотвратяване риска от свлачищни процеси в района на ул. „Синчец“ в града. „Съществуващото асфалтово покритие в участъка на свлачището е напукано, силно деформирано, с частични пропадания, което е опасно както за транспортни средства, така и за пешеходци. С изпълнението на проекта ще бъде предотвратен рискът от свлачища за близо 3000 жители“, каза министър Димов.\r\nСвлачището в Луковит периодично се активизира и е сред неотложните обекти в страната. Включено е в списъка на приоритетните свлачища според Националната програма за превенция и ограничаване на свлачищата и Методиката за приоритизация на свлачищата в България. С изпълнението на геозащитните мерки се цели опазване на здравето както на населението в района, така и на хората, работещи на регионалното депо за битови отпадъци (обслужващо общините Луковит, Ябланица, Роман, Тетевен и Червен бряг). Безвъзмездната финансова помощ, осигурена от ОПОС 2014-2020 г., е близо 650 000 лв.\r\nПодписаният договор за изграждане на инсталация за предварително третиране на смесени битови отпадъци и инсталация за компостиране на зелени отпадъци за общините Велинград и Ракитово предвижда изграждане на двете съоръжения които да обслужват близо 50 000 жители. Компостиращата инсталация ще е с капацитет 4000 тона годишно. Ще бъде осигурено необходимото оборудване, съоръжения и техника за разделното събиране и транспортиране на зелените и/или биоразградими битови отпадъци.\r\nИнсталацията за предварително третиране на смесено събрани битови отпадъци ще бъде с  капацитет 15 000 тона годишно, генерирани от териториите на двете общини. Общият размер на инвестицията е близо 9,7 млн. лв. ОПОС осигурява безвъзмездна финансова помощ в размер на 7,15 млн. лв. Срокът за изпълнение на проекта е 30 месеца.", "date": "2018.03.21", "title": "Министър Нено Димов подписа договори за укрепване на свлачище в Луковит и за инсталации за отпадъци на Велинград"}
{"url": "http://www.focus-news.net/news/2018/03/21/2502174/sofiya-politseyski-patrul-se-krie-v-hrastite-10-km-na-am-trakiya-v-posoka-plovdiv.html", "text": "Полицейски патрул с регистрационен номер 9655 се крие в храстите  при 10 км на АМ „Тракия“ в посока Пловдив, предаде репортер на Агенция „Фокус“.", "date": "2018.03.21", "title": "София: Полицейски патрул се крие в храстите 10 км на АМ „Тракия“ в посока Пловдив"}
{"url": "http://www.focus-news.net/news/2018/03/21/2502147/afp-angela-merkel-razkritikuva-turtsiya-zaradi-ofanzivata-v-afrin.html", "text": "Германският канцлер Ангела Меркел разкритикува турската военна офанзива срещу кюрдските въоръжени отряди в сирийския регион Африн, предава  AFP.\r\n„Въпреки всичките легитимни интереси, които Турция има за сигурността си, това, което се случва в Африн не е приемливо. Там хиляди цивилни биват преследвани, умират или са насила заставяни да бягат“, заяви Меркел пред Бундестага.\r\n„Ние осъждаме това по най-силен начин“, допълни тя.", "date": "2018.03.21", "title": "AFP: Ангела Меркел разкритикува Турция заради офанзивата в Африн"}
{"url": "http://www.focus-news.net/news/2018/03/21/2502177/stara-zagora-obshtina-kazanlak-razrabotva-proektno-predlozhenie-po-initsiativata-gradski-inovativni-deynosti.html", "text": "Община Казанлък, по покана на Европейската комисия, съвместно с екип от експерти и представители на бизнеса, разработва проектно предложение по инициативата „Градски иновативни дейности“. Това каза за Радио „Фокус“ Хабибе Богутлиева, началник на отдел „Стратегическо планиране и проекти“ в Община Казанлък. Тя добави, че предстои проектното предложение да бъде внесено в Европейската комисия на 30 март 2018 година. С този проект Община Казанлък за първи път прави опит да кандидатства директно към Европейската комисия за мащабна инициатива. \r\nЦелите на проекта са да бъдат прихванати млади хора, като бъде ускорено развитието на качествата и възможностите им, надграждане на съществуващата образователна система с ключови умения, възпитавайки професионални и личностни умения, възпитаване на умения за етично лидерство, повишаване на конкурентноспособността чрез внедряване на иновативни процеси и подкрепа за иновативно предприемачество.\r\nПроектът предвижда в него да бъдат обхванати  освен 16-годишни млади хора, завършили първа общообразователна степен, и заети лица в местната икономика, както и лица, които нито учат, нито работят, нито търсят работа. Освен това ще бъдат привличани и млади хора завършили професионално образование, които желаят да повишат квалификацията си, ръководен персонал в  малки и средни предприятия. \r\nПартньори по проекта на Община Казанлък ще бъдат местни фирми, професионални гимназии и основни училища в общината, Търговско – промишлена палата – Казанлък, Институтът по розата, Техническия колеж в Казанлък, Агенцията по заетостта и Центърът за професионална квалификация. \r\n„Част от дейностите на проекта са свързани с изграждането на обучителен център с прилежащи към него лаборатории и обучителни зали, които ще бъдат оборудвани с необходимата техника, машини и съоръжения, които ще дават на Казанлък и общината по – квалифицирани кадри, които освен да бъдат квалифицирани за определена работа,  да притежават и качества като екипност, комуникативни умения, трудови навици, каквито липсват, според проучване, което сме правили. Стремежът е да бъде повдигнато нивото на образованост на активните българи, в случая на активните жители на община Казанлък“, каза Стефан Ангелов, проектен мениджър към една от фирмите - партньор на Община Казанлък в разработване на проекта. \r\nПроектът е на обща стойност 6 млн. евро. Очаква се резултати от оценката да излязат през месеците октомври – ноември, след като бъде получено одобрение на Европейската комисия.  \r\n„Цялата насоченост при такива проекти е базирана на това, че могат да бъдат прилагани и в други градове и общини на Европа. Идеята на тези проекти е да генерират качествено знание, което може да стане единствено чрез иновация. Това е експериментален проект, като една от целите е в процеса на неговата реализация, да бъдат генерирани идеи, които да бъдат използвани при последващи проекти. В това отношение Казанлък е пилотна община. Общината абсолютно е пионер в това начинание“, каза още Стефан Ангелов.\r\nСлавяна ГАЙДАРОВА", "date": "2018.03.21", "title": "Стара Загора: Община Казанлък разработва проектно предложение по инициативата „Градски иновативни дейности“"}
{"url": "http://www.focus-news.net/news/2018/03/21/2502179/pazardzhik-obshtina-belovo-zapochva-protsedura-po-izbor-na-chlenove-na-saveta-na-detsata.html", "text": "Община Белово започва процедура по избор на членове на Съвета на децата. Това каза за Радио „Фокус“ – Пазарджик Любомира Танева, старши специалист „Работа с деца и европейски програми“ в Община Белово. Тя обясни, че процедурата цели подобряване на механизма за детското участие на национално ниво, чрез гарантиране на широка представителност на децата и ангажиране на органите на местното самоуправление, гражданското общество, медиите и бизнеса в популяризирането и подбора на кандидатите. „За членове на Съвета на децата могат да бъдат предлагани кандидатури на деца на възраст от 7 до 18 години. По този начин се дава увереност на младите хора и децата от общината, че тяхното мнение е важно и то ще бъде взето предвид от всички ангажирани страни, гарантиращи правата на децата. Община Белово отправя покана за представяне на кандидатури в направленията, съгласно чл.3 от Процедурата за избор на членове на Съвета на децата, както следва: членове на училищни форми за самоуправление, съгласно чл. 171 на Закона за предучилищното и училищното образование, или на детски/младежки съвети, парламенти и др.; представители на детски и младежки инициативи и програми, финансирани от бизнеса; представители на неправителствени организации, работещи с деца, както и потребители/доброволци в социални услуги за деца;  индивидуални кандидатури“, коментира Танева. Тя каза също, че всяко дете кандидатства по местоживеене и посочва настоящ адрес на територията на община Белово. Съгласно процедурата всяко дете може да кандидатства само в едно от посочените направления. Документите на кандидатите – формуляр и мотивационно писмо по образец, се подават в Община Белово в срок от 02 април до 24 май 2018 г., всеки работен ден от 08.30 часа до 17.00 часа, в сградата на Общинска администрация – Белово, в Деловодство или на официалната електронна поща на Община Белово.\r\nВаня НИКОЛОВА", "date": "2018.03.21", "title": "Пазарджик: Община Белово започва процедура по избор на членове на Съвета на децата"}
{"url": "http://www.focus-news.net/news/2018/03/21/2502180/sofiya-politseyski-patrul-e-razpolozhen-na-bul-tsarigradsko-shose-predi-otbivkata-za-zhk-druzhba-2.html", "text": "Полицейски патрул с регистрационен номер 6900, снабден с радар е разположен на бул. „Цариградско шосе“ преди отбивката за ж.к. „Дружба“ 2, предаде репортер на Агенция „Фокус“.", "date": "2018.03.21", "title": "София: Полицейски патрул е разположен на бул. „Цариградско шосе“ преди отбивката за ж.к. „Дружба“ 2"}
{"url": "http://www.focus-news.net/news/2018/03/21/2502175/st-komisar-stoyan-temelakiev-gdbop-v-edin-ot-etapite-na-razsledvaneto-sreshtu-grupata-za-falshivi-dokumenti-se-vklyuchi-i-sluzhbata-za-diplomaticheska-sigurnost-na-sasht.html", "text": "Паралелно с нашата реализация беше извършена и специализирана операция на колегите в Албания, като на територията на албанската държава бяха задържани 40 лица, албански граждани, а 12 са обявени за издирване. Това от само себе си налага извода какви са мащабите. Това каза по време на брифинг старши комисар Стоян Темелакиев, заместник-директор на Главна дирекция „Борба с организираната престъпност” (ГДБОП) в МВР, във връзка с неутрализираната престъпна група за производство на фалшиви пари и документи, предаде репортер на Агенция „Фокус”. По време на брифинга стана ясно, че групата е помогнала на хиляди хора в продължение на няколко години до достигнат до страни в Западна Европа, САЩ и Канада. Лицата, които основно са купували подправените документи, са били албански граждани, чиято цел е била пътуване и оставане на територията на достигнатата държава.\r\n„В началото информацията касаеше канал от Албания, през Европа и към Доминиканската република. Крайната дестинация е САЩ, Канада и Обединеното кралство. Става въпрос за албански граждани, които посредством неистински документи пътуват на територията на Европа и Америка. Крайната цел е територията на САЩ и Канада”, уточни старши комисар Темелакиев. По думите му при разследването са установени и случаи, в които са използвани истински български документи за самоличност – откраднати или купени. „При тях се използваше приликата с лицето от истинския паспорт. Имаше данни, че се променят прически, за да приличат на реалната снимка в документа за самоличност”, уточни зам.-директорът на ГДБОП. По думите в различни етапи на разследването са се включили както Европол, така и Службата за дипломатическа сигурност на САЩ. „В резултат на координирани действия пристъпихме към реализация, успяхме да задържим участниците и събрахме годни доказателства, които да бъдат ползвани в съдебния процес”, подчерта ст. комисар Темелакиев. \r\nИван ЛАЗАРОВ", "date": "2018.03.21", "title": "Ст. комисар Стоян Темелакиев, ГДБОП: В един от етапите на разследването срещу групата за фалшиви документи се включи и Службата за дипломатическа сигурност на САЩ"}
{"url": "http://www.focus-news.net/news/2018/03/21/2502181/blagoevgrad-uchenitsi-vlyazoha-v-rolyata-na-sotsialni-rabotnitsi-v-bansko.html", "text": "За първи път ученици от горните класове на училищата в Община Банско влязоха в ролята на социални работници в рамките на инициативата „Социален работник за един ден”. Това съобщиха от пресцентъра на Общината. Кампанията е организирана от Служба „Заведения за социални услуги” – гр. Банско по повод Световният ден на социалната работа –  20-ти март. Тийнейджърите се запознаха с предоставяните социални услуги в общината, насочени към хората в неравностойно положение от всички възрастови групи. Те бяха изненадани от разнообразието на похвати и реална помощ, предоставяна от социалните институции. Първоначалното притеснение и страх отстъпиха място на живото детско любопитство – децата бяха впечатлени от работата с децата с увреждания в дневния център, от самостоятелността на живеещите хора в защитените жилища, от това, че хора с увреждания учат и работят, както всички останали. Те добиха представа за същността на работа на социалния работник, психолога, логопеда, специалния педагог, трудотерапевта и си тръгнаха със смесени емоции, но със сигурност по-информирани – както за работата на социалните работници, така и за необходимостта от по-голяма социална ангажираност на цялото общество.", "date": "2018.03.21", "title": "Благоевград: Ученици влязоха в ролята на социални работници в Банско"}
{"url": "http://www.focus-news.net/news/2018/03/21/2502165/valentin-nikolov-gerb-tryabva-da-si-otgovorim-na-vaprosa-koy-stoi-zad-inerkom-ako-vaobshte-stoi-nyakoy-drug.html", "text": "Трябва да си отговорим на въпроса кой стои зад „Инерком“, ако въобще стои някой друг. Това каза народният представител от ПГ на ГЕРБ Валентин Николов по време на първото заседание на Временната комисия за ЧЕЗ, предаде репортер на Агенция „Фокус“.  Валентин Николов заяви, че ако комисията си отговори на пет въпроса, зададени в обществото, ще си е свършила работата. „Кой стои зад „Инерком“, ако въобще стои някой друг“, заяви той и посочи, че депутатите трябва да изяснят произхода на средствата на „Инерком“, т.е. дали има средства, чрез офшорни фирми или прикрити такива. „Дали мениджмънтът на търговското дружество ще бъде подменен и с какъв“, попита той и зададе въпроса дали ще бъдат запазени работните места, как ще се развива дружеството и с какви инвестиции ще направи. Той поиска комисията да може да постави въпроси до ЧЕЗ Груп, свързани с изисквания и документацията за купуване на дружеството. \r\nДеница КИТАНОВА", "date": "2018.03.21", "title": "Валентин Николов, ГЕРБ: Трябва да си отговорим на въпроса кой стои зад „Инерком“, ако въобще стои някой друг"}
{"url": "http://www.focus-news.net/news/2018/03/21/2502176/lokalno-makedoniya-spored-ministar-predsedatelya-na-albaniya-bi-bilo-chudo-sarbiya-da-vleze-v-es-predi-stranata-mu.html", "text": "Според албанския министър-председател Еди Рама Сърбия не се намира преди страната му по пътя към Европейския съюз, защото е изправена пред болезнения процес в Косово, предава македонската медия \"Локално\". \r\nВъпреки, че в новата Стратегия за разширяването на ЕС Сърбия да е маркирана, редом с Черна Гора като водач сред потенциалните нови членове на Съюза на Балканите, Рама очаква, че положението през 2025 г. няма да е подобно.\r\n\"Сърбия няма да стане член на ЕС преди Албания, това го знаем със сигурност. Сърбия трябва да премине през болезнения процес на признаване на Косово или поне да разреши проблема с него. Твърдо вярвам, че е необходимо чудо и това няма да се случи - Сърбия да влезе в ЕС преди нас\", заяви Рама.\r\nСъщевременно Рама заяви, че е оптимистичен относно зелената светлина от Брюксел за Албания и Македония и  допълни че Европа се нуждае от Балканите. \"От съображения за сигурност това е напълно ясно и кризата с мигрантите го показа много ясно\", убеден е той. Виктор Турмаков", "date": "2018.03.21", "title": "\"Локално\" (Македония): Според министър-председателя на Албания би било чудо Сърбия да влезе в ЕС преди страната му"}
{"url": "http://www.focus-news.net/news/2018/03/21/2502172/sitel-makedoniya-kosovskata-partiya-samoopredelenie-otnovo-pusna-salzotvoren-gaz-v-parlamenta-na-kosovo.html", "text": "Депутатите от косовската партия \"Самоопределение\" днес отново използваха старата тактика с използването на сълзотворен газ, за ​​да попречат на работата на парламента на страната, този път специално, за  да предотвратят ратифицирането на Споразумението за демаркацията на косовско-черногорската граница, предава македонската медия \"Сител\".\r\nВъпреки че парламентарната сигурност заяви, че са били предприети всички необходими мерки, сълзотворен газ отново бе пуснат в заседателната зала. Този път той бе хвърлен от депутатите Хехал Сечия и Фиторо Пацоли.\r\nКосовският министър на инфраструктурата Пал Лекай от Алианса за бъдещето на Косово (АБК) заяви, че сълзотворният газ, който бе пуснат в залата при този случай е бил \"много по-силен от този, който е хвърлял навремето\", когато е бил опозиция.\r\nПосланикът на ЕС в страната Наталия Апостолова заяви, че е изумена от \"опасните тактики\" на \"Самоопределение\".  \"Аз съм шокирана, че депутати от един парламент в Европа прилагат опасни тактики\", заяви тя. Виктор Турмаков", "date": "2018.03.21", "title": "\"Сител\" (Македония): Косовската партия \"Самоопределение\" отново пусна сълзотворен газ в парламента на Косово"}
{"url": "http://www.focus-news.net/news/2018/03/21/2502184/prezidentat-rumen-radev-s-turtsiya-tryabva-da-prodalzhavame-da-gradim-otnosheniya-na-priyatelstvo-no-pri-yasni-printsipi-na-vzaimno-uvazhenie-i-nenamesa-vav-vatreshnite-raboti.html", "text": "С Турция трябва да продължаваме да градим отношения на приятелство, но при ясни принципи на взаимно уважение и ненамеса във вътрешните работи. Това каза пред журналисти българският президент Румен Радев по време на официалното му посещение в Държавата Израел, предаде репортер на Агенция \"Фокус\". Президентът отбеляза, че Турция е изключително важен съюзник и партньор по линия на НАТО и на нея дължим до голяма степен и сигурността по отношение на мигрантската криза. \"Но също така, както вече споменах, трябва да имаме ясни условия в нашите отношения и Турция трябва да поеме ангажимент за ненамеса от тук нататък във вътрешните ни дела, в изборния процес. А това са просто принципи, които трябва да се спазват\", каза държавния глава.", "date": "2018.03.21", "title": "Президентът Румен Радев: С Турция трябва да продължаваме да градим отношения на приятелство, но при ясни принципи на взаимно уважение и ненамеса във вътрешните работи"}
{"url": "http://www.focus-news.net/news/2018/03/21/2502188/smolyan-s-mnozhestvo-proyavi-rzi-otbelyazva-svetovniya-den-na-zdraveto-i-profesionalen-praznik-na-raboteshtite-v-zdraveopazvaneto.html", "text": "С множество прояви Регионалната здравна инспекция – Смолян отбелязва Световния ден на здравето и професионален празник на работещите в здравеопазването, предаде репортер на Радио „Фокус“ – Смолян. През целия месец март се провежда скрининг на очите при 5-годишните деца от детските градини в Смолян. На 30 март е организиран Ден за работа на ученици в РЗИ. В дните от 3 до 5 април ще се проведат профилактични прегледи на млечна жлеза в сградата на инспекцията, след заявка. На 4 април ще има Регионален съвет по здравеопазване на тема „Усъвършенстване на  набирането и подбора на персонал в лечебните заведения“. На 6 април от 17.00 часа ще бъде отслужена панихида за починалите здравни специалисти и молебен за здраве и благоденствие в храм „Свети Висарион Смоленски“. На самия Световен ден на здравето, 7 април е предвидена тържествена среща с ученици и колектива на РЗИ – Смолян.\r\nНели ГЕРГЬОВСКА", "date": "2018.03.21", "title": "Смолян: С множество прояви РЗИ отбелязва Световния ден на здравето и професионален празник на работещите в здравеопазването"}
{"url": "http://www.focus-news.net/news/2018/03/21/2502186/ministrite-obsadiha-zakonodatelni-promeni-v-oblastta-na-obshtestvenite-porachki-i-borbata-s-prestapnostta.html", "text": "Промени в законодателството, които да спрат злоумишленото обжалване на обществени поръчки, и други, които да дадат инструменти за борба с престъпността, бяха обсъдени на днешното правителствено заседание. Това съобщиха от правителствената информационна служба. Работни групи с участието на всички заинтересовани институции, готвят изменения в ЗОП и в Наказателния кодекс, посочиха вицепремиерът Томислав Дончев и министър Цецка Цачева. Прецизират се текстовете за кръга заинтересовани лица при обжалване на обществените поръчки, като целта е да не бъдат спирани с години значими проекти, което води до загуба на средства и невъзможност да бъдат реализирани важни за обществото политики. Готвените промени в наказателното законодателство са свързани основно с приравняване на противозаконното отнемане на автомобил с кражба.\r\nОбсъдени бяха и резултатите от първите срещи на министъра на вътрешните работи с кметове от малки населени места и с кметски наместници за съвместната им работа с полицията за опазване на обществения ред и сигурността по селата. Задачата беше възложена от премиера Борисов на оперативно заседание на кабинета в понеделник. „Трябва да се знае в селото, че или има постоянен полицай, или има видеонаблюдение, или веднъж минава полицейски патрул, който отива при кметския наместник или при кмета, подписва се в тетрадката, пита го за проблеми, за да живеят спокойно хората“, посочи министър-председателят.", "date": "2018.03.21", "title": "Министрите обсъдиха законодателни промени в областта на обществените поръчки и борбата с престъпността"}
{"url": "http://www.focus-news.net/news/2018/03/21/2502187/veliko-tarnovo-muzikalno-dramatichen-teatar-konstantin-kisimov-organizira-sedmitsa-na-teatara.html", "text": "Поредица от инициативи за Международния ден на театъра 27 март е подготвило ръководството на МДТ „Константин Кисимов” във Велико Търново, съобщиха от културната институция. Седмицата на театъра в храма на Мелпомена във Велико Търново се организира за шеста поредна година. Празничните прояви започват на тази вечер от 19.00 часа в голяма зала с концерта „Усмивките на пролетта”.\r\nМузикалната вечер е посветена на празника на Велико Търново 22 март. Обичани произведения от световната оперетна класика ще бъдат изпълнени на сцената. Великотърновци и гостите на града ще могат да се насладят на най-известните арии и дуети от произведенията на Калман, Лехар, Щраус, Офенбах. В програмата са включени и италиански канцонети. Публиката ще чуе някои от най-известните и харесвани песни, като „О, соле мио”, „Гранада”, „Ун аморе коси гранде” и още много популярни шедьоври.\r\nДиригент на музикалния спектакъл е Игор Богданов. Сценарият е на Стефан Методиев, а сценографията е на Лидия Къркеланова. Водещ ще бъде актрисата Силвия Шекилова. В празничния концерт ще участват оркестърът, хорът и солистите на търновския театър. Сред тях са Лидия Лазарова, Доротея Доротеева, Пламен Долапчиев, Георги Гърланов, Полина Петкова, както и гост-солистите Иво Йорданов и Стефан Петков.\r\nНа 23 март звездите на драматичната трупа Силвия Шекилова и Милен Иванов ще гостуват в СУ „Емилиян Станев”. Те ще влязат в часа на класа, за да разкажат на учениците за театъра и актьорската професия.\r\nПрограмата продължава на 26 март със спектакъла „Червило”, който ще бъде представен от 19.00 часа в камерна зала. В центъра на сюжета са любовните мисли и преживявания на една жена, които се променят през годините. Актрисата Стефка Златкова изпълнява главната женска роля, а в образите на мъжете, към които са насочени силните чувства на нейната героиня, се превъплъщават Дончо Дончев, Милен Иванов и Иван Митев.\r\nПразничният 27 март по традиция е Ден на отворените врати в търновския театъра. Точно в 17.30 часа ще започне вълнуващата разходка зад кулисите, а домакините ще очакват своите гости на главния вход на МДТ. Турът е специален подарък от екипа на търновския театър към любимата публика, а в ролята на екскурзоводи ще влязат младите актьори Дончо Дончев и Дария Йорданова. По време на обиколката почитателите на изкуството ще могат да видят отблизо как се случва магията на театъра.\r\nВъв фоайето на втория етаж гостите ще разгледат уникалната изложба с афиши от емблематични заглавия на театъра, а най-старите са от 1970 г., когато е открита театралната сграда. Хора от техническия екип ще запознаят гостите с най-голямата гордост на театъра – изключителната въртяща се сцена, с каквато не може да се похвали друг театър в страната. Дори Народният театър „Иван Вазов“ в София не притежава някои от екстрите, които ползват търновските театрали за постановките си. Зрителите ще надникнат в шивашките ателиета, перукиерната, дори в гримьорните на обичаните артисти. Ще се докоснат още до атрактивни атрибути и части от реквизита на предишни постановки.\r\nВъв вторник от 19.00 часа, в голяма зала започва спектакълът „Застреляй идиотите” на ТМПЦ – Кърджали.\r\nПрограмата в чест на Международния ден на театъра продължава и на 28 март. От 19.00 часа в камерна зала ще се играе новият спектакъл „Духът на поета“ от Стефан Цанев. Той се реализира съвместно с Община Велико Търново и е посветена на 140-годишнината от Освобождението на България. Постановката е на режисьора Антони Цонев. В образа на Стефан Стамболов се превъплъщава актьорът Детелин Кандев, а в ролята на Захарий Стоянов ще видим Иван Митев. Като Гунчо – най-приближеният човек до Стамболов, в представлението излиза Георги Тодоров. Спектакълът е обогатен с авторската музика на Петър Атанасчев, а сценографията е на Лидия Къркеланова.", "date": "2018.03.21", "title": "Велико Търново: Музикално-драматичен театър „Константин Кисимов“ организира Седмица на театъра"}
{"url": "http://www.focus-news.net/news/2018/03/21/2502189/afp-44-afrikanski-darzhavi-sklyuchiha-sporazumenie-za-zona-na-svobodna-targoviya.html", "text": "44 африкански държави сключиха споразумение за установяването на зона за свободна търговия, която се смята за необходима за икономическото развитие на континента, предаде  AFP.\r\n„Споразумението за установяването на Африканската континентална свободна търговска зона“ е подписана от 44 държави“, създаде Муса Факи Махамат, председател на Комисията на Африканския съюз.  Виктор Турмаков", "date": "2018.03.21", "title": "AFP: 44 африкански държави сключиха споразумение за зона на свободна търговия"}
{"url": "http://www.focus-news.net/news/2018/03/21/2502192/pernik-34-godishna-zhena-e-privlechena-kato-obvinyaema-za-smartta-na-mayka-.html", "text": "34-годишна жена е привлечена като обвиняема за смъртта на майка ѝ. Това съобщиха от пресцентъра на МВР. Сигналът за извършеното престъпление е подаден на 19 март, когато 57-годишна жена е намерена мъртва в жилището ѝ в Перник. Веднага стартира разследването на криминалисти  на ОДМВР, проведено под ръководството на Окръжна прокуратура. В хода му е задържана 34-годишна жена с инициали Л. Г., чиято мярка за задържане е удължена до 72 часа с прокурорско постановление. Работата по започнатото досъдебно производство продължава.", "date": "2018.03.21", "title": "Перник: 34-годишна жена е привлечена като обвиняема за смъртта на майка ѝ"}
{"url": "http://www.focus-news.net/news/2018/03/21/2502182/mvnr-na-rusiya-velikobritaniya-se-obarka-silno-v-pokazaniyata-po-sluchaya-skripal.html", "text": "Директорът на отдела на МВнР на Русия по въпросите, свързани с неразпространяването и контрола над въоръжението Владимир Ермаков заяви, че списъкът на въпросите на Русия към Великобритания по случая с отравянето на бившия полковник от ГРУ Сергей Скрипал расте и Лондон се обърква в показанията си, предава РИА Новости.\r\n„Наборът на въпросите ни към Великобритания расте и се разширява. Засега и на един от тях не сме получили отговор“, заяви Ермаков. \r\n„Няма яснота по основния за нас въпрос: какво все пак се е случило на територията на Великобритания. Засега британските колеги силно се объркват в своите показания, твърде много несъответствия има“, допълни директорът на отдела в руското МВнР. Виктор Турмаков", "date": "2018.03.21", "title": "МВнР на Русия : Великобритания се обърка силно в показанията по „Случая Скрипал“"}
{"url": "http://www.focus-news.net/news/2018/03/21/2502191/valcho-cholakov-oblasten-upravitel-na-burgas-nivoto-na-reka-sredetska-e-vdignato-ne-se-nalaga-evakuatsiya-na-naseleni-mesta.html", "text": "Нивото на реката е вдигнато, не се налага евакуация на населени места. Това съобщи за Агенция „Фокус\"", "date": "2018.03.21", "title": "Вълчо Чолаков, областен управител на Бургас: Нивото на река Средецка е вдигнато, не се налага евакуация на населени места"}
{"url": "http://www.focus-news.net/news/2018/03/21/2502178/zhelyo-boychev-bsp-redno-e-da-napravim-zapitvane-do-ministar-predsedatelya-za-reshenieto-za-uchastie-na-darzhavata-v-sdelkata-za-chez.html", "text": "Редно е да направим запитване до министър-председателя за решението за участие на държавата в сделката за ЧЕЗ. Това каза председателят на Временната анкетна комисия за ЧЕЗ Жельо Бойчев по време на първото ѝ заседание, предаде репортер на Агенция „Фокус“. . „За мен безспорен е въпросът, че трябва да бъде предоставена информация на членовете на комисията относно текущото състояние на арбитражното международно дело, което води страната ни с ЧЕЗ. За да не изпада Комисията и нейните членове в състояние, което може да вреди на страната, предлагам да отправим покана към Министерство на финансите“, каза Бойчев и обърна внимание, че следващото заседание ще бъде закрито. \r\nВъв връзка с предложенията на Таско Ерменков от БСП да бъде изслушана ДАНС и на Александър Сабанов от „Обединени патриоти“ да бъдат изслушани партньорските служби за сигурност в Чехия, Бойчев каза: „Виждам, че се поставят въпроси, свързани с дейността на специалните служби. Един път вече имаше изслушване на тези служби. Те бяха на по-ранен етап. Предлагам на това заседание, така или иначе ще работим с по-специфична информация, да поканим ДАНС и ДАР и да им зададем конкретно въпроса за тази сделка“, заяви Бойчев.\r\nСпоред него е необходима още информация по случая. Той предложи от името на Комисията да изпратят писмо до КЕВР и до Агенцията за приватизационен и следприватизационен контрол. \r\nДеница КИТАНОВА", "date": "2018.03.21", "title": "Жельо Бойчев, БСП: Редно е да направим запитване до министър-председателя за решението за участие на държавата в сделката за ЧЕЗ"}
{"url": "http://www.focus-news.net/news/2018/03/21/2502196/zapochna-rekonstruktsiyata-na-prechistvatelnata-stantsiya-v-dobrich.html", "text": "Зам.-министърът на околната среда и водите Красимир Живков даде началото на реконструкцията на пречиствателната станция за отпадъчни води (ПСОВ) на Добрич. Това съобщиха от пресцентъра на Министерството на околната среда и водите. Съоръжението се намира в с. Врачанци и е построено през 1986 г., но не е ремонтирано повече от 30 години.  Проектът е част от водния цикъл на града, чиято първа копка беше направена на 17 юли м. г. от министъра на околната среда и водите Нено Димов и кмета на града Йордан Йорданов.  \r\n„С началото на този изключително необходим социален проект ще се изгради устойчива и здравословна среда. Реализацията му ще спре загубите от над 80% по водопроводната мрежа“, каза зам.-министър Живков. Кметът Йордан Йорданов благодари на МОСВ за съдействието при осъществяването на този важен за общината проект, който повече от 10 години не можеше да започне. „Днес полагаме здрава основа, върху която да стъпи развитието на региона“, каза още Йорданов. \r\nРеконструкцията на пречиствателната станция е част от дейностите по „Интегриран проект за подобряване на водния сектор в град Добрич – фаза 1” в най-големия град на Добруджа. През 2015 г. водният цикъл на Добрич беше включен в т. нар. големи ранни проекти във водния сектор по ОПОС 2014-2020 с осигурена безвъзмездна финансова помощ в размер на 86,2 млн. лв. Проектът предвижда изграждане на биологично стъпало за отстраняване на азот и фосфор. Това ще доведе до по-добро пречистване на отпадъчните води, които се заустват в река Добричка.\r\nИзпълнението на проекта за водния цикъл ще гарантира преодоляването на здравно-екологичните рискове за над 92 400 жители. Рехабилитацията на 6,4 км канализационна мрежа, в това число 3 главни колектора и 3 канализационни помнени станции, и 79,7 км второстепенна водоснабдителна мрежа ще осигури водоснабдяването на населението и бизнеса. С подмяната на старите азбестово-циментови тръби ще се подобри качеството на питейната вода в града.\r\nСрокът за изпълнение е 30 юни 2019 г. На бенефициента досега са изплатени над 14,483 млн. лв. или 17% от общия размер на предоставената безвъзмездна финансова помощ по ОПОС 2014-2020 г.", "date": "2018.03.21", "title": "Започна реконструкцията на пречиствателната станция в Добрич"}
{"url": "http://www.focus-news.net/news/2018/03/21/2502185/lovech-protestat-na-sluzhiteli-na-zatvora-v-grada-e-otlozhen.html", "text": "Протестът на служители на затвора в Ловеч, който бе организиран за днес, се отложи. Това съобщи за Радио „Фокус“ – Велико Търново Пламена Петкова, председател на СД на ССЗБ в град Ловеч. Тя посочи, че причина за това са поетите ангажимент за отпускане на допълнителни средства за двете главни дирекции ГД „Изпълнение на наказанията“ и ГД „Охрана“. Тя припомни, че вчера се е провела на Синдикат на служителите в затворите в България и СНЦ „Синдикат охрана“ с премиера Бойко Борисов и правосъдния министър Цецка Цачева. По време на срещата са били обсъдени исканията на синдикалните организации, поставени в хода на протестните им действия. Обещаните от премиера средства трябва да послужат за увеличаване на основните месечни възнаграждения и изравняване на сумите плащани за специфични служебни дейности с тези в МВР. „Не е коректно от наша страна, когато са поети ангажименти, да извършваме такива действия. Ако не бъдат постигнати някакви евентуални резултати, тогава протестните действия ще продължат. За 26 март бе обявен национален протест, който за момента няма да се провежда поради поетия ангажимент от страна на Правителството, на Министерство на правосъдието, на Министерство на финансите. Смятам, че с тази сума, която е декларирана, че ще бъде отпусната за сметка на бюджета за 2018 година, ще бъдат изпълнени нашите искания“, посочи Пламена Петкова.\r\nСиндикатът на служителите в затворите в България настоява за изравняване на социалния статут и възнагражденията на служителите в сектор „Сигурност“ и преустановяване на дискриминационното третиране на служителите на Главна дирекция „Изпълнение на наказанията“ и Главна дирекция „Охрана“.\r\nНадежда КРЪСТЕВА", "date": "2018.03.21", "title": "Ловеч: Протестът на служители на затвора в града е отложен"}
{"url": "http://www.focus-news.net/news/2018/03/21/2502198/dobrich-dazhd-vali-v-grada-patnite-nastilki-sa-mokri-i-hlazgavi.html", "text": "Вали дъжд в Добрич, пътните настилки са мокри и хлъзгави, предаде кореспондент на Радио „Фокус” – Варна.  Продължава изпълнението на дейности в Добрич на обект ,,Интегриран проект за подобряване на водния цикъл на град Добрич“ по улиците “Крайовски договор“, “Велико Търново“ – от жилищните  блокове до ул. “Калиакра“ и по ул. “П. Р. Славейков“ по ЛОТ2. По ЛОТ3 поради лошите климатични условия от днес до 25 март на обекта няма да се извършват строително-монтажни работи. В Добрич времето е облачно, тихо е, вали интензивно дъжд, температурата е около 3 градус. \r\nЖулиета НИКОЛОВА", "date": "2018.03.21", "title": "Добрич: Дъжд вали в града, пътните настилки са мокри и хлъзгави"}
{"url": "http://www.focus-news.net/news/2018/03/21/2502193/prezidentat-rumen-radev-balgariya-ne-prosto-spasi-svoite-evrei-a-u-dostoynstvoto-na-svoya-narod-i-dostoynstvoto-na-evropa.html", "text": "България не просто спаси своите евреи, а у достойнството на своя народ и достойнството на Европа. Това каза пред журналисти българският президент Румен Радев по време на официалното му посещение в Държавата Израел, предаде репортер на Агенция \"Фокус\". \"България е единствената държава, която не допусна нито един неин гражданин от еврейски произход да бъде изпратен в лагерите на смъртта. Това е наистина достойно за уважение и този факт става все повече известен\", каза още Радев и добави,че това е един невероятен капитал, с който ние трябва да се гордеем. \r\nДържавният глава отбеляза, че има изключително близки и топли исторически връзки между двата народа, но е необходима още работа за едно по-активно сътрудничество.\"Ние имаме политически отношения на едно наистина много активно прекрасно ниво и в същото време ние не можем да материализираме тези отношения в нещо по-прагматично. Наистина, 150 млн. долара на година търговско-икономически обмен са си капитал. Аз няма да споря голям или малък, но те са нищо в сравнение с този духовен капитал, който има между двете държави. Трябва да направим така, че да имаме вече много по-работещи и прагматични решения. И в областта на високите технологии, образованието, науката, индустрията, ако щете селското стопанство, където Израел е водеща държава в много от тези сектори. Крайно време е ние да използваме тези прекрасни отношения, за да имаме прагматични отношения\", каза още президентът и добави, че заедно можем да направим много повече. \r\nРумен Радев коментира и срещата си с председателя на Кнесета Юли-Йоел Еделщайн. \"Отношенията между двата парламента са много важни, защото парламентите определят конструкцията, рамката, в която се намира обществото. Държавата Израел е един изключително успешен пример за това как всеки гражданин по най-добрия начин се е интегрирал в това общество и как държавата просперира. Ние можем да си бъдем много полезни за обмяна точно на тези модели за обществено развитие, за отношения между институциите, между гражданите така че всеки да съвместява своите лични цели с целите на държавата. Това тук го има в голяма степен\", заяви държавният глава. \r\nПрезидентът каза още, че се наблюдава световна тенденция, за възстановяване на езика на омразата, за ксенофобията, за антисемитизма и трябва да полагаме усилия като общество, особено във възпитанието на младото поколение, че това не е нашият път. \"Нашият път е съвсем друг и ние сме го доказали. Дали сме пример и трябва да го отстояваме\", каза той.", "date": "2018.03.21", "title": "Президентът Румен Радев: България не просто спаси своите евреи, а у достойнството на своя народ и достойнството на Европа"}
{"url": "http://www.focus-news.net/news/2018/03/21/2502190/plovdiv-ochakva-se-apelativniyat-sad-da-se-proiznese-dali-shte-dade-hod-na-deloto-za-13-te-imami.html", "text": "Очаква се Пловдивският апелативен съд да се произнесе дали ще даде ход на делото за 13-те имами, предаде репортер на Радио „Фокус“ – Пловдив. Съдът отложи решението си за 14.00 часа, а след това отложи да се произнесе в 15.30 часа. Съдът ще трябва да реши какви по-нататъшни действия да се предприемат. Основният проблем е свързан със защитата на подсъдимите, които не се явяват – нито упълномощените, нито резервните защитници. Сутринта бе направено искане от единия от защитниците да се назначи и допълнителна комплексна експертиза с нови въпроси. Делото е насрочено за датите от 21 март 2018 г. до 5 април 2018 г.  включително за всеки работен ден. „До тогава се надяваме  да се даде ход на делото и то да бъде успешно завършено със съдебен акт“, заяви наблюдаващият прокурор на делото Недялка Попова.\r\nЦветана ТОНЧЕВА", "date": "2018.03.21", "title": "Пловдив: Очаква се Апелативният съд да се произнесе дали ще даде ход на делото за 13-те имами"}
{"url": "http://www.focus-news.net/news/2018/03/21/2502201/predsedatelyat-na-pg-na-gerb-tsvetan-tsvetanov-v-s-ovcha-mogila-gerb-vinagi-podkrepya-initsiativite-na-mestnata-vlast-i-kmetovete.html", "text": "Народните представители от ГЕРБ винаги се стремим да подкрепяме инициативите на местната власт и кметовете и да оказваме нужното съдействие за развитието на регионите. Това заяви в свищовското село Овча могила председателят на ПГ на ГЕРБ и зам.-председател на партията Цветан Цветанов по време на среща с носителите на приза „достойни българи“ свищовски доброволци Георги Иванов, Тихомир Веселинов и Милен Милев, съобщиха от пресцентъра на ПП ГЕРБ. Тримата мъже са наградени също и с почетно отличие на МВР за доблест и заслуга за проявената храброст при справянето с голям пожар в края на декември. Мъжете са доброволци от отряда в Овча могила, където функционира първият у нас Кризисен център за борба с пожарите, бедствията и катастрофите. \r\nЦентърът бе изграден по инициатива на местната власт с цел бързо и адекватно овладяване на спешни ситуации в по-отдалечените места на община Свищов. Край Овча могила се намират пет села с население над 4000 души и за времето от откриването му през октомври 2016 г., звеното доказа своята ефективност. Центърът разполага с пожарен автомобил и линейка, осигурена с личното съдействие на Цветан Цветанов.  \r\nВ Овча могила, заедно с великотърновския кмет Даниел Панов и с депутата от ГЕРБ-Свищов Станислава Стоянова, Цветан Цветанов посети и новосъздадения Център за настаняване от семеен тип за хора с деменция, както и изгорялата сграда на Здравната служба, намираща се в съседство. Именно при потушаването на бушувалия там пожар през декември, тримата отличени доброволци са проявили героизма си, изправяйки се срещу стихията. Благодарение на бързата реакция на доброволното формирование са били евакуирани болните хора и персоналът, като същевременно са започнали и да гасят пожара, докато чакат пристигането на огнеборците. По думите на Цветанов подобни социални звена като Центъра за настаняване от семеен тип за хора с деменция осигуряват не само грижа за нуждаещи се хора, но и работни места за местните жители.", "date": "2018.03.21", "title": "Председателят на ПГ на ГЕРБ Цветан Цветанов в с. Овча могила: ГЕРБ винаги подкрепя инициативите на местната власт и кметовете"}
{"url": "http://www.focus-news.net/news/2018/03/21/2502195/prezidentat-rumen-radev-podnese-venets-pred-grobovete-na-zhertvite-na-koraba-salvador.html", "text": "Президентът Румен Радев поднесе венец пред гробовете на жертвите на кораба „Салвадор“. Това съобщиха от прессекретариата на държавния глава. Възрастната жена е последната жива от потъналия кораб.", "date": "2018.03.21", "title": "Президентът Румен Радев поднесе венец пред гробовете на жертвите на кораба „Салвадор“"}
{"url": "http://www.focus-news.net/news/2018/03/21/2502200/prezidentat-rumen-radev-vze-uchastie-v-shestiya-globalen-forum-za-borba-s-antisemitizma.html", "text": "Президентът Румен Радев взе участие в Шестия глобален форум за борба с антисемитизма. Това съобщиха от прессекретариата на държавния глава. Президентът разговаря с ръководителя на „Лигата срещу поругаването“ Ейб Фоксман.", "date": "2018.03.21", "title": "Президентът Румен Радев взе участие в Шестия глобален форум за борба с антисемитизма"}
{"url": "http://www.focus-news.net/news/2018/03/21/2502204/ministar-nikolina-angelkova-rolyata-na-aviatsiyata-v-razvitieto-na-turizma-e-klyuchova-80-ot-chuzhdestrannite-turisti-posetili-balgariya-prez-2017-g-sa-doshli-sas-samolet.html", "text": "Ролята на авиацията в развитието на туризма е ключова, 80% от чуждестранните туристи, посетили България през 2017 г. са дошли със самолет. Това каза пред журналисти министърът на туризма Николина Ангелкова след официална церемония по награждаване от Асоциация на българските авиокомпании, предаде репортер на Агенция „Фокус“. \r\nОтносно авиацията, която е изключително важна за развитието на туризма и кога ще има стратегия, която да окаже пътя на развитие, Ангелкова поясни: „Да, туризма и авиацията, транспорта като цяло, са  като скачени съдове, защото за да дойдат туристите в България е необходимо да има транспортна достъпност. Авиацията заема ключово място в желанието да се посети дадена дестинация, защото се избира най-лесния начин, по който може да се стигне до нея“. „Не случайно за миналата година има над 6,5 млн. пътници“, обясни Ангелкова и допълни, че за миналата година като цяло са регистрирани около 9 млн. чуждестранни туристи, което е рекорд. „Почти 80% от тях са дошли със самолет“, каза още тя. „При всички положение в Стратегията за устойчиво развитие на туризма, която приехме на заседание на МС до 2030 г. и в плана за действие към нея авиацията заема конкретно място. Стъпките, които са начертани са свързани с общия маркетинг спрямо дестинация България, използването на ресурсите на летището и на Министерството, така че да направим дестинацията по-привлекателна. Така е и по отношение да стратегията, която използвахме за щата на нискотарифните авиокомпании, които от 2 години присъстват усилено на българския пазар“, допълни министърът на туризма.  По думите й ролята на авиацията е ключова. „Радвам се, че по време на времето, когато бях служебен министър на транспорта успяхме да дадем началото на Музей на авиацията, който е ключов за опазването на културно-историческото наследство и в случая наследството на българската авиация“, поясни Ангелкова.", "date": "2018.03.21", "title": "Министър Николина Ангелкова: Ролята на авиацията в развитието на туризма е ключова, 80% от чуждестранните туристи, посетили България през 2017 г. са дошли със самолет"}
{"url": "http://www.focus-news.net/news/2018/03/21/2502205/ognyan-tsenkov-kmet-na-obshtina-vidin-izpalnyavame-striktno-finansovo-ozdravitelniya-si-plan-i-se-nadyavam-che-shte-ni-badat-oprosteni-chast-ot-bezlihvenite-ni-zadalzheniya.html", "text": "Изпълняваме стриктно финансово оздравителния си план и се надявам, че ще ни бъдат опростени част от безлихвените ни задължения. Това каза на пресконференция Огнян Ценков, кмет на Община Видин, предаде репортер на Радио „Фокус“ – Видин. Кметът посочи, че се надява опростяването на част от безлихвените задължения на общината да се случи през следващата 2019 г. „Задълженията на Община Видин са намалели със 7.5 милиона лева за последните две години. В началото на месец март тази година  те са малко над 13.2 милиона лева”, заяви Огнян Ценков. Той добави, че в началото на мандата задълженията на Общината са били 21 милиона лева. В задълженията е включен и полученият безлихвен кредит от 6 милиона лева, отпуснат на Общината от държавния бюджет. „Добрата новина дойде от Министерството на финансите, което извади от списъка на общини във финансово затруднение Община Видин още преди да е изтекъл срокът на финансовооздравителния план. Това стана възможно, защото изпълнихме критериите, заложени в този план“, уточни Ценков. 1 380 280 лв. са постъпленията в бюджета на Общината от началото на годината в сравнение с същия период на миналата година се отчита повишение с 46 407 лв.\r\nАнна ЛОЗАНОВА", "date": "2018.03.21", "title": "Огнян Ценков, кмет на Община Видин: Изпълняваме стриктно финансово оздравителния си план и се надявам, че ще ни бъдат опростени част от безлихвените ни задължения"}
{"url": "http://www.focus-news.net/news/2018/03/21/2502202/ministerstvoto-na-otbranata-na-rusiya-london-ne-uspya-da-dokazhe-ruska-sleda-v-sluchaya-skripal.html", "text": "Началникът на частите за радиационна, химична и  биологична защита на Въоръжените сили на Русия Игор Кирилов заяви, че Великобритания не е предоставила доказателства, че веществото, с което се предполага, че в Южна Англия е отровен бившият служител на руското ГРУ Сергей Скрипал, е произведено в Русия, предава РИА Новости.\r\n„Както и се очакваше, Великобритания така и не представи реални доказателства. Молбите за взаимни консултации, разясняване и предоставяне на проби от мястото на трагедията бяха игнорирани“, заяви Кирилов.\r\nБританските власти твърдят, че Скрипал е отровен с вещество, разработено в рамките на съветската програма „Новичок“. При това в СССР проект с такова название не съществува, а за обозначаването на системите за химическо оръжие се използват цифри.  Виктор Турмаков", "date": "2018.03.21", "title": "Министерството на отбраната на Русия: Лондон не успя да докаже руска следа в „Случая Скрипал“"}
{"url": "http://www.focus-news.net/news/2018/03/21/2502194/radio-svobodna-evropa-makedoniya-gartsiya-shte-pregleda-proektosporazumenieto-na-makedoniya-za-spora-s-imeto.html", "text": "Гръцкият заместник-външен министър Янис Аманатидис заяви, че все още не е видял предложенията на Македония за разрешаването на спора с името, но допълни, че те ще бъдат разгледани още днес, предава Радио „Свободна Европа“  в своята македонска редакция.\r\nАманатидис уточни, че тъй като не е запознат с македонското предложение, не може да коментира дали има припокриване на позиции, но изрази увереност, че има политическа воля и от двете страни. Според него посещението на гръцкия външен министър Никос Кодзиас в Скопие е нещо много важно, защото ще започне от летището в Скопие, променило наименованието си на „Приятелство“. Виктор Турмаков", "date": "2018.03.21", "title": "Радио „Свободна Европа“ (Македония): Гърция ще прегледа проектоспоразумението на Македония за спора с името"}
{"url": "http://www.focus-news.net/news/2018/03/21/2502208/evrodeputatat-eva-maydel-gerbenp-klyuchat-kam-profesionalniya-uspeh-v-21-vi-vek-sa-umeniyata-i-ucheneto-prez-tseliya-zhivot.html", "text": "„Ключът към професионалния успех в 21-и век са уменията и ученето през целия живот. Днес е важно не дали имаш дадена информация, а как извличаш нужното от огромния обем заобикаляща те информация. Затова са нужни умения като критично и аналитично мислене, синтезиране и отсяване на на информацията, адаптивност и нагласа за учене през целия живот“. Това заяви българският евродепутат Ева Майдел (ГЕРБ/ЕНП) днес в София по време на презентацията ѝ в рамките на международната конференция за бъдещето на труда, организирана от Министерство на труда и социалната политика в рамките на Българското председателство на Съвета на ЕС, съобщиха от пресцентъра на ПП ГЕРБ. \r\n„Адаптирането към работата в 21-и век е много по-предизвикателно за тези, които са започнали да работят през 20-и век. Затова в бюджета на ЕС за периода 2014-2020 има над 45 милиарда евро за увеличаване на уменията и квалификацията чрез програми на Европейския социален фонд, Европейския фонд за регионално развитие и Еразъм+“, допълни Ева Майдел, която акцентира върху демографските предизвикателства на трудовия пазар в бъдеще.\r\nВ двудневната конференция участваха кметът на София Йорданка Фандъкова, високопоставени представители на Световната банка, Европейската комисия, Международната организация на труда, европейски и национални агенции, граждански и бизнес организации от Европа.", "date": "2018.03.21", "title": "Евродепутатът Ева Майдел, ГЕРБ/ЕНП: Ключът към професионалния успех в 21-ви век са уменията и ученето през целия живот"}
{"url": "http://www.focus-news.net/news/2018/03/21/2502207/premierat-boyko-borisov-ot-15-godini-se-borya-protivozakonnoto-otnemane-na-avtomobili-da-stane-krazhba.html", "text": "От 15 години се боря противозаконното отнемане на автомобили да стане кражба. Това заявява премиерът Бойко Борисов по време на за днешното заседание на Министерския съвет, става ясно от неговата стенограма. „В България законът е такъв, че ако направиш десет еднакви кражби, те съдят за една от тях. След това отива на пробация, понеже престъплението става малко и пак излиза. И така докато не гръмне някой много фрапантен случай и не заговорят хората за него, защото станал голям инцидент“, коментира Борисов. „Коалиционните партньори са изцяло „за“ да сменим това противозаконно отнемане… Просто имаме абсолютно разбиране във всяка една тема. Двете парламентарни групи ще го внесат веднага и с тези промени ще дадем инструменти на МВР да няма откъде да се шиканира след това процесът“, добавя премиерът.\r\n„Ще е много приятна изненада за мен, ако това успеем да го направим. Хващаме го в колата, след това излиза, пробация, домашен арест, отива пак да краде“, казва още той.\r\nСамо че законът казва, че това е възможно. Да променим законите, да ги обясним на обществото, защото отнемането означава, че като те хванат вътре в автомобила, но ако не работи, или там те хванат на място – не го крадеш, не е кражба и там има други членове и състави.\r\n„Полицаите всяка сряда ми казват: „Борим се, но този пак е навън, този пак е под домашен арест, този пак го хванахме под домашен арест как разфасова кола“. И затова – 10 дни срок, седнете и го направете! Дайте им този инструмент“, заявява Борисов.", "date": "2018.03.21", "title": "Премиерът Бойко Борисов: От 15 години се боря противозаконното отнемане на автомобили да стане кражба"}
{"url": "http://www.focus-news.net/news/2018/03/21/2502206/ministar-lilyana-pavlova-v-bryuksel-zaedno-s-mladite-hora-tryabva-da-reshavame-badeshteto-na-evropa.html", "text": "„Искам Европа, която нашите граждани и особено новите поколения, да смятат за най-доброто място за живеене в света, основана на общите ни ценности и общите ни усилия. И по-важното е – искам те да го казват с усмивка. Искам да бъдат щастливи да живеят в Европа, да се възползват от свободите, които имаме и за които всички сме работили - да пътуваме, да работим, да учим, да създаваме, да обновяваме, без граници, без страх. Накратко – искам младите хора да се наслаждават на всяка минута от живота си“. Този отговор даде министър Лиляна Павлова на въпрос „Вие в каква Европа искате да живеете?“, по време на дискусия за бъдещето на Европа в Брюксел днес, съобщиха от пресцентъра на Министерство за Българското председателство на Съвета на ЕС 2018. \r\n„Разчитаме на вас да изисквате повече от нас и да бъдете идейни и креативни. Заедно  трябва да решаваме бъдещето на Европа“, обърна се към младите хора министърът за Българското председателство на Съвета на ЕС. Тя е патрон на конференцията „Защо Европа е от значение“ (Why Europe Matters), организирана съвместно с Европейската кръгла маса на индустриалците и „Джуниър Ачийвмънт Европа“(JA Europe), чийто домакин бе Комитетът на регионите. На форума присъстваха млади хора от 9 европейски държави, политици и бизнес-лидери. \r\n,,Дебатът за бъдещето на Европа е отворен и младите хора трябва да играят централна роля в него“, каза министърът за Българското председателство. Тя подчерта, че 2018 е ключова за Европейския съюз, през която посрещаме редица предизвикателствата като въздействието на Четвъртата индустриална революция, изменението на климата, неравенството, остаряването, миграцията, тероризма. Затова и един от основните приоритети на Българското председателство е именно придобиването на ключови умения – цифрови и социални, защото цифровите умения са задължителни за XXI век, но социалните умения са от не по-малка важност. Глобализацията и цифровизацията променят ежедневно пазара на труда, създавайки нови модели на трудова заетост и е необходимо преодоляването на пропастта между образованието и работата.\r\nБългарското председателство работи в тясно сътрудничество с Европейския парламент, за да постигне съгласие по законодателното предложение на Европейския солидарен корпус, като гарантира, че младите хора в Европа ще имат още една възможност да придобият социални умения и да улеснят реализацията им на пазара на труда, отбеляза министър Лиляна Павлова. Тя обърна внимание на факта, че миналата седмица Европейският парламент гласува решението за актуализиране на платформата \"Европас\" в контекста на цифровия свят, като осигури по-добра връзка между онези, които търсят работа и бизнес. Отново в края на миналата седмица Съветът на ЕС прие препоръка за определяне на европейска рамка за качествено и ефективно чиракуване, чиято цел е да се насърчи развитието на висококвалифицирана и квалифицирана работна сила, отговаряща на пазара на труда. Бъдещето на програмата \"Еразмус +\" също е наш основен приоритет и инструмент за увеличаване на шансовете за реализация на младите хора, отбеляза министърът. Тя обърна внимание на факта, че на неформалното си заседание на 23 февруари лидерите на ЕС постигнаха съгласие да бъдат значително увеличени средствата за програмата.\r\nВ словото си министър Павлова благодари на Карл Ламбертц, президент на Европейския комитет на регионите, на кмета на Габрово Таня Христова, ръководител на българското делегация в Комитета на регионите, както и на организаторите от „Джуниър Ачийвмънт“ в България в лицето на Бони Бонев и Милена Стойчева за вдъхновяващата среща и отдадеността им на каузата.", "date": "2018.03.21", "title": "Министър Лиляна Павлова в Брюксел: Заедно с младите хора трябва да решаваме бъдещето на Европа"}
{"url": "http://www.focus-news.net/news/2018/03/21/2502209/vidin-v-belogradchik-zapochna-predostavyaneto-na-vtoriya-transh-ot-produkti-parva-neobhodimost.html", "text": "В Белоградчик започна предоставянето на втория транш от продукти първа необходимост, включени в индивидуални пакети, осигурени по Оперативна програма за храни и основно материално подпомагане, съфинансирана от Фонда за европейско подпомагане на най-нуждаещите се лица. Това съобщиха от Областния съвет на БЧК - Видин. Лицата и семействата, които през 2017 г. са получили като правоимащи продуктите от първия транш сега се подпомагат с още 7 вида храни – бисквити, леща, консерва скумрия, мед, доматено пюре, лютеница и грах, на обща стойност 46 лв.  Подпомагат се  лица и семейства, получили  целеви помощи за отопление през отоплителния сезон 2015/2016 г.; майки- осиновителки, получавали месечни помощи за отглеждане на дете до една година; лица и семейства пострадали при  бедствия и аварии; лица с установени 90% трайни увреждания с чужда помощ и други. За всички правоимащи лица, община Белоградчик е организирала и безплатно измерване на кръвното налягане и на теглото.", "date": "2018.03.21", "title": "Видин: В Белоградчик започна предоставянето на втория транш от продукти първа необходимост"}
{"url": "http://www.focus-news.net/news/2018/03/21/2502210/ministerstvoto-na-otbranata-na-rusiya-sasht-i-dosega-ne-sa-unishtozhili-zapasite-si-s-himichesko-orazhie.html", "text": "Началникът на частите за радиационна, химична и  биологична защита на Въоръжените сили на Русия Игор Кирилов заяви, че САЩ и досега не са си унищожили запасите от химическо оръжие и обвиненията от тяхна страна изглеждат цинично, предава ТАСС.\r\n„Особено цинично изглеждат обвиненията по наш адрес от страна на САЩ, които и до сега не са унищожили своя арсенал от химическо оръжие, обяснявайки това с недостиг на финансови средства“, заяви Кирилов.\r\nСъщевременно той подчерта, че Русия е унищожила всичките си запаси от химическо оръжие, което е потвърдено от Организацията за забрана на химическо оръжие. Виктор Турмаков", "date": "2018.03.21", "title": "Министерството на отбраната на Русия: САЩ и досега не са унищожили запасите си с химическо оръжие"}
{"url": "http://www.focus-news.net/news/2018/03/21/2502211/gabrovo-regionalna-biblioteka-aprilov-palauzov-otbelyazva-svetovniya-den-na-poeziyata.html", "text": "Регионална библиотека „Априлов-Палаузов” ще отбележи Световния ден на поезията и поетите – 21 март. Събитието ще се състои от 16.30 часа днес в залата за срещи и събития на библиотеката, Централна сграда, I етаж, съобщиха от библиотеката.\r\nМеждународната инициатива е въведена за пръв път от ЮНЕСКО през 1999 година, а в библиотеката тя се организира за четвърта поредна година с участието на габровски творци, млади поети, доброволци на библиотеката, приятели, библиотекари и гости.\r\nИдеята е всеки да сподели любими стихотворения или пък да прочете своя авторска поетична творба. Инициативата на библиотеката насърчава литературното творчество и възможността за споделянето му като по този начин популяризира силата на словото за духовното ни усъвършенстване.", "date": "2018.03.21", "title": "Габрово: Регионална библиотека „Априлов-Палаузов” отбелязва Световния ден на поезията"}
{"url": "http://www.focus-news.net/news/2018/03/21/2502212/pazardzhik-obshtina-belovo-shte-uchastva-v-10-oto-poredno-izdanie-na-globalnata-initsiativa-chasat-na-zemyata-2018.html", "text": "Община Белово участва в Х-тото поредно издание на глобалната инициатива „Часът на Земята 2018“, което ще се проведе на 24 март 2018 година. Това каза за Радио „Фокус“ – Пазарджик Любомира Танева, старши специалист „Работа с деца и европейски програми“ в Община Белово. Тя обясни, че „Часът на Земята“, за пореден път ще обедини милиони хора по света в послания и действия за опазване на планетата. „Нашият споделен дом е изправен пред застрашителна загуба на биоразнообразие и климатични промени. Затова природозащитната инициатива обединява отделни хора,  бизнеси и правителства в търсене на решения и конкретни действия за изграждане на здравословно и устойчиво бъдеще за всички. Започвайки като символично събитие за гасене на осветлението в Сидни през 2007 г., Часът на Земята вече се отбелязва в повече от 180 държави като световен споделен момент на солидарност за планетата. В България кампанията се провежда от 2009 г., като всяка изминала година нейните привърженици стават все повече. През изминалата година в инициативата са взели участие 110 града, институции, бизнеси и медии от България. Тази година темата е: „Свържи се с природата“ и фокусът е опазване на биоразнообразието“, добави Танева. Тя уточни, че със символичното гасене на осветлението за 1 час на 24 март 2018 г. от 20.30 часа до 21.30 часа на фасадите на Община Белово, СУ „Ал. Иванов – Чапай“ гр. Белово, НЧ „Св. св. Кирил и Методий - 1927“ град Белово и на Музейна сбирка „Атанас Хрисчев“ в град Белово, ще бъде изразена подкрепа за нуждата от действия за ограничаване на климатичните промени.\r\nВаня НИКОЛОВА", "date": "2018.03.21", "title": "Пазарджик: Община Белово ще участва в 10-ото поредно издание на глобалната инициатива „Часът на Земята 2018“"}
{"url": "http://www.focus-news.net/news/2018/03/21/2502213/kyustendil-ogranicheno-e-dvizhenieto-samo-v-ednata-lenta-po-patya-smolichano-pelatikovo.html", "text": "Ограничено е движението само в едната лента по пътя Смоличано – Пелатиково. Това съобщи за Радио „Фокус” – Кюстендил дежурният в Областно пътно управление – Кюстендил. По пътя е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март. Нормален е трафикът по автомагистрала „Струма” и главен път Е-79. Слабо натоварено е движението в посока ГКПП „Гюешево”. Въведена е временна организация на движението по пътя Четирци – Слокощица, участък Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 30 март.\r\nВенцеслав ИЛЧЕВ", "date": "2018.03.21", "title": "Кюстендил: Ограничено е движението само в едната лента по пътя Смоличано – Пелатиково"}
{"url": "http://www.focus-news.net/news/2018/03/21/2502217/iliyan-tsvetkov-obshtina-petrich-horata-mogat-da-polazvat-5-namalenie-ot-nachislenite-im-danatsi-i-taksi-pri-zaplashtane-na-tsyaloto-zadalzhenie-za-tekushtata-godina-do-30-april.html", "text": "Към момента данъчнозадължените лица заплащат всички видове данъци и такси администрирани от Дирекция „Местни данъци и такси“. Това каза за Радио „Фокус“ – Пирин Илиян Цветков, директор на дирекция „Местни данъци и такси“ към Община Петрич. Той припомни, че всички лица могат да ползват 5% намаление от начислените им данъци и такси при заплащане на цялото задължение за текущата година до 30 април. „За момента данъчната кампанията и приходите вървят в планираните и очаквани от нас размери, като считаме, че поставените в бюджета цели ще бъдат изпълнени към края на годината“, каза още Цветков. Той добави, че петричани, освен електронно, могат да заплащат, местните си данъци и такси на касите в общината чрез налично ПОС терминално устройство. „ПОС терминалното устройство е още един начин на улеснение за данъчнозадължените лица. То е налично и осигурява възможност за безкасово заплащане на задължения към Дирекция „Местни данъци и такси“ чрез дебитни и кредитни карти от 2016 г., като от инсталирането му до момента се отчита и постепенно увеличаване на транзакциите чрез него“, добави Цветков.\r\nЛивия НИНОВА", "date": "2018.03.21", "title": "Илиян Цветков, Община Петрич: Хората могат да полазват 5% намаление от начислените им данъци и такси при заплащане на цялото задължение за текущата година до 30 април"}
{"url": "http://www.focus-news.net/news/2018/03/21/2502215/blagoevgrad-obshtinata-e-sred-parvite-zayavili-uchastie-v-initsiativata-wifi4eu.html", "text": "Община Благоевград е сред първите общини заявили участие в Европейската инициатива WiFi4EU. Това съобщиха от пресцентъра на Общината. Тя бе официално представена вчера в Европейския парламент от еврокомисаря по цифровата икономика и общество Мария Габриел. Гост на събитието бе и кметът на Община Благоевград д-р Атанас Камбитов. Той ясно и категорично заяви участието на Община Благоевград. „Това е много важен, полезен и практичен проект за общините“, заяви д-р Камбитов. \r\nWiFi4EU ще бъде представена и в България. Тя има за цел да осигури безплатен, безжичен интернет достъп до обществени места. Насочена е директно към местни власти и те за първи път ще имат възможност за пряко онлайн кандидатстване за ваучерно финансиране. До 2019 година между 6000 и 8000 общини в Европейския съюз ще получат ваучери за осигуряване на безплатен високоскоростен интернет на обществени места. Бюджетът за целия период на схемата е 120 милиона евро. \r\nМестните общности сами ще решат къде да разположат „горещите точки“- в паркове, читалища, площади, гари, болници и т.н. Отчитайки географския баланс, Комисията ще раздаде ваучери на принципа „първи кандидатствал, първи получил“. Стойността на един ваучер е 15 хиляди евро. По първия WiFi4EU конкурс бенефициент ще бъдат всички 265 общини или асоциации от общини.", "date": "2018.03.21", "title": "Благоевград: Общината е сред първите заявили участие в инициативата WiFi4EU"}
{"url": "http://www.focus-news.net/news/2018/03/21/2502199/afp-moskva-razkritikuva-britanskite-rusofobiya-i-ostroven-mantalitet.html", "text": "Руското правителство разкритикува Великобритания за отказа ѝ да сътрудничи в разследването на бившия служител на ГРУ Сергей Скрипал в Южна Англия, критикувайки я заради нейните „русофобия“ и „островен манталитет“, предава  AFP.\r\n„Отдалечете се малко от вашата русофобия, от вашия островен манталитет“, заяви директорът на отдела на МВнР на Русия по въпросите, свързани с неразпространяването и контрола над въоръжението Владимир Ермаков по време на среща в министерството заедно с представителите на чуждестранните дипломатически мисии.  Виктор Турмаков", "date": "2018.03.21", "title": "AFP: Москва разкритикува британските „русофобия“ и „островен манталитет“"}
{"url": "http://www.focus-news.net/news/2018/03/21/2502203/kyustendil-otbelyaza-ofitsialniya-si-praznik-kyustendilska-prolet-obzor.html", "text": "В Кюстендил беше отбелязан официалния празник „Кюстендилска пролет”. Празникът се отбелязва всяка година в деня на пролетното равноденствие – 21 март, което съвпада със старото честване на св. Четиридесет мъченици. Символи на празника са ябълковият цвят и избраната девойка „Кюстендилска пролет”. Въпреки променливото време стотици кюстендилци и гости на града се събраха на площад „Велбъжд” за да станат част от празника и да се поздравят с типичния за града поздрав – „Честита пролет”. Празникът „Кюстендилска пролет” е продължение на традиция, съществуваща още от тракийско и римско време. Първоначално той е бил  свързван с почитта към соларните божества и лечители, а през Средновековието той е обвързан със св. Четиридесет мъченици. Пред присъстващите беше посочено, че празникът „Кюстендилска пролет” е единственият по рода си, който зарежда Кюстендил с магията на древния град и красотата на младостта, а младостта и пролетта вървят заедно. Бяха отправени пожелания да бъдат благословени хлябът ,трудът на хората, на всяко добро начало за кюстендилци. Да тече вода в изворите на града, да не пресъхват, кюстендилската земя да бъде плодородна, да царува благоденствие. Да има мир и любов във всеки дом. По традиция на този ден жените месят пити и ги раздават за здраве и успех. За поредна година тържествата започнаха с молебен за здраве, отслужен от Негово високо преподобие архимандрит Василий, който пожела мир, здраве, успех и любов на всички жители на града. След това празникът продължи с предаване на символите на града. Това са минералната вода, плодородието и хляба. Те бяха приети от новоизбраната Девойка „Кюстендилска пролет” Милица Стойчева и нейните подгласнички. Много любов, здраве и сили пожела девойката, символ на пролетта на всички присъстващи. Кметът на Община Кюстендил Петър Паунов също отправи поздрав за благословени и спасителни дни. По думите му повече от пет десетилетия Кюстендил изпраща своя пролетен поздрав, като пожела на всички щастливи домове, изпълнени с много радост. Той изрази надежда, че и тази пролет ще изпълни с радост домовете на кюстендилци, ще върне децата на Кюстендил от най-далечните краища на света. Сред официалните гости бяха Адрианополският епископ Евлогий, игумен на Рилската света обител, председателят на Общински съвет – Кюстендил Михаела Крумова, областният управител на Кюстендил Виктор Янев. Празникът продължи с музикална програма на площад „Велбъжд”, както и с общоградско тържество в лесопарк „Хисарлъка”, където по древна традиция беше отправена молитва за по-добра година на оброка, посветен на свети Четиридесет мъченици.\r\nВенцеслав ИЛЧЕВ", "date": "2018.03.21", "title": "Кюстендил отбеляза официалния си празник – „Кюстендилска пролет” (ОБЗОР)"}
{"url": "http://www.focus-news.net/news/2018/03/21/2502214/ministar-nikolina-angelkova-imame-golyam-potentsial-balgariya-da-stane-tranziten-hab.html", "text": "Имаме голям потенциал България да стане транзитен хъб. Това каза пред журналисти министърът на туризма Николина Ангелкова след официална церемония по награждаване от Асоциация на българските авиокомпании, предаде репортер на Агенция „Фокус“. \r\n„За нас е важно да има максимално много полети, които да осигуряват пряка връзка от и до дестинация България, в случая ключово е летище „София““, поясни тя и допълни, че се полагаме съвместни усилия с Министерство на транспорта. „Много е важна пряката връзка и до нашите съседи, нямаме пряка връзка и до много от столиците в Западните Балкани. Всичко това е свързано както с икономическата логика, така и с дългосрочната визия на всяка една от авиокомпанията“, поясни Ангелкова и допълни, че са в непрекъснат диалог с тях. „Но с обединени усилия, което пак казвам не е лесно, да успеем в дългосрочен план да осигурим устойчивост към дестинациите“, поясни тя и добави, че освен туристите, това ще привлече и инвеститори. „Много е важно, ако успеем и се работи много в тази посока от Министерство на транспорта, а те полагат много усилия, летище „София“ да бъде превърнат в транспортен хъб, особено за пътниците от Азия, които избират да пътуват до САЩ. Имаме голям потенциал България да стане транзитен хъб“, поясни Николина Ангелкова и припомни желанието за пряка линия до САЩ, Китай, Индия.", "date": "2018.03.21", "title": "Министър Николина Ангелкова: Имаме голям потенциал България да стане транзитен хъб"}
{"url": "http://www.focus-news.net/news/2018/03/21/2502197/na-sledvashtoto-zasedanie-na-komisiyata-za-chez-shte-badat-pokaneni-predstaviteli-na-dans-dar-i-ministerstvo-na-finansite.html", "text": "На следващото заседание на Комисията за ЧЕЗ ще поканим представители на ДАНС, ДАР и Министерство на финансите. Това каза председателят на Временната анкетна комисия за ЧЕЗ Жельо Бойчев пред журналисти след първото заседание на комисията, предаде репортер на Агенция „Фокус“. Бойчев уточни, че следващото заседание ще се проведе във вторник - 27 март, от 14.00 часа в зала „Запад“ на парламента. „Предвид информацията, която бе предоставена от министър-председателя в секретното деловодство, където ставаше ясно кои са  институциите, които имат отношение към структуриране и осигуряване на финансирането на тази сделка, ще поканим българските служби за сигурност да дадат отговор“, каза председателят на Комисията. Попитан дали ще бъдат повикани чешките служби са сигурност, Бойчев заяви, че е нормално нашите служби да кореспондират с партньорските и ще поискат такава информация. По отношение на Министерство на финансите, той коментира, че членовете на Комисията трябва да знаят преди да вземат своето решение на какъв етап е арбитражното дело. „Следващата седмица ще се занимаваме и с това“, посочи Бойчев. Във връзка с цялостната работа на Комисията, Бойчев заяви:„Очакваме да получим отговори на редица въпроси, касаещи евентуалната продажба на активите на ЧЕЗ в България, какво е финансирането, какъв е произходът на средствата. Каква е работата на българските институции и на регулаторите в целия процес. Виждаме, че се получават редица разминавания в тяхната работа и в крайна сметка въпросът е как ще бъде гарантирана сигурността на електроснабдяването на българските граждани“, каза Бойчев. \r\nТой поясни, че членовете на комисията имат амбицията да работят максимално бързо. „Предвид големия обем и обхват на работа на комисията това може да наложи да направим предложения да удължим този срок“, каза Бойчев. На въпрос дали ще извикат премиера Бойко Борисов на заседание на Комисията, председателят ѝ заяви, че със сигурност трябва да бъде направено искане към министър-председателя да даде отговор как и по какъв начин се е взело решението страната ни да участва в тази сделка. По думите му сигурно ще се наложи да се покани и собственика на дружеството, което иска да купи бизнеса на ЧЕЗ в България - Гинка Върбакова. \r\nДеница КИТАНОВА", "date": "2018.03.21", "title": "На следващото заседание на Комисията за ЧЕЗ ще бъдат поканени представители на ДАНС, ДАР и Министерство на финансите"}
{"url": "http://www.focus-news.net/news/2018/03/21/2502223/alfa-tv-makedoniya-ot-1-april-vavezhdat-taksi-za-poseshtenie-na-zamaka-trakoshchan-v-harvatiya.html", "text": "От 1 април тази година се въвеждат входни такси за посещение в парка и замъка Тракошчан в Хърватия, предава скопският телевизионен канал \"Алфа ТВ\". \r\nСправка на ценовата листа показва, че билетите за достъп до парка ще струват пет куни (около 1.30 лева). Комбиниран билет за посещение на парка и двореца на възрастни ще струва около 40 куни (малко над 10 лева). Учениците ползват 50% намаление, съобщава Радио „Фокус“ в рубриката „Балкански туристически часовник“.\r\nКакто става ясно от съобщение, публикувано на официалната интернет страница на замъка Тракошчан, за групи с водач с предварителна заявка за посещение входната такса ще възлиза 200 куни (около 52 лева). Децата до седемгодишна възраст ще влизат безплатно както в парка, така и в замъка. : Тереза Герова", "date": "2018.03.21", "title": "\"Алфа ТВ\" (Македония): От 1 април въвеждат такси за посещение на замъка Тракошчан в Хърватия"}
{"url": "http://www.focus-news.net/news/2018/03/21/2502222/varna-4-godini-zatvor-poluchi-19-godishen-mladezh-shofiral-pod-vazdeystvieto-na-narkotitsi-i-prichinil-smartta-na-velosipedist-pri-katastrofa.html", "text": "Окръжната прокуратура във Варна постигна наказание 4 години лишаване от свобода за шофьор, причинил под въздействието на три вида наркотици смъртта на велосипедист в пътен инцидент. Това съобщиха от пресцентъра на Апелативна прокуратура - Варна. Предаденият на съд по обвинителен акт на Окръжната прокуратура във Варна Селим А. получи наказание 4 години лишаване от свобода при общ режим. 19-годишният подсъдим бе признат за виновен от състав на Варненския окръжен съд за причиняване смъртта на 32-годишен с инициали Г. М. в пътно-транспортно произшествие, извършено след употреба на три вида наркотични вещества.  \r\nПътният инцидент станал на главния път Варна – Бургас на 3 септември миналата година. Подсъдимият управлявал автомобила на свой познат. Движението било натоварено и Селим предприел рязко изпреварване на движещите се пред него два автомобила. В дясната лента пътувал и пострадалият велосипедист, когото подсъдимият не забелязал. При удара тялото на Г.М. било изтласкано напред и паднало на 24 метра от мястото на удара, а колата на Селим след завъртане се спряла в крайпътно дърво. \r\nПристигналият екип за пътен контрол тествал подсъдимия за алкохол. Тестът бил отрицателен. На пътния полицай му направило впечатление, че зениците на 19-годишния били разширени. Селим отговорил уклончиво на въпросите на служителите на реда дали е употребил наркотични вещества. Отведен бил за изследване. Съдебно-химическата експертиза показала, че е управлявал колата след комбинирана интоксикация след употреба на наркотични вещества – екстази, амфетамин и марихуана.\r\nВ съдебната зала на Варненския окръжен съд днес той поиска делото срещу него да се гледа при условията на съкратено съдебно следствие. Въпреки чистото му съдебно минало съдът му наложи наказание 6 години лишаване от свобода, които след редукцията намали с една трета, като му определи да изтърпи общо наказание 4 години лишаване от свобода. С присъдата Селим А. бе лишен и от право да управлява МПС за срок от 8 години.\r\nПрисъдата на Варненския окръжен съд подлежи на обжалване пред Апелативния съд.", "date": "2018.03.21", "title": "Варна: 4 години затвор получи 19-годишен младеж, шофирал под въздействието на наркотици и причинил смъртта на велосипедист при катастрофа"}
{"url": "http://www.focus-news.net/news/2018/03/21/2502219/predsedatelyat-na-pg-na-gerb-tsvetan-tsvetanov-uchastva-v-otkrivaneto-remontiranata-detska-gradina-radost-v-svishtov.html", "text": "Председателят на ПГ на ГЕРБ и зам.-председател на партията Цветан Цветанов присъства на откриването ремонтираната със средства от ОП „Региони в растеж“ детска градина „Радост“ в Свищов. В тържествената церемония участваха още кметът на Велико Търново и председател на НСОРБ Даниел Панов, депутатът от ГЕРБ-Свищов Станислава Стоянова, кметът на Свищов Генчо Генчев и председателят на Общинския съвет  д-р Кристиян Кирилов. Това съобщиха от пресцентъра на ПП ГЕРБ.\r\n„Когато работим заедно можем да сме много по-полезни за обществото и да се виждат постигнатите резултати. Подобни обекти, реализирани с европейската солидарност, доказват колко много е спечелила България от членството си в Европейския съюз“, посочи Цветанов. По думите му в момента тече много сериозен дебат за бъдещето на кохезионната политика. „Когато политиците не гледат с дългосрочната визия, когато не се интересуват какво ще се случи след 5, 10 или 15 години, това означава, че ние живеем само със статуквото и с настоящето. Ние трябва да мислим винаги за бъдещето.  Казвам това, защото в момента Националното сдружение на общините усвояват средства по кохезионната политика на сегашния програмен период в размер на 7.4 млрд.”,  уточни председателят на ПГ на ГЕРБ. \r\nНа свой ред домакините на събитието Генчо Генчев и д-р Кристиян Кирилов изразиха благодарността си за подкрепата на Цветан Цветанов и депутатите от ГЕРБ. „Ако г-н Цветанов и г-жа Станислава Стоянова не ни бяха подкрепили в този сложен процес, нищо от това, което виждаме сега, нямаше да се случи”, каза кметът на града Генчо Генчев.\r\nДГ „Радост“ е обновена със средства по управляваната от МРРБ Оперативна програма „Региони в растеж“. Проектът за обновяване на обекти от образователната инфраструктура е от Инвестиционната програма на Свищов и Интегрирания план за градско възстановяване и развитие, а по него общината получи 100 % безвъзмездна финансова помощ.\r\nПредстои да бъдат ремонтирани още ЦДГ „Васил Левски“ и ОУ „Св. св. Кирил и Методий“ с. Овча Могила.", "date": "2018.03.21", "title": "Председателят на ПГ на ГЕРБ Цветан Цветанов участва в откриването ремонтираната детска градина „Радост“ в Свищов"}
{"url": "http://www.focus-news.net/news/2018/03/21/2502221/veliko-tarnovo-za-osiguryavane-na-bezopasnoto-dvizhenie-na-peshehodtsite-montirani-predpazni-parapeti-pri-propadnaliya-trotoar-nad-razkopkite-v-manastirskiya-kompleks-velikata-lavra.html", "text": "За осигуряване на безопасното движение на пешеходците монтирани предпазни парапети при пропадналия тротоар над разкопките в манастирския комплекс „Великата лавра“. Това съобщиха от пресцентъра на Община Велико Търново. Тротоарната площ пропадна заради свличане на земна маса в района на археологическите разкопки южно от църквата „Свети Четиридесет мъченици“. Участъкът се намира на улица „Св. Климент Охридски“, над зидовете от манастирския комплекс „Великата Лавра“. Той е част републиканския третокласен път III-514.\r\nЗа осигуряване на безопасното движение на пешеходците върху част от пътното платно бяха монтирани предпазни парапети, ограждения и пътни знаци. \r\nСлед разпореждане на кмета на Велико Търново Даниел Панов комисия от експерти от общината и Регионалния исторически музей огледаха обстойно засегнатата зона. Даниел Панов възложи спешно изготвяне на проект за авариен ремонт на тротоарната площ.\r\nОбщина Велико Търново апелира към водачите на моторни превозни средства и към пешеходците да преминават с повишено внимание в района и да се съобразяват с временната организация на движение.", "date": "2018.03.21", "title": "Велико Търново: За осигуряване на безопасното движение на пешеходците монтирани предпазни парапети при пропадналия тротоар над разкопките в манастирския комплекс „Великата лавра“"}
{"url": "http://www.focus-news.net/news/2018/03/21/2502220/premierat-boyko-borisov-v-bryuksel-evropa-tryabva-da-razpolaga-sas-silni-fondove-za-finansirane-na-sotsialnite-politiki.html", "text": "Европа трябва да разполага със силен Социален фонд и силен Кохезионен фонд. Това заяви министър-председателят Бойко Борисов на Тристранната социална среща на върха за растеж и заетост,съобщиха от правителствената информационна служба. Традиционният форум в Брюксел събира ръководителите на европейските институции и на европейските социални партньори, както и премиерът на държавата, председателстваща Съвета на ЕС, за обсъждане на основните предизвикателства за постигане на по-високи социални стандарти в Европа. \r\nБорисов посочи, че страната ни продължава активно да работи по засилване на социалното измерение на Европа, което е приоритет на Председателското трио – Естония, България и Австрия, и е важна част от програмата на Българското председателство. Министър-председателят постави акцент върху безработицата, особено сред младежите, и върху развитието на човешките ресурси. Той отбеляза съществуващото неравенство на пазара на труда, особено по отношение на заплащането на жените и мъжете, както и необходимостта от засилване на основните социални права на европейските граждани и най-вече – приобщаването на хората с увреждания. „Факт е напредъкът в нашето председателство по редица законодателни досиета, включително и по Директивата за командироване на работници“, каза Бойко Борисов и посочи започнала работа за превръщане на Европейския семестър за координация на икономическите политики и политиките по заетостта в основна рамка за приложението на Социалния стълб. \r\n„Без адекватно финансиране резултатите от приложението на Стълба няма да са така осезаеми, както ни се иска. Неслучайно приоритет за българското председателство е и социалното измерение на Многогодишната финансова рамка“, заяви още българският министър-председател. Той подчерта, че следващият европейски бюджет, въпреки отражението на Брекзит върху него, трябва да отговаря на високите цели европейските страни в икономическата, социалната и екологичната сфера, което е аргумент в полза на формирането на силни Социален фонд и Кохезионен фонд.", "date": "2018.03.21", "title": "Премиерът Бойко Борисов в Брюксел: Европа трябва да разполага със силни фондове за финансиране на социалните политики"}
{"url": "http://www.focus-news.net/news/2018/03/21/2502225/sofiya-vavezhda-se-vremenna-organizatsiya-na-dvizhenieto-za-provezhdaneto-na-sabitie-na-22-mart.html", "text": "Въвежда се временна организация на движението за провеждането на събитие на 22 март в „София Хотел Балкан“. Това съобщиха от пресцентъра на Столична община. От 17.00 часа до приключване на приема на 22 март 2018 г. се закрива паркинга пред хотел „София Хотел Балкан“. СДВР осигурява охрана и постове за контрол.", "date": "2018.03.21", "title": "София: Въвежда се временна организация на движението за провеждането на събитие на 22 март"}
{"url": "http://www.focus-news.net/news/2018/03/21/2502226/andrey-kovachev-evrodeputat-ot-gerbenp-ako-es-ne-dade-perspektiva-na-zapadnite-balkani-to-drugi-geopoliticheski-igrachi-kato-rusiya-turtsiya-i-sauditska-arabiya-ne-spyat-ikonomicheski.html", "text": "Ако ЕС не даде перспектива на Западните Балкани, то други геополитически играчи като Русия, Турция и Саудитска Арабия не спят икономически. Това каза евродепутатът от ГЕРБ/ЕНП Андрей Ковачев пред журналисти в Европейския парламент, предаде репортер на Агенция \"Фокус\". \"Една нестабилност на Западните Балкани се пренася като нестабилност на целия Европейски съюз. Да не говорим, че други геополитически играчи като Русия, Турция, Саудитска Арабия и Китай не спят икономически и ако ЕС не е като перспектива пред Западните Балкани, то влиянието на тези други играчи ще се засилва, което смятам, че не е добре за ЕС. Защото това са европейски страни - на нашия континент, и най-доброто е да бъдем заедно в европейската общност\", каза още Ковачев.\r\nЕвродепутатът обясни, че във връзка с темата за Западните Балкани вчера е провел среща с премиера на Албания и с външния министър на Косово. \"С премиера на Албания обсъждахме две важни теми - подпомагане на европейската интеграция на Албания и започване на преговори за членство в ЕС, които ще започнат през май в София на срещата на високо равнище в рамките на Българското председателство на Съвета на ЕС. А с външния министър на Косово обсъдихме създаването на българска общност там. За Косово е важно и като единствената страна, останала без визова либерализация, това да се промени и гражданите ѝ да могат да пътуват без визи към ЕС\", обясни Ковачев.\r\nТой коментира и темата за името на Македония, като поясни, че ролята на България е да вдъхне кураж на премиера Ципрас и на премиера Заев, за да решат този спор.\r\nПо думите на евродепутата отношението на Брюксел към работата на Българското председателство до момента е положително и изрази надежда, че тези нагласи ще се запазят до края.\r\nЦветилена СИМЕОНОВА", "date": "2018.03.21", "title": "Андрей Ковачев, евродепутат от ГЕРБ/ЕНП: Ако ЕС не даде перспектива на Западните Балкани, то други геополитически играчи като Русия, Турция и Саудитска Арабия не спят икономически"}
{"url": "http://www.focus-news.net/news/2018/03/21/2502224/natsionalniyat-tsentar-po-narkomanii-i-ofisat-na-darzhavnata-psihiatrichna-bolnitsa-v-suhodol-tryabva-da-osvobodyat-sgradata-na-ul-pirotska-117-zaradi-iztichane-na-dogovora-za-polzvane-na-imota.html", "text": "На 1 февруари тази година Столичната община информира Министерството на здравеопазването, че поради изтичане на срока на договора между двете институции, Националният център по наркомании (НЦН) и административният офис на Държавната психиатрична болница в Суходол трябва да освободят сградата на ул. „Пиротска“ 117 до 25 септември 2018 г. Това съобщиха от пресцентъра на Министерството на здравеопазването. Договорът между Столичната община и Министерството на здравеопазването за безвъзмездното ползване на общинската сграда е сключен на 20 декември 2011 г. \r\nПредставителите на МЗ вече са провели няколко срещи със Столичната община, за да се намери вариант къде да бъде преместен Националният център по наркомании и Метадоновата програма, която е към Държавната психиатрична болница. \r\nМинистерството на здравеопазването разглежда всички възможни варианти на сгради, на чиято територия да бъде извършено преместването. През следващите месеци ще се търси подходящото място, което по никакъв начин да не притеснява жителите на столицата. \r\nКъм момента Министерството на здравеопазването не е взело решение и всички твърдения за избор на едно или друго място не отговарят на истината.", "date": "2018.03.21", "title": "Националният център по наркомании и офисът на Държавната психиатрична болница в Суходол трябва да освободят сградата на ул. „Пиротска“ 117 заради изтичане на договора за ползване на имота"}
{"url": "http://www.focus-news.net/news/2018/03/21/2502231/telma-makedoniya-makedonskite-obshtini-poluchavat-21-miliona-evro-za-razvitie-na-infrastrukturata-za-turizma.html", "text": "Общо 21 млн. евро - 18 от Европейския съюз и три от правителството в Скопие - ще получат македонските общини, туроператори и граждански сдружения с цел съживяване на туризма и изграждане на инфраструктура за улесняване достъпа до курортите, предава местният телевизионен канал \"Телма\".\r\nСредствата ще бъдат отпускани по проекти, които общините и туристическите компании трябва да изготвят. Ако такива не бъдат представени, то предвидените пари ще бъдат върнати обратно на Брюксел. Общините може да получат по максимум един милион евро, ако кандидатстват сами с проект и до три милиона, ако се групират по региони. Уточнява се, че 90% от средствата ще бъдат отпускани безвъзмездно. За местните микро и малки предприятия безвъзмездните средства ще бъдат до 100 хиляди евро за един заявител и до 300 хиляди за няколко обединени кандидати. При тях само 50 на сто от парите ще бъдат безвъзмездна помощ. Гражданският сектор ще получи от 50 до 150 хиляди евро, като безвъзмездната помощ е 90%, съобщава Радио „Фокус“ в рубриката „Балкански туристически часовник“.\r\nОще на самия старт на програмата обаче европейските партньори на Македония отправят съвети за насоките, в които югозападната ни съседка трябва да работи. Никола Бертолини от делегацията на ЕС в Скопие е категоричен, че първото нещо, което забелязват чужденците в Македония, е красивата природа. Но гостите на страната трудно могат да й се насладят, когато няма изградени велоалеи за разходки или внушителните планински гледки са помрачени от незаконни депа за боклук. \r\nМакедонският вицепремиер Кочо Ангушев подчерта, че голяма част от кметовете вече работят по изготвянето на проекти за кандидатстване по програмата, като същевременно увери, че общините, които нямат капацитет за изготвяне на такива, ще получат средства за осигуряване на техническа помощ. Крайният срок за кандидатстване е 30 април. : Тереза Герова", "date": "2018.03.21", "title": "\"Телма\" (Македония): Македонските общини получават 21 милиона евро за развитие на инфраструктурата за туризма"}
{"url": "http://www.focus-news.net/news/2018/03/21/2502228/valentina-aleksieva-chrez-elektronnoto-upravlenie-vseki-mozhe-ot-edin-portal-da-poluchi-razlichni-dokumenti-bez-da-hodi-ot-edna-administratsiya-v-druga.html", "text": "Чрез електронното управление всеки може от един портал да получи различни документи, без да ходи от една администрация в друга.  Това каза за Радио „Фокус“ - Пирин Валентина Алексиева, главен библиотекар на читалищната библиотека в Дупница. „Това са безкрайно много полета, където хората, особено в отдалечените населени места трудно могат да свършат, а да не говорим, че таксите, които администрациите предоставят, са доста високи на някои места, а отделно като прибавим и разходите за превод, това изключително много затруднява гражданите“, каза Алексиева. По думите ѝ ако електронното управление се въведе в цялата страна и във всички институции, човек може само от една институция, от един електронен портал да му бъдат представени свидетелство за съдимост и всякакви други документи, които са му нужни в момента, без да се налага той да ходи от една администрация в друга, в други градове и това ще бъде едно изключително облекчение за хората. „Още повече, че ние имаме много успешни модели, които функционират по този начин. Пример е Естония където личната карта с чип дава възможност за достъп до всички институции, банки, градския транспорт, каквото и да си представите- електронни здравни карти, електронно гласуване, достъп до информация за училищата, електронно банкиране. Всичко това може да бъде въведено в действие и по този начин живота на всички нас да се улесни максимално“, каза Алексиева. По думите ѝ засега процесите изостават. Някои институции са го въвели и работят много добре. „Ние всички знаем, че можем да влезем в информационните фази на НАП, НОЙ. Това все пак изисква една минимална технологична грамотност, докато все повече ще стават хората, които трудно ще могат да се справят с новите технологии“, каза Алексиева.\r\nЛора КАЛЧЕВА", "date": "2018.03.21", "title": "Валентина Алексиева: Чрез електронното управление всеки може от един портал да получи различни документи, без да ходи от една администрация в друга"}
{"url": "http://www.focus-news.net/news/2018/03/21/2502229/plovdiv-okrazhniyat-sad-osadi-vasil-tayryan-na-pet-godini-zatvor-za-tova-che-strelya-po-sanarodnika-si.html", "text": "Окръжният съд осъди Васил Тайрян на пет години затвор при първоначален строг режим, предаде репортер на Радио „Фокус“ - Пловдив. Съдът го призна за виновен в това, че на 30 септември 2016 г. в землището на град Садово е направил опит умишлено да умъртви Тигран Бегиян, с двойно гражданство – българско и арменско с огнестрелно оръжие, като изпълнителното деяние е било довършено, макар да не са настъпили предвидените в закона и искани от дееца обществено опасни последици.\r\nПрисъдата подлежи на протест и обжалване в 15-дневен срок пред Апелативен съд – Пловдив.\r\nЦветана ТОНЧЕВА", "date": "2018.03.21", "title": "Пловдив: Окръжният съд осъди Васил Тайрян на пет години затвор, за това, че стреля по сънародника си"}
{"url": "http://www.focus-news.net/news/2018/03/21/2502230/ministar-nikolina-angelkova-nadgrazhdaneto-na-elektronni-uslugi-koito-ministerstvoto-na-turizma-predlaga-shte-prodalzhi.html", "text": "Надграждането на електронни услуги, които Министерството на туризма предлага ще продължи. Това каза пред журналисти министърът на туризма Николина Ангелкова след официална церемония по награждаване от Асоциация на българските авиокомпании, предаде репортер на Агенция „Фокус“. \r\nНа въпрос относно електронните услуги в туризма, министър Ангелкова обясни:  „Приоритет на нашето правителство и изобщо в работата на нашия премиер, г-н Борисов е това да има максимално намаляване на тежестта за бизнеса и за гражданите.  Това, което стартирахме от всички министерства на първо място е да осигурим електронна свързаност на 100% между всички администрации, така че когато със закони намаляваме административните тежести за гражданите и всъщност те да не бъдат натоварвани“, поясни тя. \r\n„Тоест да не се налага представителите на заинтересованите лица дали са физически, или юридически да могат по електронен път да заявяват своята категоризация. В момента сме стартирали разработването на този продукт и се надявам до края на годината демо версията да бъде готова и още от следващата година да започнем разглеждането на документи за категоризация, прекатегоризация, сертифициране на СПА центрове и т.н.  Всичко това може да се извършва и по електронен път и това да улеснява хората“, поясни тя. \r\n„В тази връзка, ние съвсем скоро ще ви представим една специална услуга пак свързана с Националния туристически регистър и категоризацията и прекатегоризацията. Със сканирането на специален QR код, който въвеждаме ще може всеки един потребител като сканира този код да види каква е историята на съответната фирма. Този QR код ще може да бъде възможен за сваляне и от сайта, така че всеки, който пътува да може да сканира кода със своя смартфон и веднага ще получи историята на съответния обект. Предстои съвсем скоро да ви покажем как ще работи като демо версия“, каза още тя.\r\nАнгелков поясни, че надграждането на всички електронни услуги, които Министерството на туризма предлага, ще продължи. „Надявам се до края на годината да успеем да завършим и единната система за туристическа информация и свързването онлайн на регистрите на хотели, НАП и МВР. Тази поръчка беше умишлено обжалвана почти година и половина от фирми, които дори не са закупили документи за участие. Успяхме все пак да се преборим. Съдът се произнесе в наша полза и вече офертите са отворени и се работи. Надявам се до няколко месеца да има избран изпълнител, след което имаме 6 месечен срок за изработване на системата“, каза още министърът на туризма.", "date": "2018.03.21", "title": "Министър Николина Ангелкова: Надграждането на електронни услуги, които Министерството на туризма предлага ще продължи"}
{"url": "http://www.focus-news.net/news/2018/03/21/2502233/v-ministerstvoto-na-otbranata-shte-se-provede-zasedanie-na-politiko-voennata-grupa.html", "text": "На 22 и 23 март 2018 г. в София Министерството на отбраната ще бъде домакин на неформална среща на Политико-военната група, която е подготвителен орган на Съвета по въпросите на политиката за сигурност и отбрана на ЕС. Това съобщиха от пресцентъра на Министерство на отбраната. Мероприятието е част от официалния календар на събитията на Българското председателство на Съвета на ЕС в страната. Участници във форума са представители на държавите членки на ЕС, на Европейската служба за външно действие и на Съвета. Срещата ще се ръководи от своя постоянен председател. \r\nВ две работни сесии в резиденция „Бояна“ делегатите ще обсъдят въпроси, свързани с повишаването на ефективността на участието във военните тренировъчни мисии на ЕС в рамките на общата политика за сигурност и отбрана, както и с актуални теми от дневния ред на отбраната в съюза.\r\nВ програмата са предвидени посещения на Военна академия „Г. С. Раковски“ и на Националния военно-исторически музей. Делегатите ще бъдат запознати и с дейността на Центъра за изследване, изграждане и усъвършенстване на способности на НАТО за управление на кризи и реагиране при бедствия.", "date": "2018.03.21", "title": "В Министерството на отбраната ще се проведе заседание на Политико-военната група"}
{"url": "http://www.focus-news.net/news/2018/03/21/2502216/nova-tv-makedoniya-darzhavniyat-departament-saobshti-che-sasht-se-nadyavat-na-skoroshno-reshenie-na-spora-za-imeto.html", "text": "Държавният департамент на САЩ съобщи, че САЩ продължават да подкрепят продължаващите преговори под егидата на ООН за решаването на проблема с името на Македония, предава Македонската медия \"Нова ТВ\" \r\n\"Надяваме се, че лидерите на Македония и Гърция ще постигнат взаимно приемливо решение в интерес на евроатлантическата интеграция, икономическия просперитет, мира и сигурността в региона\" пише в официално заявление на Държавния Департамент.\r\nИзявлението на САЩ идва в навечерието на среща на външните министри на Македония и Гърция Никола Димитров и Никос Кодзиас посредника на ООН Матю Нимиц, на 30 март във Виена. Срещата е друг опит да се представят мненията на двете страни за намиране на приемливо решение на спора за името.\r\nПо-рано, по време на посещението си в Скопие помощник-държавният секретар на САЩ за Европа и Евразия, Уес Мичъл повтори подкрепата си за решаване на спора с Гърция за конституционното име, но подчерта, че това единствено може да бъде постигнато в преговорите между двете страни. Виктор Турмаков", "date": "2018.03.21", "title": "\"Нова ТВ\" Македония: Държавният департамент съобщи, че САЩ се надяват на скорошно решение на спора за името"}
{"url": "http://www.focus-news.net/news/2018/03/21/2502232/pazardzhik-pozharnikari-ot-septemvri-izvadiha-kuche-padnalo-v-shahta.html", "text": "Пожарникарите от РДПБЗН - Пазарджик продължават активно на помагат на хора и животни в беда. Това съобщи за Радио „Фокус“ – Пазарджик говорителят на ОДМВР Мирослав Стоянов. Той обясни, че огнеборците от противопожарния участък в Септември Венцислав Спасов, Запрян Пиперов, заедно с колегата си Светослав Димитров получават сигнал за паднало в шахта куче. Венцислав Спасов и Запрян Пиперов добре познават тази шахта, тъй като миналата година също им се наложило да вадят попаднало там животно. Тя се намира на площадката на вече нефункциониращия завод „Стоманени тръби“.  Екипът реагирал незабавно и професионално. Този път се паднало на Светослав са бъде спуснат с въжето в 4-метровата шахта, а двамата му колеги го подсигурявали отгоре. В крайна сметка уплашеното и мокро куче било извадено невредимо на повърхността.", "date": "2018.03.21", "title": "Пазарджик: Пожарникари от Септември извадиха куче, паднало в шахта"}
{"url": "http://www.focus-news.net/news/2018/03/21/2502218/lovech-rakovodstvoto-na-sindikalnoto-druzhestvoto-pri-zatvora-v-grada-shte-provede-zasedanie.html", "text": "Ръководството на Синдикалното дружеството при затвора в град Ловеч ще проведе регионално заседание. Това съобщи за Радио „Фокус“ – Велико Търново Пламена Петкова, председател на  СД на ССЗБ в град Ловеч. То ще се състои тази вечер от 17.30 часа. Разширено заседание на управителния съвет е свикано в петък от 12.00 часа в град Пловдив. Пламена Петкова посочи, че на него ще присъстват членовете на Управителния съвет, ръководството и членовете на Контролната комисия и всички председатели на синдикалните дружества. „На тази среща ще обсъдим това, което се очаква да се случи. Трябва да излезем с единно становище между страните. От едната страна сме ние синдикалните сдружения на ССЗБ към ГД „Изпълнение на наказанията“ и ГД „Охрана“, а от другата страна са други институции, с които трябва да излезем до едно единно решение“, посочи Петкова.\r\nТя припомни, че вчера се е провела на Синдикат на служителите в затворите в България и СНЦ „Синдикат охрана“ с премиера Бойко Борисов и правосъдния министър Цецка Цачева.  По време на срещата са били обсъдени исканията на синдикалните организации, поставени в хода на протестните им действия. Били са поети ангажимент от Правителството за отпускане на допълнителни средства за двете главни дирекции ГД „Изпълнение на наказанията“ и ГД „Охрана“. Обещаните от премиера средства трябва да послужат за увеличаване на основните месечни възнаграждения и изравняване на сумите плащани за специфични служебни дейности с тези в МВР.\r\nНадежда КРЪСТЕВА", "date": "2018.03.21", "title": "Ловеч: Ръководството на Синдикалното дружеството при затвора в града ще проведе заседание"}
{"url": "http://www.focus-news.net/news/2018/03/21/2502234/andrey-kovachev-evrodeputat-ot-gerbenp-nuzhna-e-mnogo-po-silna-otbrana-na-evropeysko-nivo-zashtoto-evropeyskite-grazhdani-iziskvat-ot-es-da-garantira-tyahnata-fizicheska-sigurnost.html", "text": "Нужна е много по-силна отбрана на европейско ниво, защото европейските граждани изискват от ЕС да гарантира тяхната физическа сигурност. Това каза евродепутатът от ГЕРБ/ЕНП Андрей Ковачев пред журналисти в Европейския парламент, предаде репортер на Агенция \"Фокус\". \"Имаме нужда от диалог с властите на Република Турция и то по много важните теми за сигурността на гражданите, на икономиката, на енергетиката. Така че ние сме с Турция и трябва да поддържаме добри отношения, затова и срещата във Варна по време на Българското председателство на Съвета на ЕС ще бъде важна\", каза още Ковачев и обясни, че най-важните теми са сътрудничеството, солидарната охрана на външната граница на ЕС и съвместната миграционна политика. \r\n\"Нашите усилия трябва да бъдат насочени освен в тази посока, но и в силната външна политика на ЕС - т.е. европейският външен министър да бъде много по-уважаван в света и да има повече правомощия. Нужна е много по-силна отбрана на европейско ниво, защото европейските граждани изискват от ЕС да гарантира тяхната физическа сигурност. Застъпвам се и за създаването на европейска служба по разузнаване. Няма нужда всеки да прави всичко - ние сме в един съюз, за да си помагаме. ЕС трябва да инвестира повече в собствената си отбрана, за да имаме капацитет да се отбраняваме, ако нещо стане в Близкия Изток\", обясни евродепутатът.\r\nЦветилена СИМЕОНОВА", "date": "2018.03.21", "title": "Андрей Ковачев, евродепутат от ГЕРБ/ЕНП: Нужна е много по-силна отбрана на европейско ниво, защото европейските граждани изискват от ЕС да гарантира тяхната физическа сигурност"}
{"url": "http://www.focus-news.net/news/2018/03/21/2502236/v-ministerstvoto-na-vatreshnite-raboti-shte-badat-predostaveni-rezultatite-ot-izvarshenite-proverki-na-peshehodni-pateki-na-teritoriyata-na-stranata.html", "text": "На 22 март в Министерството на вътрешните работи ще бъдат предоставени резултатите от извършените проверки на пешеходни пътеки на територията на страната. Това съобщиха от пресцентъра на МВР. Брифингът ще се проведе в 11.30 часа в сградата на МВР. Участие ще вземат  министърът на вътрешните работи Валентин Радев, министърът на регионалното развитие и благоустройството Николай Нанков и главният прокурор на Р България Сотир Цацаров.", "date": "2018.03.21", "title": "В Министерството на вътрешните работи ще бъдат предоставени резултатите от извършените проверки на пешеходни пътеки на територията на страната"}
{"url": "http://www.focus-news.net/news/2018/03/21/2502237/evrodeputatat-momchil-nekov-shte-se-borya-protiv-diskriminatsiyata-na-balgarskiya-ezik.html", "text": "Днес в ЕП беше обсъдена петицията на Асоциацията на българските училища в чужбина (АБУЧ), Момчил Неков застана изцяло зад исканията заявени в петицията. Това съобщиха от пресофиса на Момчил Неков. Евродепутатът изрази мнение, че въпреки че всяка държава отговаря за своята езикова политика, Европейският съюз е отговорен за запазването и съхранението на езиковото и културното многообразие. \r\n„Всички трябва да работим в посока  на съхраняване на езиците  в общността, тъй като това е изключително важно за съхраняването на културната идентичност на всяка една от страните членки“, каза той, като потвърди, че конкретни мерки все пак се взимат - „Комисията по образование и култура в момента подготвя проекторезолюция за ролята и мястото на малките езици в ерата на дигиталните технологии. Аз ще работя по тези конкретни мерки като докладчик в сянка и ще направя всичко възможно това дискриминационно разделение на „малки“ езици да  бъде премахнато“. \r\nПетицията на Асоциацията на българските училища в чужбина (АБУЧ) е за насърчаване на сътрудничеството между държавите в ЕС в областта на чуждоезиковото обучение и призовава към подпомагане осигуряването на правна и административна възможност за полагане на матура или друг вид езиков изпит по всеки един от официалните езици на ЕС, в това число и по български език там, където има значим и доказан интерес от страна на учениците.\r\nНеков постави и въпроса за комуникацията в ЕС и разбирането на неговите политики от гражданите, като завърши тезата си със следното: „Английският език има доминантна роля и не мисля, че ние можем да променим това. В ЕС обаче, повече от 60% от хората не говорят английски език, а за България статистиката е още по-радикална - по-малко от 20% от населението владее английски. Как при това положение се очаква от нашите граждани да разбират Европейския съюз и неговите политики, след като същия този Съюз не им говори на техния роден език?“ \r\nОфициално признатите езици в ЕС са 24 на брой.", "date": "2018.03.21", "title": "Евродепутатът Момчил Неков: Ще се боря против дискриминацията на българския език"}
{"url": "http://www.focus-news.net/news/2018/03/21/2502243/pazardzhik-riosv-i-uchenitsi-ot-nu-vasil-levski-otbelyazaha-svetovniya-den-na-vodata.html", "text": "Регионалната инспекция по околна среда и води (РИОСВ) и ученици от НУ „Васил Левски“ в Пазарджик отбелязаха Световния ден на водата, съобщи за Радио „Фокус“ – Пазарджик Цветана Чочева от Екоинспекцията. „Експерти на РИОСВ и ученици от НУ ”Васил Левски” в Пазарджик отбелязаха днес с открит урок Световния ден на водата. Учениците от IV „а” клас, организирани в три отбора, се състезаваха в решаването на водна кръстословица. Малките природолюбители научиха интересни факти за водата, влиянието на човека върху нея и мерките за опазването й от преживяванията на приятеля си „Флупи” във водите на замърсена от хората река. Учениците представиха със свои проекти темите: „Какво ще се случи, ако водата на Земята свърши?“, „Защо водата никога не изчезва?” и „Какво е кръговрат на водата в природата?” РИОСВ – Пазарджик подари на класния ръководител на IV „а” клас Нели Манчева образователна карта на България с характерните за всеки регион в страната ни птици, риби, дървета, гъби, животни, плодове, зеленчуци, фолклор, архитектурно-исторически забележителности. За активното си включване в инициативата учениците получиха и магнити със защитени растения, опазвани на територията на област Пазарджик“, каза  Чочева.\r\nВаня НИКОЛОВА", "date": "2018.03.21", "title": "Пазарджик: РИОСВ и ученици от НУ „Васил Левски“ отбелязаха Световния ден на водата"}
{"url": "http://www.focus-news.net/news/2018/03/21/2502239/blagoevgrad-frenskata-komediya-svetovartezh-shte-bade-predstavena-v-dramatichen-teatar-nikola-vaptsarov-na-22-mart.html", "text": "Френската комедия „Световъртеж” от Жан Жак Брикер и Морис Ласег ще бъде представена в Драматичен театър „Никола Вапцаров“ – Благоевград на 22 март. Това каза за Радио „Фокус“ – Пирин Симона Спасова, експерт „Връзки с обществеността“ към културната институция. Представлението ще започне в 19.00 часа. „Публиката за пореден път ще може да се наслади на френската комедия, през погледа на Огнян Спиров и Биляна Дилкова. Тя бързо се превърна в хитово заглавие в календара на Благоевград и повече от година се радва на голям зрителски интерес“, каза още Спасова. В представлението участват Александър Митев, Теодор Куков, Аладин Алиибрахим, Биляна Дилкова, Божана Косева.\r\nЛивия НИНОВА", "date": "2018.03.21", "title": "Благоевград: Френската комедия „Световъртеж” ще бъде представена в Драматичен театър „Никола Вапцаров“ на 22 март"}
{"url": "http://www.focus-news.net/news/2018/03/21/2502238/plovdiv-v-narodna-biblioteka-ivan-vazov-shte-se-provede-biblioterapiya-silata-na-dumite.html", "text": "В Народна библиотека „Иван Вазов“ ще се представи „Библиотерапия: силата на думите“. Това каза за Радио „Фокус“ – Пловдив Тони Петкова, библиотекар и консултант по библиотерапия. „Библиотерапия означава лекуване чрез книгата. Четене на произведения, които оказват лечебно-заздравително въздействие върху човека с помощта на художествена литература, поезия или други жанрове. Всеки човек се разпознава с някакъв текст, който му помага да работи за себе си“, каза Тони Петкова. По думите й библиотерапията е иновативен метод за България. „Факт е, че тя се развива много успешно в други държави, още по време на войните е доказано, че като се четат текстове на болните техният оздравителен ефект е по-добър и по-бърз“, коментира Тони Петкова.\r\nСъбитието, на което ще се представи какво точно представлява библиотерапията, ще бъде на 23 март от 18.00 часа. Входът е свободен. Темата е подходяща и за подрастващи младежи.\r\n„Библиотерапия: силата на думите“ е част от поредната сбирка на инициативата „Аптека за душата“, която библиотека „Иван Вазов“ организира.\r\nВесела КРЪСТЕВА", "date": "2018.03.21", "title": "Пловдив: В Народна библиотека „Иван Вазов“ ще се проведе „Библиотерапия: силата на думите“"}
{"url": "http://www.focus-news.net/news/2018/03/21/2502242/razgrad-oblastnata-komisiya-voenni-pametnitsi-odobri-finansovata-zayavka-za-pametnitsite-za-chiito-remont-shte-sa-neobhodimi-sredstva-prez-2019-g.html", "text": "Областната комисия „Военни паметници“ одобри финансовата заявка за паметниците, за чиито ремонт ще са необходими средства през 2019 г. Това съобщиха от пресцентъра на Областната администрация. Заседанието бе ръководено от заместник областния управител на Разград Евгени Драганов, в него участваха и двама представители на Министерството на отбраната, което отпуска необходимите средства. Главен експерт в дирекция „Социална политика“ в МО Радослав Симеонов и старши експерт в същата дирекция Илияна Дамянова дадоха съвети и указания относно оформянето на заявката с подробна количествено-стойностни сметки. Паметниците, за които ще се искат средства, са в три общини – Разград, Кубрат и Лозница. От местната управа в Разград предлагат да се ремонтират двата паметника на площад „Възраждане“ в областния център – Паметника на загиналите воини и Мавзолея-костница на загиналите руски воини и опълченци съответно със 748 и 843 лева. В община Кубрат от ремонт се нуждаят паметници в Кубрат и Каменово, съответно за 4850 и 1200 лева. В община Лозница имат нужда от 2560 лева за ремонт на паметника със счупения кръст в село Гороцвет. По време на заседанието секретарят на комисията главен експерт в Областна администрация Тодор Крушевски припомни, че за настоящата година са подадени за финансиране в Министерството на отбраната три паметника: в Побит камък за 3182 лв., в Гороцвет в центъра на селото за 1240 лева и в Тодорово за 700 лева. През 2017 г. пък е одобрено финансиране за паметника в Юпер, по същата линия е подпомогнато и издаването на сборник на Регионалния исторически музей „Военната памет на Разград“ с 3000 лв., по-късно обаче е подадено искане за още толкова средства. По време на заседанието бе обсъдена и възможността за поставянето на 110-ия военен паметник в област Разград – в Лозница. Председателят на Областния съвет на Съюза на ветераните от войните в България Стоян Великов обясни, че паметната плоча е готова от три години, но все още не е поставена. Радослав Симеонов обаче обясни, че паметникът не отговаря на изискванията на Министерството на отбраната, тъй като имената на загиналите герои не са изписани с воинските си звания. На заседанието бяха обсъдени варианти за коригиране на надписите и поставяне на паметната плоча. В края на заседанието заместник областният управител Евгени Драганов получи грамота за почетен член на Съюза на ветераните от войните във връзка с патриотичното възпитание на младото поколение и активната дейност в тази насока заради ангажимента си към представянето на изложбата „Военните паметници в област Разград“.", "date": "2018.03.21", "title": "Разград: Областната комисия „Военни паметници“ одобри финансовата заявка за паметниците, за чиито ремонт ще са необходими средства през 2019 г."}
{"url": "http://www.focus-news.net/news/2018/03/21/2502227/dimitar-popov-bdzp-gotse-delchev-nyama-bedstvashti-shtarkeli-v-blagoevgradska-oblast-no-ne-vsichki-sa-pristignali.html", "text": "Няма бедстващи щъркели в Благоевградска област, но не всички са пристигнали. Това каза за Радио „Фокус“ – Пирин Димитър Попов, председател на Българско дружество за защита на птиците (БДЗП) – Гоце Делчев. По думите му те умишлено изчакват, за да преминат студените циклони, които минават през страната в момента. „Ако няма рязко понижение на температурите, щъркелите са в безопасност, но ако температурата падне под нула градуса и завали дъжд крилете на птиците ще се вледенят и ще се принудят да спрат с миграцията си и да изчакат докато метеорологичните условия не се подобрят“, допълни той. Попов подчерта, че щъркелите са студоустойчиви птици и те мигрират не заради  студа, а поради липса на храна. „Зимата всичко замръзва и на тях им е невъзможно да намират храна, затова те правят хранителна миграция“, подчерта той.\r\nКристина МИТКОВА", "date": "2018.03.21", "title": "Димитър Попов, БДЗП – Гоце Делчев: Няма бедстващи щъркели в Благоевградска област, но не всички са пристигнали"}
{"url": "http://www.focus-news.net/news/2018/03/21/2502247/blagoevgrad-intenzivno-e-dvizhenieto-po-avtomagistrala-struma-i-glaven-pat-e-79.html", "text": "Интензивно е движението по автомагистрала „Струма“ и главен път Е-79. Това съобщиха за Радио „Фокус“ – Пирин от Областно пътно направление – Благоевград. Нормално натоварено пък е движението по второкласен път-19 Симитли – Гоце Делчев. Пътните настилки са частично мокри и хлъзгави, по усойните и планински райони са заледени, но са обработени. През деня няма регистрирани тежки пътни инциденти. Повишена опасност от падащи камъни има в района на Кресненското дефиле и по второкласен път-19 Симитли – Гоце Делчев. В област Благоевград никъде няма въведени ограничения за движението на леки и товарни автомобили.\r\nЛивия НИНОВА", "date": "2018.03.21", "title": "Благоевград: Интензивно е движението по автомагистрала „Струма“ и главен път Е-79"}
{"url": "http://www.focus-news.net/news/2018/03/21/2502245/varna-bazov-minochistach-priboy-ot-sastava-na-flotiliya-boyni-i-spomagatelni-korabi-na-balgarskite-voennomorski-sili-se-zavarna-ot-uchastie-v-uchenieto-ariadne-2018.html", "text": "Завърши участието на базов миночистач „Прибой” от състава на флотилия бойни и спомагателни кораби на българските Военноморски сили  в учението  на противоминните сили на ВМС на Република Гърция „Ariadne- 2018”. Това съобщиха то пресцентъра на ВМС. Учението се проведе в периода от 9 до 16 март в акваторията на залива Патра и източната част на Йонийско море. На 5 март „Прибой” напусна пункт за базиране Бургас и  извърши преход до пристанище Патра, Република Гърция. По време на прехода, който бе извършен в тежки метеорологични условия (силен вятър и вълнение), корабът премина през проливите Истанбул и Чанаккале, както и покрай нос Матапан (най-южната част от континентална Европа).\r\nВ учението „Ariadne-2018”, освен нашия кораб, участваха и кораби от състава  на противоминните сили на ВМС на Република Гърция, Кралство Великобритания, Кралство Испания, Република Италия, Република Турция и Република Румъния.\r\nПо време на задграничното си плаване базов миночистач „Прибой”, под командването на своя командир капитан III ранг Христо Гинев, проплава над 1800 морски мили, прекара над 300 часа на море и успешно изпълни всички поставени задачи.\r\nЕкипажът на кораба участва в отработването на упражнения по провеждане на кораби през предварително протрален канал, борба с асиметрични заплахи, отразяване на атаките на въздушен противник, разписание по приемане и предаване на леки товари и поща на море, тактическо маневриране и противоминни операции с контактен трал. При изпълнението на противоминните операции с контактен трал беше протралена една котвена мина.", "date": "2018.03.21", "title": "Варна: Базов миночистач „Прибой” от състава на флотилия бойни и спомагателни кораби на българските Военноморски сили  се завърна от участие в учението „Ariadne- 2018”"}
{"url": "http://www.focus-news.net/news/2018/03/21/2502246/blagoevgrad-bez-problemi-se-izvarshva-preminavaneto-na-granichnite-punktove-kulata-i-ilinden.html", "text": "Без проблеми се извършва преминаването на граничните пунктове „Кулата“ и „Илинден“. Това съобщиха за Радио „Фокус“ – Пирин от Гранична полиция. На останалите пунктове по българо-гръцката и по българо-македонската граница движението също е нормално.\r\nЛивия НИНОВА", "date": "2018.03.21", "title": "Благоевград: Без проблеми се извършва преминаването на граничните пунктове „Кулата“ и „Илинден“"}
{"url": "http://www.focus-news.net/news/2018/03/21/2502241/prezidentat-rumen-radev-spasyavaneto-na-balgarskite-evrei-razkriva-moralnata-sila-i-chovechnostta-na-naroda-ni.html", "text": "Държавният глава Румен Радев участва днес като основен говорител в заключителната пленарна сесия на Шестия глобален форум за борба с антисемитизма, който се състои в Йерусалим. Това съобщиха от прессекретариата на държавния глава. Пред аудитория от над 600 души, представляващи правителства и неправителствени организации от цял свят, президентът Румен Радев беше представен като държавен глава на народ, спасил цялата своя еврейска общност в годините на Втората световна война.  \r\nПред участниците във форума президентът Радев сподели за  предизвикателството да обобщи вековната българска история само в кратко изказване, когато е подготвял обръщението си за откриването на българското председателство на Съвета на ЕС. „И тогава реших да изтъкна една от най-ярките страници от нашата история - спасяването на българските евреи по време на най-мрачния период от европейската история. Тя разкрива моралната сила и човечността на моя народ“, заяви държавният глава.  \r\n\"През 1943 г. българите спасиха своите сънародници-евреи, но всъщност спасиха и себе си, спасяваха своето кътче от цивилизацията и достойнството си\", посочи Румен Радев. По думите му, по този начин народът ни е отстоял и  достойнството на Европа, която е била сцена на незапомнена трагедия - индустриализирано изтребление на хора. „България също беше въвлечена в ситуация, която не ни позволи да защитим по същия начин 11343 евреи от съседните държави, които не бяха български граждани. Днес всички ние, народът на България, скърбим за тях и за всички жертви на Холокоста“, каза Румен Радев. \r\n„Сянката на антисемитизма, ксенофобията и омразата продължава да бъде заплаха за нашите общества“, заяви президентът и изтъкна, че чувствителността към болката и съчувствието, както и емоционалната култура на страданието са застраховките срещу повторението на ужаса. \r\nРумен Радев отбеляза, че именно заради тежкия исторически опит на българския народ нито един евреин, гражданин на България, не е бил депортиран в лагерите на смъртта. „Този светъл бунт на нашия народ срещу овладялото цяла Европа мракобесие си обясняваме не само с куража на праведните, но и с живия спомен за Османското владичество. Личният опит от безправието е една от причините расовите теории да се разбият в непоклатимата човещина на тогавашните българи“, подчерта президентът.   \r\nКато друга причина за съвременната заплаха от антисемитизма Румен Радев посочи интелектуалната и социална изостаналост. „В нашия все по-поляризиран свят антисемитизмът се вкоренява в социално ощетените слоеве, включително в Европа. Затова си струва да помислим как да изцелим социалната дисхармония, която улеснява проповедниците на антисемитизма“, заяви българският държавен глава. \r\nРумен Радев отбеляза и ролята на антисемитизма като идеология и допълни, че това е моментът, когато „невежеството и безчовечността навличат одеждите на знанието“. \"Този мироглед не заплашва само Израел. Той е етично пагубен и опасен за мира в целия свят\", заяви българският президент и призова антисемитизмът да бъде развенчаван не само с аргументите на историята, но и с аргументите на универсалния хуманизъм. „В неговите жертви ние следва да виждаме не преследвани евреи, а свои събратя. В Израел ние следва да виждаме не само държава, а свята земя за милиарди хора по света, чиято вяра е свързана с тези места“, каза Румен Радев. \r\nПо-рано през деня президентът Румен Радев посети Мемориалния комплекс \"Яд Вашем\", посветен на жертвите  на Холокоста и на спасителите на евреите. Пред експозицията, посветена на България, която показва, че няма нито един загинал евреин с българско гражданство, държавният глава подари на музейната експозиция на комплекса портретните снимки на четирима българи, които са помагали за спасяването на евреи от територията на Македония. Фотографиите са на Анна Сърчаджиева, Анна Попстефанова, Надежда Светослав Хадживасилева, д-р Павел Герджиков. Снимките ще запълнят колекцията на музея с имената и лицата на обявените за праведници хора, които са помагали за спасяването на евреите. \r\nВ мемориалния комплекс „Яд Вашем“ президентът Радев участва в церемония по запалването на вечния огън в памет на жертвите на Холокоста. \r\nНа хълма Херцел българският президент отдаде и почит в памет на жертвите потъналия платноход \"Салвадор\". Над 350 евреи са потеглили с кораба от Варна, но след корабокрушение в Мраморно море оцеляват 119 от тях. „Почитаме не само паметта на загиналите, но и стремежа на всички евреи да стигнат до своята обетована земя, както и подкрепата, която им оказа българският народ“, заяви Радев.", "date": "2018.03.21", "title": "Президентът Румен Радев: Спасяването на българските евреи разкрива моралната сила и човечността на народа ни"}
{"url": "http://www.focus-news.net/news/2018/03/21/2502250/okrazhna-prokuratura-pazardzhik-nablyudava-dosadebno-proizvodstvo-za-lihvarstvo-zadarzhan-e-nadziratel-ot-zatvora-v-plovdiv.html", "text": "Окръжна прокуратура-Пазарджик наблюдава досъдебно производство за лихварство, съобщават от пресцентъра на държавното обвинение. В Окръжна прокуратура-Пазарджик е образувано досъдебно производство за  това, че в периода от месец януари 2017 г. до месец март 2018 г., в с. Юнаците, общ. Пазарджик, са извършвани по занятие банкови сделки, за които се изисква такова разрешение, като са представяни парични заеми срещу лихва и от тази дейност са получени значителни неправомерни доходи  – престъпление по чл.252 ал. 2 от Наказателния кодекс. \r\nЗа 24 часа по Закона за МВР е задържан  С.С., надзирател в Затвора в гр. Пловдив. По досъдебното производство се извършват активни процесуално-следствени действия – разпитани са 11 свидетели, включително и пред съдия, извършено е претърсване в дома на С.С. и др. До момента разследването не е установило дейността по чл. 252 ал. 2 от НК да е свързана с длъжностното качество на задържаното лице.  \r\nРазследването по случая продължава под ръководството на Окръжна прокуратура-Пазарджик.", "date": "2018.03.21", "title": "Окръжна прокуратура-Пазарджик наблюдава досъдебно производство за лихварство, задържан е надзирател от затвора в Пловдив"}
{"url": "http://www.focus-news.net/news/2018/03/21/2502249/petrich-mazh-be-osaden-na-11-mesetsa-zatvor-za-nanasyane-na-poboy-na-meditsinski-litsa-i-huliganski-deystviya.html", "text": "Апелативна прокуратура - София.  \r\nРайонна прокуратура – Петрич е привела в изпълнение ефективна присъда на Хараламбос Г., гражданин на Гърция, за извършени от него престъпления – хулиганство и нанасяне на лека телесна повреда (по чл. 325, ал. 2, вр. ал. 1 от Наказателния кодекс, по чл. 131, ал. 2, т. 4, вр. чл. 130, ал. 2 от Наказателния кодекс). \r\nТой се е признал за виновен за това, че на 28 ноември 2017 г., в отделението по „Анестезиология и интензивно лечение“ при МБАЛ „Югозападна“ ООД в град Петрич, извършил непристойни действия, грубо нарушаващи обществения ред. Мъжът нанесъл побой върху медицински лица – сестра и лекари, отправял обидни думи, уринирал по пода. \r\nВ пристъп на агресия той ударил медицинската сестра по главата и й причинил охлузвания на дясната ръка. Пострадалият лекар анестезиолог бил с хематом и отток на дясната ръка. \r\nОсвен това Хараламбос Г. оказал съпротива срещу орган на властта, като се опитвал да удари полицейски инспектор от „Охранителна полиция“ при РУ – Петрич. \r\nЗа извършените престъпни деяния на Хараламбос Г. е наложено едно общо наказание в размер на единадесет месеца „лишаване от свобода“ при „общ“ режим на изтърпяване. \r\nОпределението на съда има характер на влязла в сила присъда и не подлежи на обжалване.", "date": "2018.03.21", "title": "Петрич: Мъж бе осъден на 11 месеца затвор за нанасяне на побой на медицински лица и хулигански действия"}
{"url": "http://www.focus-news.net/news/2018/03/21/2502235/pernik-patyat-za-grad-tran-shte-ostane-zatvoren-i-utre.html", "text": "Пътят за град Трън ще остане затворен и утре. Това каза за Агенция „Фокус“ заместник-кметът на Трън – Румяна Младенова. „Ситуацията вече е овладяна. Работи се цял ден. По принцип пътят е насипан с камъни и трябва малко да слегнат преди да бъде отворен. Не се очаква свлачището да се активира пак. Вече не минава вода през пътя, така че за момента всичко е наред“ добави още Младенова. Относно състоянието на обходния маршрут за град Трън, зам.- кметът отговори следното: „Добър е пътят. Цял ден от там минават коли и бусчета, които идват града. Няма опасност за тяхното преминаване.“", "date": "2018.03.21", "title": "Перник: Пътят за град Трън ще остане затворен и утре"}
{"url": "http://www.focus-news.net/news/2018/03/21/2502251/vitseprezidentat-iliyana-yotova-shte-uchastva-v-otkrivaneto-na-izvanredno-zasedanie-na-grupa-rabotodateli-na-22-mart.html", "text": "На 22 март в резиденция „Бояна“ от 10.10 часа вицепрезидентът Илияна Йотова ще участва в откриването на извънредно заседание на Група „Работодатели“ към Европейския икономически и социален комитет. Това съобщиха от прессекретариата на държавния глава. Форумът „Преодоляване на недостига на умения за растеж и създаване на работни места – гледната точка на бизнеса“ се провежда в рамките на Българското председателство на Съвета на ЕС.", "date": "2018.03.21", "title": "Вицепрезидентът Илияна Йотова ще участва в откриването на извънредно заседание на Група „Работодатели“ на 22 март"}
{"url": "http://www.focus-news.net/news/2018/03/21/2502254/prokurorskata-kolegiya-na-vss-otkri-protsedura-po-izbor-na-rakovoditel-na-apelativna-spetsializirana-prokuratura.html", "text": "Прокурорската колегия на Висшия съдебен съвет откри, процедури за избор на административни ръководители в Апелативна специализирана прокуратура. Това съобщиха от пресцентъра на ВСС. В едномесечен срок от датата на обявяването на свободните длъжност в Държавен вестник могат да се подават в администрацията на ВСС предложения за назначаване на административен ръководител на съответния орган на съдебната власт, ведно с изискуемите документи. С решение на Прокурорската колегия по протокол № 8/14.03.2018 г., поради подадена оставка Даниела Попова бе освободена от заеманата длъжност административен ръководител на Апелативна специализирана прокуратура и бе върната на длъжност „прокурор“ в същата прокуратура.", "date": "2018.03.21", "title": "Прокурорската колегия на ВСС откри процедура по избор на ръководител на Апелативна специализирана прокуратура"}
{"url": "http://www.focus-news.net/news/2018/03/21/2502253/gabrovo-4-356-leva-byaha-sabrani-ot-blagotvoritelniya-kontsert-v-podkrepa-na-noviya-hram-v-kv-mladost.html", "text": "Над 700 габровци станаха дарители на новия храм в кв. „Младост“ като присъстваха на благотворителния концерт в подкрепа на храма, организиран от Община Габрово. 3 555 лева са приходите от билети, а други 801 лева постъпиха в кутията за дарения за храма, поставена във фоайето на Спортна зала „Орловец“ непосредствено преди концерта, съобщават от Общината. Така общата сума след благотворителния концерт, организиран в подкрепа на новостроящия се храм „Св. св. Онуфрий, Дамаскин и всех мучеников Габровских“ възлиза на 4 356 лв. Парите вече са предадени на архиерейския наместник на Габровска духовна околия отец Руслан Личев и ще бъдат преведени по банковата сметка на храма. В навечерието на големия православен празник Благовещение ще бъде обявена общата сума на средствата, събрани от началото на благотворителната кампания, наречена „ДА БЪДЕ новият храм на Габрово“ както и напредъкът на строителните дейности по храма.", "date": "2018.03.21", "title": "Габрово: 4 356 лева бяха събрани от благотворителния концерт в подкрепа на новия храм в кв. „Младост“"}
{"url": "http://www.focus-news.net/news/2018/03/21/2502255/blagoevgrad-rayonnata-prokuratura-vnese-obvinitelen-akt-sreshtu-dvama-dushi-za-nezakonno-pritezhanie-na-golyamo-kolichestvo-tsigari-bez-banderol.html", "text": "Районната прокуратура внесе обвинителен акт срещу двама души за незаконно притежание на голямо количество цигари без бандерол. Това съобщиха от пресцентъра на Апелативна прокуратура - София\r\nРайонна прокуратура – Благоевград е внесла обвинителен акт срещу Р.К. и С.С. за извършено от тях престъпление по чл. 234, ал. 2, т. 3, вр. ал. 1, пр. 2, вр. чл. 20, ал. 2 от Наказателния кодекс.  Вечерта на 25 ноември 2016 г., в района на хотел „Nice“ в гр. Симитли, обвиняемите незаконно държали, в товарен автомобил „Мерцедес“, тютюневи изделия – 1500 кутии цигари марка „Sax Blue“ и 18 999 кутии марка „Fortuna Blue“. Общата стойност на акцизната стока възлиза на 153 742,50 лева. \r\nПредстои делото да продължи в съда.", "date": "2018.03.21", "title": "Благоевград: Районната прокуратура внесе обвинителен акт срещу двама души за незаконно притежание на голямо количество цигари без бандерол"}
{"url": "http://www.focus-news.net/news/2018/03/21/2502252/montana-dve-mashini-zapochvat-opesachavane-na-patya-prez-prohoda-petrohan.html", "text": "Две машини започват опесъчаване на пътя през прохода Петрохан, каза за Радио „Фокус“ – Видин дежурният служител в Областно пътно управление – Монтана. Отново вали сняг на прохода, пътната настилка е заснежена и обработена. Трафикът е с нормална интензивност, остава забраната за преминаване на тежкотоварни камиони над 12 тона.\r\nАнна ЛОЗАНОВА", "date": "2018.03.21", "title": "Монтана: Две машини започват опесъчаване на пътя през прохода Петрохан"}
{"url": "http://www.focus-news.net/news/2018/03/21/2502256/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП – „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничният пункт е сух, няма допълнително наложени ограничения за движението на моторни превозни средства.\r\nВенцеслав ИЛЧЕВ", "date": "2018.03.21", "title": "Кюстендил: Нормално се осъществява преминаването на моторни превозни средства през ГКПП – „Гюешево”"}
{"url": "http://www.focus-news.net/news/2018/03/21/2502257/sliven-shte-promenyat-nachina-na-polzvane-na-sinyata-zona-v-grada.html", "text": "Промени в Наредбата за платено и безплатно почасово паркиране на МПС на територията на Община Сливен бяха обсъдени днес на работна среща. Това съобщиха от пресцентъра на Община Сливен. Тя беше инициирана след срещи със сдружение „Общинска организация на инвалидите“- Сливен и сигнали и предложения на граждани до общинското ръководство и до ОП „Градска мобилност“. На срещата присъстваха кметът Стефан Радев, заместник- кметът Румен Иванов, председателят на Общински съвет – Сливен Димитър Митев, общински съветници и директорът на ОП “Градска мобилност“ Димитър Пантелеев. Сред акцентите бяха предложения за промяна на условията, при които хората с увреждания да ползват „синя зона“. Бяха обсъдени и варианти за промени за хората с увреждания, които живеят в нейния обхват. По време на срещата се направиха и различни предложения за промяна в работното време на „синя зона“.\r\nПредстои предложенията за промяна в наредбата да бъдат прецизирани. След това те ще бъдат публикувани на официалната страница на Общински съвет – Сливен за публично обсъждане. Промените ще влязат в сила тогава, когато получат подкрепата на Общинския съвет на някое от следващите му заседания.", "date": "2018.03.21", "title": "Сливен: Ще променят начина на ползване на „Синята зона“ в града"}
{"url": "http://www.focus-news.net/news/2018/03/21/2502258/smolyan-povishena-e-opasnostta-ot-padashti-kamani-po-patishtata-v-oblastta-patyat-smolyan-madan-ostava-zatvoren-zaradi-srutishteto.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е облачно с валежи от дъжд. Пътните настилки са мокри и хлъзгави. Заради голямото срутище остава затворен пътят Смолян – Средногорци. Алтернативният маршрут за движение на тежкотоварните автомобили е пътят Рудозем – Смилян, а за леките Смолян – Фатово – Рудозем. Заради преовлажняване на почвите е повишена опасността от падащи камъни и свличане на земни маси по всички пътища в област Смолян, затова трябва да се шофира с повишено внимание и съобразена скорост, апелират от Пътната служба.\r\nОстава в сила ограничението по направленията Лъки – Рожен и Момчиловци – местност Момина вода, където товарните автомобили трябва да са и под 12 тона и да са без ремаркета и полуремаркета. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента.\r\nВ Смолян пътните настилки по улиците в града са мокри. Автомобилният трафик е по-интензивен по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.03.21", "title": "Смолян: Повишена е опасността от падащи камъни по пътищата в областта, пътят Смолян – Мадан остава затворен заради срутището"}
{"url": "http://www.focus-news.net/news/2018/03/21/2502260/blagoevgrad-v-selo-krupnik-shte-bade-izgraden-nov-paraklis-posveten-na-sv-georgi.html", "text": "В село Крупник ще бъде изграден нов параклис, посветен на св. Георги, предаде репортер на Радио „Фокус“ – Пирин. Той ще бъде разположен на оброчното място, носещо името на светеца в местността Дрене край населеното място. Инициаторите на богоугодното дело са кметът на селото Иванка Чакалска и кмета Апостол Апостолов. В края на миналата седмица те са огледали мястото, което е белязано сега с ламаринено параклисче. Всичко е осигурено, градежът започва съвсем скоро, изцяло с доброволен труд. От археологически находки е установено, че в местността вероятно е имало тракийско селище. На мястото са  разкрити и крепостни съоръжения, които са служили за убежище на околното население при нападение.\r\nЛивия НИНОВА", "date": "2018.03.21", "title": "Благоевград: В село Крупник ще бъде изграден нов параклис, посветен на св. Георги"}
{"url": "http://www.focus-news.net/news/2018/03/21/2502259/varna-bchk-zapochva-razdavaneto-na-produktite-ot-hranitelnata-programa-na-es.html", "text": "Българският червен кръст (БЧК) – Варна започва раздаването на продуктите от хранителната програма на ЕС. Това съобщиха за Радио „Фокус“ – Варна от Областния съвет на БЧК – Варна. В изпълнение на Оперативната програма за храни и/или основно материално подпомагане по Фонда за европейско подпомагане на най-нуждаещите се лица (ФЕПНЛ) – План 2016, БЧК – Варна започва поетапно раздаване на индивидуални пакети с хранителни продукти- Втори транш на 15897 нуждаещи се български граждани на територията на област Варна.\r\nНа 28 март 2018 г. се откриват четири раздавателни пункта във Варна с работно време от 08.30 до 12.30 часа и поетапно ще бъдат отворени още 11 пункта в останалите 11 общини на областта. Раздаването ще продължи до 4 май 2018 г. и всички правоимащи, включени в списъците на Агенцията за социално подпомагане, ще получат по 16,320 кг от 7 вида хранителни продукти: леща – 7 кг; рибни консерви – 1,120 кг; грах – 3,200 кг; лютеница – 2 кг; доматено пюре – 0,800 кг; бисквити – 1,200 кг и  мед – 1 кг . Раздаването ще се извършва от служители и доброволци на БЧК, като всеки правоимащ ще получава хранителните продукти срещу подпис и документ за самоличност.\r\nОперативната програма се управлява от Агенцията за социално подпомагане и се осъществява със съдействието на местните власти.\r\nМарияна ВАЛЕНТИНОВА", "date": "2018.03.21", "title": "Варна: БЧК започва раздаването на продуктите от хранителната програма на ЕС"}
{"url": "http://www.focus-news.net/news/2018/03/21/2502261/viktoriya-slavkova-ministerstvo-na-mladezhta-i-sporta-promotiraneto-na-mezhdunarodnite-otnosheniya-chrez-sport-shte-bade-aktsent-na-evropeyski-sporten-forum-2018.html", "text": "Промотирането на международните отношения чрез спорт ще бъде акцент на Европейски спортен форум 2018. Това каза в интервю за рубриката  по Радио Радио \"Фокус\" Виктория Славкова, директор на дирекция „Европейски програми, проекти и международно сътрудничество“ към Министерство на младежта и спорта. \"Фактът, че китайски представители ще вземат участие във форума, който ще се проведе на 22 и 23 март, е доказателство за подпомагането на международните отношения чрез спорт\", обясни Славкова. По думите ѝ през тези два ще се състоят множество дискусии, като една от тях ще акцентира върху това дали спорта помага за развитието на градовете и регионите. „Ще се обсъждат още здравословният начин на живот, както и теми за доброто управление в спорта, традиционния спорт и игрите. Също така ще бъде представяна „София 2018 – Европейска столица на спорта“. На втория ден от форума ще започнем с Be active мероприятие, като тук Европейската комисия е главен организатор. Друга тема, която ще се дискутира е свързана с Международната федерация по кънки.“ Виктория Славкова допълни, че програмата за двата дни от Европейски спортен форум 2018 е изключително богата. Тя поясни, че са поканени и най-различни европейски организации, представители на младежкия сектор, както и представители на Министерство на младежта и спорта. \"Техните мнения ще бъдат поставени наравно с тези на водещите политици в ресора\", коментира Славкова.", "date": "2018.03.21", "title": "Виктория Славкова, Министерство на младежта и спорта: Промотирането на международните отношения чрез спорт ще бъде акцент на Европейски спортен форум 2018"}
{"url": "http://www.focus-news.net/news/2018/03/21/2502264/aktsenti-v-sutreshniya-blok-dobro-utro-balgariya-na-22-mart.html", "text": "Ще насочим поглед към Сирия - регион, от който ежедневно произлизат новини, които обаче като че ли вече светът приема като част от ежедневния новинарски поток. Ситуацията там обаче никак не е за подценяване. Два месеца след старта на операция „Маслинова клонка“ какво постигна Турция и какво тепърва да очакваме? Светът следи с безпокойство случващото се, но реални действия липсват. Колко заплетена е играта на Анкара и кое ще бъде следващото горещо място в района на Африн? Тези и още въпроси ще коментираме с арабиста проф. Владимир Чуков. На фона на планираната за месец май среща ЕС- Западни Балкани като че ли все повече на повърхността не само изплуват, но и се заплитат отдавна тлеещи проблеми на балканския регион. Срещата на върха трябва да влее нова енергия в отношенията между Общността и Западните Балкани, успехът й като че ли е подложен на изпитание. Обръщайки поглед към актуалните горещи теми в региона ще се опитаме да отговорим на въпроса дали Европа ще бъде хомогенна за срещата и кои и доколко бурните процеси ще окажат влияние. Отговорите ще потърсим с бившия посланик на България в Албания и Косово д-р Боби Бобев. Ще ви разкажем повече, с помощта на колегата от Радио „Фокус“-Пловдив Тони Михайлов, за второто издание на Панаира на кулинарното изкуство „Етно кухня на колела“, което ще се проведе в града през месец май. В минутите след 9 часа- Нели Гергьовска от Радио „Фокус“-Смолян ще ни представи повече за цифрова седмица, която се провежда в Регионална библиотека „Николай Вранчев“. \r\nТези и още теми в „Добро утро, България“ от 6.00 до 10.00 с водещ Виктория Месробович.", "date": "2018.03.21", "title": "Акценти в сутрешния блок „Добро утро, България“ на 22 март"}
{"url": "http://www.focus-news.net/news/2018/03/21/2502248/afp-britanskoto-posolstvo-v-moskva-obvini-rusiya-v-razprostranyavaneto-na-lazhi-i-dezinformatsiya-za-otravyaneto-na-sergey-skripal.html", "text": "От посолството на Великобритания в Москва заявиха в сряда, че Русия не е предоставила отговори по време на брифинг от външното министерство, за да обясни гледната точка на страната относно отравянето на бившия офицер от Главното разузнавателно управление (ГРУ) Сергей Скрипал, предава AFP.\r\n„Не получихме никакво достоверно обяснение защо даден нервен агент, произведен в Русия, е бил използван на територията на Великобритания. Вместо да дава отговори, Русия продължава да разпространява лъжи и дезинформация\", се казва в съобщение от посолството, публикувано в социалната мрежа „Туитър“. : Тереза Герова", "date": "2018.03.21", "title": "AFP: Британското посолство в Москва обвини Русия в разпространяването на „лъжи и дезинформация\" за отравянето на Сергей Скрипал"}
{"url": "http://www.focus-news.net/news/2018/03/21/2502265/veliko-tarnovo-na-kragla-masa-prez-avgust-shte-badat-obsadeni-vazmozhnostite-za-zasilvane-na-mezhduregionalnite-vrazki-mezhdu-veliko-tarnovo-i-poltava.html", "text": "Предвижда се провеждането на кръгла маса, на която ще се обсъдят възможностите за засилване на междурегионалните връзки между побратимените градове Велико Търново и Полтава. Това каза пред журналисти посланикът на Украйна у нас Н. Пр. Микола Балтажи, предаде репортер на Радио „Фокус“ – Велико Търново. Форумът по всяка вероятност ще се проведе в град Миргород на 21 и 22 август, по време на Сорочинский ярмарок. На нея ще бъдат поканени да присъстват управителите на двете области и кметовете, както и представители на бизнеса. „Желанието ни е да определим конкретни съвместни проекти, по които да работим. Ще говорим с украинските партньори – с кмета и с областния управител вариант да поканят българската делегация. Както Търново е един особен град за България и за българите, така и Полтава, която е побратимен град на Търново, също е особен град за Украйна и украинците. Неслучайно те са избрани за побратимени градове. Имаме нужда от активизирането на тези междурегионални побратимени връзки. Тези връзки трябва да се развиват чрез реализацията на конкретни проекти, в които задължително да присъства интерес и от двете страни. Такива възможности в моментна има. Украйна сега се отваря. Създават се добри условия за бизнеса и е време българският бизнес също да инвестира в Украйна“, допълни Н. Пр. Микола Балтажи.\r\nНадежда КРЪСТЕВА", "date": "2018.03.21", "title": "Велико Търново: На кръгла маса през август ще бъдат обсъдени възможностите за засилване на междурегионалните връзки между Велико Търново и Полтава"}
{"url": "http://www.focus-news.net/news/2018/03/21/2502244/a1-on-makedoniya-nyama-napredak-v-tehnicheskiya-dialog-mezhdu-belgrad-i-prishtina.html", "text": "В новия кръг от преговори на техническо ниво между Сърбия и Косово не е постигнат напредък, съобщиха от Европейската комисия, като призоваха двете страни да увеличат усилията си за изпълнение на вече съществуващите споразумения, предава скопският телевизионен канал A1 On.\r\nОсновна тема на разговорите в Брюксел бяха именно договорите, сключени в рамките на диалога като Общността на сръбските общини, енергетиката, интегрираното управление на границите и свободата на движение.\r\n„Въпреки че преговорите бяха задълбочени, напредък не бе постигнат. Европейският съюз призовава и двете страни да увеличат усилията си по отношение на прилагането на договореностите, припомняйки, че напредъкът в нормализирането на отношенията е ключов елемент на европейския им път“, заяви говорителят на Европейската комисия Мая Коциянчич. \r\nБелградската делегация на тридневните разговори (от 19-21 март) на експертно ниво ръководеше директорът на правителствената Канцеларията за Косово и Метохия Марко Джурич, а делегацията от Прищина бе водена от Авни Арифи.\r\nСпоред белградското издание „Вечерне новости\" среща в сряда, на която е трябвало да се обсъди свобода на движение, не се е състояла изобщо поради „неподготвеност“ за дискусията, за което Белград обвини Прищина.  \r\nВ петък президентите на Сърбия и Косово, съответно Александър Вучич и Хашим Тачи, ще се срещнат в Брюксел, за да продължат диалога за нормализиране на двустранните отношения, допълни още Коциянчич, като припомни, че Брюксел очаква пълно прилагане на всички постигнати споразумения между Белград и Прищина, включително и това за създаване на Общността на сръбски общини.\r\nПредишният диалог между Белград и Прищина на техническо равнище, медииран от ЕС, се състоя в края на февруари след прекъсване за повече година.: Тереза Герова", "date": "2018.03.21", "title": "A1 On (Македония): Няма напредък в техническия диалог между Белград и Прищина"}
{"url": "http://www.focus-news.net/news/2018/03/21/2502266/valentina-aleksieva-bibliotekite-shte-badat-myastoto-kadeto-sreshtu-edno-simvolichno-zaplashtane-grazhdanite-shte-mogat-da-poluchat-neobhodimiya-dokument.html", "text": "Библиотеките ще бъдат мястото където срещу едно символично заплащане гражданите ще могат да получат необходимия документ. Това каза за Радио „Фокус“ - Пирин Валентина Алексиева, главен библиотекар на читалищната библиотека в Дупница. „Сега постепенно ще се въвежда в библиотеките това обслужване, като това няма да стане веднага и бързо. Разбира се, че ще разчитаме и на помощта на администрациите, но все пак мисля, че това е бъдещето, защото библиотеката е място където отдавна не само се раздават книги, а се предоставят и много нови услуги и колкото ние сме по- близко до гражданите, толкова ще имаме повече живот и бъдеще във времето“, каза Алексиева. По думите ѝ усилията, които „Глобални библиотеки“ полагат и служителите от библиотеките в страната, могат да бъдат в помощ за попълване на данъчни декларации, в помощ при влизане в различни бази данни и се надяват това с времето да се развие. „Искам да повторя, че това не означава изземване на функциите на администрацията , а едно посредничество, което максимално да улеснява гражданите. В някои населени места където този достъп е ограничен, функцията на библиотеката ще бъде много важна. Представете си това са 900 библиотеки, ако в половината от тях се създадат такива гишета за приемане на заявки за административни услуги, представете си колко хора ще могат да бъдат улеснени и как всяко едно такова ходене до администрацията ще бъде максимално улеснено. Колко и бавно да се развиват нещата, аз мисля, че в това е бъдещето, доказан е моделът и при всички положения нещата ще се развиват в тази посока\", каза още тя.\r\nЛора КАЛЧЕВА", "date": "2018.03.21", "title": "Валентина Алексиева: Библиотеките ще бъдат мястото където срещу едно символично заплащане гражданите ще могат да получат необходимия документ"}
{"url": "http://www.focus-news.net/news/2018/03/21/2502262/vratsa-oblastniyat-shtab-za-zashtita-pri-bedstviya-provede-zasedanie-za-ochakvaniyata-rechniyat-ottok-na-reka-dunav-da-dostigne-11-000-kubichni-metra-za-sekunda.html", "text": "С писмо на Главна дирекция „Пожарна безопасност и защита на населението“ областните управители са запознати с информация от Изпълнителна агенция „Проучване и поддържане на река Дунав“, че се очаква речният отток на Дунав да достигне 11000 кубични метра за секунда в следващите дни, което налага обявяване на първа степен на готовност при високи води на реката. Това съобщиха от пресцентъра на Областната администрация - Враца. В тази връзка днес областният управител и председател на Областния щаб за изпълнение на плана за защита при бедствия Малина Николова проведе оперативно заседание с членовете на щаба. На заседанието присъстваха старши комисар Янко Янколов, директор на ОД на МВР – Враца, старши комисар Николай Димитров, директор на Регионална дирекция „Пожарна безопасност и защита на населението“, директорът на Центъра за спешна медицинска помощ д-р Галина Лещарска и Гриша Босашки, управител на „Напоителни системи“ – ЕАД – клон Мизия. \r\nОбсъдени и приети са конкретни превантивни мерки за намаляване риска от наводнение на територията на областта, включващи организирано денонощно наблюдение на нивата на всички реки и хидротехнически съоръжения, както и на нивото на р. Дунав в общините Козлодуй и Оряхово, определени са критичните участъци за повишено внимание - поречието на река Скът при с. Нивянин, община Борован, при Бяла Слатина и Мизия, поречието на река Огоста при с. Хайредин, язовир „Рогозен 1“, община Хайредин, река Дунав при пристанището на град Оряхово и топлоцентралата при град Козлодуй, направени са работни списъци на домакинствата в заливните зони за готовност при евакуация, описани са републиканските и общински пътни участъци, които може да бъдат залети и маршрутите, по които се пренасочва движението. \r\nВ Центъра за спешна медицинска помощ е разработен план за действие при кризисни ситуации, като са определени алтернативни обходни маршрути за достъп на санитарните автомобили и екипите на „Спешна помощ“ до населението. С повишено внимание са двата мобилни екипа в Бяла Слатина, които обслужват община Хайредин. Раздадени са резервни спешни пакети във всички филиали на Центъра за спешна медицинска помощ. Създадена е организация за резервни спешни екипи за осъществяване на евентуални спасителни мероприятия.\r\nОбластният щаб за изпълнение на плана за защита при бедствия поддържа постоянна връзка с кметовете на общини от област Враца с цел проследяване на оперативната обстановка и е в повишена готовност за реакция при възникване на извънредни ситуации.\r\nПревантивните мерки са свързани с дейността на Областния щаб за изпълнение на плана за защита при бедствия и се предприемат за ограничаване на рисковете, без да са налице предпоставки за възникване на ситуации, застрашаващи населението и инфраструктурата към настоящия момент.", "date": "2018.03.21", "title": "Враца: Областният щаб за защита при бедствия проведе заседание за очакванията речният отток на река Дунав да достигне 11 000 кубични метра за секунда"}
{"url": "http://www.focus-news.net/news/2018/03/21/2502268/razgrad-vazstanoveno-e-elektrozahranvaneto-v-10-sela-v-obshtina-loznitsa-koito-byaha-bez-tok-za-poveche-ot-denonoshtie-zaradi-avariya.html", "text": "Голямата авария, оставила без електричество повече от денонощие 10 населени места предимно в община Лозница, вече е отстранена и електроподаването е възстановено, по информация от дежурния в Областния съвет по сигурност. Това съобщиха от Областна администрация - Разград. Аварийните екипи на „Електроразпределение Север“ обаче продължават работа по друг сериозен проблем – в Исперихско. Там рано сутринта са паднали електрически стълбове и в момента се извършва подмяната им. Това е причината да няма ток в Китанчево, Тодорово и половин Исперих. Проблеми с електро и водоподаването има и в село Ясуновец.", "date": "2018.03.21", "title": "Разград: Възстановено е електрозахранването в 10 села в община Лозница, които бяха без ток за повече от денонощие заради авария"}
{"url": "http://www.focus-news.net/news/2018/03/21/2502271/tsvetan-tsvetanov-v-svishtov-gerb-i-pravitelstvoto-na-boyko-borisov-sa-tvardo-zad-kmetovete.html", "text": "Като политици наше задължение е да помагаме на българските общини. Мога да гарантирам, че и занапред ще получавате пълната подкрепа както на ГЕРБ, така и на правителството на Бойко Борисов. С тези думи председателят на ПГ на ГЕРБ и заместник-председател на партията Цветан Цветанов се обърна към кметове на населени места в община Свищов по време на работна среща в Гербовата зала на Общината, съобщиха от пресцентъра на ПП ГЕРБ. На срещата присъстваха великотърновският кмет и председател на НСОРБ Даниел Панов,  депутатът от ГЕРБ-Свищов Станислава Стоянова, кметът на Свищов Генчо Генчев и  председателят на Общинския съвет д-р Кристиян Кирилов. \r\nЦветан Цветанов подчерта, че за България всичко, което ще се случва след 2020 година, е изключително важно. „Затова трябва да работим усилено, за да запазим кохезионната политика. Нашето искане е страните-членки да увеличат вноските си в ЕС на база степента на развитие на икономиката си. Вече дори имаме съгласие от няколко държави по това наше предложение“, обясни Цветанов. По думите му при такава солидарност ще получим дори още по-голяма финансова подкрепа. \r\nПредседателят на ПГ на ГЕРБ изрази задоволството си от добрия управленски екип, който са сформирали кметът Генчо Генчев и председателят на Общинския съвет д-р Кристиян Кирилов. „Много е важно, че те са дейни и упорити. Хубаво е, когато един общински кмет е управлявал и малко населено място. Така той знае и най-дребните проблеми. Ако населените места са добре, това означава, че ще има живот в общината. През годините винаги, когато Генчо Генчев ми е поставял въпроси, на момента съм реагирал“, допълни Цветанов. \r\n„Винаги съм казвал, че срещаме огромна подкрепа от правителството, от г-н Цветанов, от народните представители от ГЕРБ, както и от председателя на НСОРБ Даниел Панов. Те ни посещават редовно и винаги съдействат, за което отново благодаря“, заяви на свой ред кметът на община Свищов Генчо Генчев.\r\nКметовете на 15-те свищовски населени места, където живеят 30% от населението на  общината, изразиха искрената си благодарност за решен дългогодишен проблем с водоснабдяването. В село Драгомирово от десетилетия хората са оставали без вода за периода от юни до октомври, сподели местният кмет. Кметът на село Морава Георги Георгиев припомни, че на 4 села бяха отпуснати 800 000 лева за ремонт на довеждащите водопроводи от МРРБ. „Аз съм най-старият кмет в общината и за първи път в селото ни влиза такава голяма сума. Надявам се правителството да продължи работата си както досега, защото ние имаме само ползи“, коментира той. Хората споделиха, че са доволни и от ремонта на отсечката от село Царевец до село Драгомирово.", "date": "2018.03.21", "title": "Цветан Цветанов в  Свищов: ГЕРБ и правителството на Бойко Борисов са твърдо зад кметовете"}
{"url": "http://www.focus-news.net/news/2018/03/21/2502263/ministar-nikolina-angelkova-spetsialen-qr-kod-shte-informira-potrebitelya-za-izbraniya-ot-nego-turoperator-hotel-ili-planinski-vodach.html", "text": "Специален QR код ще препраща потребителите към Националния туристически регистър, за да се информират за избрания от тях туроператор, хотел, заведение за хранене и развлечение или планински водач. Кодът ще се поставя на задължителните удостоверения, които всички те трябва по закон за имат, за да извършват дейност. При сканирането му той ще препраща туристите към данните на съответния обект в регистъра.  По този начин всеки, който пътува ще получава през смартфона си нужната информация. Това заяви министърът на туризма Николина Ангелкова в Клуба-музей на авиацията, съобщиха от пресцентъра на Министерство на туризма. Министър Ангелкова обясни, че чрез кода потребителите ще могат да следят има ли избрания от тях туроператор задължителната по закон застраховка. \"Това те могат да правят и в момента, но през сайта на Министерството на туризма, влизайки в Националния туристически регистър. В него месец преди изтичането на застраховката името на туроператора „светва“ в оранжево, а след изтичането ѝ - в червено. Това помага на туристите да се ориентират, когато решат да правят резервации за почивки\", коментира министърът. Тя уточни още, че администрацията ще получава и сигнал при рязко завишаване на лимита на застраховката от даден туроператор. По този начин ще осигурим допълнителна защита на туристите, защото практиката от последните години показа, че често след рязко увеличаване на лимита, туроператори обявяват неплатежоспособност. \r\nНа годишната среща на Асоциацията на българските авиокомпании (АБА) министър Ангелкова получи награда от Съюза на ветераните в авиацията за принос за опазване на историческото наследство на българската авиация  и почетен знак на АБА по повод 70-годишнината на българската гражданска авиация. \"Сърдечно благодаря за отличията, те са високо признание, което приемам не само като персонална оценка за моята работа, но и за екипа от Министерството на туризма\", допълни министърът.\r\n\"През миналата година общият брой туристически посещения на чужденци у нас е близо 8,9 млн., което е с повече от 1,5 млн. над населението ни и отчетохме ръст от над 7% спрямо 2016 г.\", посочи министър Ангелкова. Резултатите от първия месец на 2018 г. са много добри, като повече 437 хил. чуждестранни туристи са посетили България през януари, 19% е ръстът спрямо същия месец година по-рано. Тя допълни, че само летище София е обслужило близо 6,5 млн. пътници и отчита ръст от 30%.\r\n\"Авиопревозите са един от най-сигурните и бързи транспортни връзки, предпочитани от милиарди туристи\", посочи министър Ангелкова. \"Не бива да забравяме и активността на местните власти за откриване на все по-вече авиолинии, което ще осигури още туристи и инвеститори за страната\", подчерта министър Ангелкова. Тя открои успешната работа на Министерството на транспорта информационните технологии и съобщенията за развитието и на авиацията и на всички видове транспорт в страната. \"Всички ние имаме общ интерес държавата ни да стане разпознаваема и предпочитана дестинация и ще обединим усилията си в изграждането на положителния ѝ имидж\", подчерта министърът.", "date": "2018.03.21", "title": "Министър Николина Ангелкова: Специален QR код ще информира потребителя за избрания от него туроператор, хотел или планински водач"}
{"url": "http://www.focus-news.net/news/2018/03/21/2502272/blagoevgrad-regionalno-sastezanie-po-pravopis-na-angliyski-ezik-spelling-bee-shte-se-provede-v-grada-na-24-mart.html", "text": "Регионално състезание по правопис на английски език „Spelling Bee“ ще се проведе в Благоевград на 24 март. Това съобщиха за Радио „Фокус“ – Пирин организаторите на събитието. То ще започне в 11.00 часа, а мястото на провеждането му е зала „Андрей Делчев“, Академичен център „Балкански”. В надпреварата участие ще вземат ученици от  Благоевград, Белица, Гоце Делчев, Беслен, Корница, Гърмен, Дебрен, Дъбница, Долно Осеново, Разлог, Сандански, Сатовча, Симитли, Дупница, Крайници, Кресна, Кюстендил и Марикостиново.„Фокус“ припомня:\r\nВ началото на месец март за първа година в ОбУ „Св.Паисий Хилендарски“ село Долно Осеново, Община Симитли се проведе състезанието „Spelling Bee“ – правопис на английски език. Тогава Екатерина Асенова Кюртова и Здравко Антонов Беличанов се класираха съответно на първо и второ място в училищното. В надпреварата участваха 8 ученици на възраст до 14 години. Участниците се състезаваха в 11 кръга. Думата “ peaceful“ донесе победата на Екатерина Асенова Кюртов\r\nЛивия НИНОВА", "date": "2018.03.21", "title": "Благоевград: Регионално състезание по правопис на английски език „Spelling Bee“ ще се проведе в града на 24 март"}
{"url": "http://www.focus-news.net/news/2018/03/21/2502270/okrazhna-prokuratura-varna-razsledva-ubiystvo-s-posledvalo-samoubiystvo-na-izvarshitelya-obzor.html", "text": "Окръжната прокуратура във Варна ръководи досъдебно производство за извършено убийство с последвало самоубийство на извършителя. Според данните на разследването, около 01.00 часа след полунощ на 21 март, в кв. „Младост“, 24-годишният Цветан А. започнал да хвърля от балкона на жилището си различни предмети. Младият мъж излязъл на балкона гол и крещял. Шумът от виковете и буйството му събудили живеещите във входа съседи. Подаден бил сигнал на спешния телефон 112. Цветан прескочил преградата между двата балкона и се прехвърлил в съседския. В апартамента живеела 84-годишната Минка М. След като вратата на жилището ѝ била разбита от пристигналия полицейски екип от ОД на МВР, възрастната жена била открита мъртва. Убийството ѝ е извършено с множество удари. В апартамента било намерено и тялото на Цветан, който се самоубил чрез включени кабели в електрическия контакт. Говорителят на Окръжната прокуратура във Варна Радослав Лазаров заяви пред журналисти, че има данни самоубилият се 24-годишен мъж,  убил преди това възрастната жена, да е с психично заболяване. Според съседи младежът, който е извършил престъплението, е бил неадекватен, гол и агресивен. Той успял да счупи стъклената преграда на балкона на първия етаж и да влезе при жената. Преди това разбил съседния апартамент, в който преди време живеело семейството му, разказа близък на починалата. Неговото обяснение за станалото е употребата на наркотици. В хода на разследването ще се установява и зависимост от наркотици, допълни прокурор Радослав Лазаров. Извършен е оглед на местопроизшествието под ръководството на наблюдаващ прокурор от Окръжната прокуратура във Варна. Разпитани са свидетели на действията на 24-годишния мъж. Извършват се аутопсии на двете тела и назначени експертизи за установяване причините за смъртта им. Действията по разследването продължават.", "date": "2018.03.21", "title": "Окръжна прокуратура - Варна разследва убийство с последвало самоубийство на извършителя (ОБЗОР)"}
{"url": "http://www.focus-news.net/news/2018/03/21/2502273/varna-dazhd-vali-v-oblastta-patnite-nastilki-sa-mokri-i-hlazgavi.html", "text": "Дъжд вали във Варна, пътните настилки са мокри и хлъзгави, предаде репортер на Радио „Фокус“ – Варна. Трафикът в града е натоварен по основните улици и булеварди в посока центъра и в посока промишлените зони. Продължават дейностите по ремонта на част от пътната инфраструктура в града. Движението е затруднено по част от бул. „Владислав Варненчик“ заради строителството на новия бул. „Левски“. От „Пътна полиция“ съобщиха, че от началото на деня във Варна са регистрирани 5 катастрофи, при които няма пострадали граждани. Нанесени са материални щети по автомобилите. Препоръчва се водачите да шофират с повишено внимание и съобразена скорост.\r\nМарияна ВАЛЕНТИНОВА", "date": "2018.03.21", "title": "Варна: Дъжд вали в областта, пътните настилки са мокри и хлъзгави"}
{"url": "http://www.focus-news.net/news/2018/03/21/2502274/varna-v-umbal-sv-marina-shte-se-provede-otkrit-meditsinski-savet-na-koyto-shte-bade-predstaven-otchetniyat-doklad-za-deynostta-na-bolnitsata-prez-2017-g.html", "text": "На 23 март в 11.30 часа в пресцентъра на УМБАЛ „Св. Марина“ – Варна ще се проведе пресконференция с министъра на здравеопазването Кирил Ананиев. Това съобщиха от Медицински университет – Варна. Министърът в 10.00 часа ще присъства на открит медицински съвет, на който ще бъде представен отчетният доклад за дейността на болницата през 2017 г.", "date": "2018.03.21", "title": "Варна: В УМБАЛ „Св. Марина“ ще се проведе открит медицински съвет, на който ще бъде представен отчетният доклад за дейността на болницата през 2017 г."}
{"url": "http://www.focus-news.net/news/2018/03/21/2502278/ministarat-na-okolnata-sreda-i-vodite-shte-podpishe-sporazumenie-sas-sarbiya-za-preventsiya-na-radiatsionni-avarii.html", "text": "Министерският съвет упълномощи министъра на околната среда и водите да подпише междуправителственото споразумение на България и Сърбия за ранен обмен на информация в случай на радиационна авария. Това съобщиха от правителствената информационна служба.\r\nПроектът на документа беше одобрен през 2015 г. Той предвижда взаимно уведомяване и своевременно предоставяне на информация, когато едната страна вземе решение за предприемане на мащабни мерки за защита на населението в случай на авария.\r\nСключването на споразумението ще насърчи сътрудничеството, обмена на информация между двете страни и прилагането на добрите практики в областта на ядрената и радиационната безопасност.", "date": "2018.03.21", "title": "Министърът на околната среда и водите ще подпише Споразумение със Сърбия за превенция на радиационни аварии"}
{"url": "http://www.focus-news.net/news/2018/03/21/2502277/stara-zagora-planinari-ot-turistichesko-druzhestvo-orlovo-gnezdo-remontiraha-nachalni-markirovachni-stalbove-s-karti-i-tabeli-v-shipka-i-enina.html", "text": "С помощта на кметствата в Шипка и Енина, планинари от Туристическо дружество „Орлово гнездо“ и Спортен клуб „Орлово гнездо - 1957“ ремонтираха поставените през 2005 година начални маркировъчни стълбове с карти и табели в двете населени места, каза за Радио „Фокус“ Христо Ангелов, ръководител на спортния клуб.\r\nВ южната част на шипченския площад на черно-жълт стълб са сложени три ламаринени стрелки и една цветна карта. Оттам започват пътеките към Малуша, Орлово гнездо, връх Свети Никола, прохода „Шипка“, връх Малък Търсовец, местността Харманите, опознавателния маршрут на основоположника на залесяването в България - Вожели, заслон „Мушатка“, почивните бази „Голяма Градищица“ и „Качица“, хижа „Бузлуджа“. За подновяването съдейства кметът на Шипка Василка Панайотова, а реставрационно-строителните дейности са извършени от планинари на дружеството. \r\nНа западната и централна спирки на Енина са подновени два стълба, две цветни карти и три стрелки. Компютърното проектиране е направено от дизайнера Мехмед Окан от едно от фотографските ателиета в Казанлък, а реставрационните дейности са извършени от планинари от спортния клуб.\r\nСлавяна ГАЙДАРОВА", "date": "2018.03.21", "title": "Стара Загора: Планинари от Туристическо дружество „Орлово гнездо“ ремонтираха начални маркировъчни стълбове с карти и табели в Шипка и Енина"}
{"url": "http://www.focus-news.net/news/2018/03/21/2502275/balgarski-evrodeputati-podkrepiha-petitsiya-za-osiguryavane-na-izpiti-v-kraya-na-srednoto-obrazovanie-na-vsichki-ofitsialni-ezitsi-na-es.html", "text": "Заедно с други български и чуждестранни евродепутати Емил Радев подкрепи петицията, внесена от Асоциацията на българските училища в чужбина (АБУЧ). Това стана на заседание на Комисията по петиции на Европейския парламент. Това съобщиха от пресцентъра на ПП ГЕРБ – Варна.\r\nВ петицията се отбелязва, че въпреки разделението на компетенциите между ЕС и държавите-членки в сферата на образованието, Съюзът може да насърчава и подпомага действията на националните образователни системи. В този смисъл петицията не цели хармонизация или обща европейска политика, която да е в противоречие с Договорите на ЕС. Основната й задача е да поиска от Европейския съюз да гарантира, че училищата в държавите-членки предлагат изпити в края на средното образование на всички официални езици на ЕС.\r\nБългарският евродепутат от ГЕРБ/ЕНП Емил Радев призова петицията да остане отворена, както и исканията в нея да бъдат взети предвид при бъдещите инициативи на Европейската комисия в тази област.\r\n„Мисля, че ако тази възможност бъде предвидена и за другите конституционно признати от държавите-членки езици, ще допринесем за популяризирането на официалните европейски езици и ще спомогнем да не се възпрепятства движението на европейските граждани в рамките на вътрешния пазар“, заяви Емил Радев.\r\nСпоред вносителите на петицията това предложение ще гарантира равенство между всички официални езици и по-голяма мобилност на семействата с деца в системата на средното образование.\r\nУчастие в дебата взеха и други български евродепутати, както и техни чуждестранни колеги от Чехия, Словения и др., като всички се изказаха в подкрепа на петицията.\r\nОчаква се комисията по петиции заедно с комисията по култура да внесат искане за дебат по темата с Европейската комисия и Съвета на някое от следващите пленарни заседания на ЕП.", "date": "2018.03.21", "title": "Български евродепутати подкрепиха петиция за осигуряване на изпити в края на средното образование на всички официални езици на ЕС"}
{"url": "http://www.focus-news.net/news/2018/03/21/2502267/mosv-dari-bezdimna-pechka-na-spasitelya-na-shtarkelite-ot-selo-zaritsa-safet-halid.html", "text": "Министерство на околната среда и водите (МОСВ) дари бездимна екопечка и връчи грамота на жителя на силистренското село Зарица Сафет Халид в знак на благодарност за оказаната грижа за бедстващи щъркели. Това съобщиха от пресцентъра на МОСВ. От името на министъра на околната среда и водите Нено Димов наградата беше връчена от зам.-министър Красимир Живков, който посети района, за да се запознае на място със ситуацията с пострадали от студа птици от вида бял щъркел Ciconia ciconia. „Благодаря на цяла България, на всички хора, които ме подкрепиха. Да сте живи и здрави и тези щъркели да донесат благословение на всички хора“, каза г-н Халид.\r\n „Много е важна първата реакция на хората в подобни ситуации“,  заяви зам.-министър Живков. Той предупреди, че когато се намери бедстваща птица  първо трябва да се сигнализира кметът на населеното място, най-близката РИОСВ, горското стопанство или спасителните центрове. „Не случайно днес сме тук с ръководството на РИОСВ-Русе и Спасителния център „Зелени Балкани“ , защото това са институциите, които могат да дадат най-добрите указания как да реагират хората. Това са птици от защитен вид, трябва да се реагира веднага, да им се окаже помощ и след това да се пуснат отново на свобода“, посочи зам.-министърът. Той благодари на жителите на селото, защото заради тяхната незабавна реакция тези птици от защитен вид са останали живи. \r\nЗам.-министър Живков подчерта, че след подобряване на времето е необходимо възможно най-бързо щъркелите да бъдат пуснати в своята естествена среда, по местообитанията, по поляните – там, където има храна.  Също така той обясни, че хората не трябва ловят щъркелите, а да им помагат само в крайни ситуации, когато са в безпомощно състояние. Директорът на РИОСВ инж. Любомир Атанасов също заяви, че в подобни случаи трябва да се уведомяват на първо място кметовете на населените места,  които имат връзка с всички институции, НПО, с областната администрация и със съответните екоинспекции. „Имаме веднага възможности за реакция“, увери той.\r\nМОСВ предупреждава населението, че не е необходимо прибиране на птиците, освен ако те не са в безпомощно състояние. Също така, след оказването на първа помощ и затопляне на птиците, те трябва да се освободят в природата, на мястото на намиране или близко до него. Опасно е задържането на птиците в домашни условия, защото привикват към човека, а те са диви животни. Добре е да не се настаняват в домовете, тъй като е възможно да са преносители на заболявания. Освен това не бива да се държат в стопански постройки заедно с други птици, за да не са пренесат зарази.  Във връзка с това най-добрата реакция е да се потърси експертна помощ от РИОСВ, местната власт или горските стопанства.", "date": "2018.03.21", "title": "МОСВ дари бездимна печка на спасителя на щъркелите от село Зарица Сафет Халид"}
{"url": "http://www.focus-news.net/news/2018/03/21/2502279/odobren-e-godishniyat-doklad-za-izpalnenieto-na-edinnata-natsionalna-strategiya-za-povishavane-na-sabiraemostta-na-prihodite.html", "text": "Правителството одобри доклада за изпълнените мерки и дейности през 2017 г. при прилагането на Единната национална стратегия за повишаване на събираемостта на приходите, справяне със сенчестата икономика и намаляване на разходите за спазване на законодателството 2015-2017 г. Това е третият доклад по Стратегията, върху чието изпълнение непосредствен контрол осъществява Министерството на финансите. Това съобщиха от правителствената информационна служба.\r\nДокладът съдържа информация за напредъка по изпълнението на мерките, представени в Плана за действие към Стратегията през миналата година. Той е структуриран в четири части, а отчетът за изпълнението на всички мерки е представен в табличен вид. В основната част на доклада са изведени по-подробно онези мерки, резултатите от които имат ключова роля за постигнатия напредък в подобряването на събираемостта на приходите, за намаляване размера на сенчестата икономика и на разходите за спазване на законодателството.\r\nОтчетната информация обхваща мерки, адресиращи направените от Съвета на ЕС специфични препоръки към България през последните няколко години. В съответствие с последната от тези препоръки в областта на данъчната политика, България трябва да продължи да подобрява събирането на данъците и спазването на данъчното законодателство, включително чрез цялостен пакет от мерки за периода след 2017 г. В отговор на тази препоръка, с решение на Министерския съвет от февруари беше удължен срокът на действие на Стратегията и през 2018 г.", "date": "2018.03.21", "title": "Одобрен е годишният доклад за изпълнението на Единната национална стратегия за повишаване на събираемостта на приходите"}
{"url": "http://www.focus-news.net/news/2018/03/21/2502281/dopalneni-sa-funktsiite-na-ia-glavna-inspektsiya-po-truda.html", "text": "Правителството одобри промени в Устройствения правилник на Изпълнителна агенция „Главна инспекция по труда“ (ИА ГИТ). Измененията произтичат от възложения специализиран контрол по спазването на Закона за трудовата миграция и трудовата мобилност и новите правомощия на институцията да подава искови молби за откриване на производство по несъстоятелност на търговец, който е забавил с повече от два месеца заплатите на най-малко една трета от работниците си. Измененията не водят до промяна в щатната численост на ИА ГИТ. Това съобщиха от правителствената информационна служба.\r\nСъгласно промените, на звената от специализираната администрация на институцията се възлага осъществяването на методическо ръководство и контрол по спазването на Закона за трудовата миграция и трудовата мобилност. Дирекция „Правно осигуряване на инспекционната дейност“ ще осъществява процесуално представителство в производствата по несъстоятелност на търговци. Създава се възможност всички териториални дирекции да осъществяват специализиран контрол по Закона за трудовата миграция и трудовата мобилност.", "date": "2018.03.21", "title": "Допълнени са функциите на ИА „Главна инспекция по труда“"}
{"url": "http://www.focus-news.net/news/2018/03/21/2502276/poslanikat-na-ukrayna-n-pr-mikola-baltazhi-620-mln-shtatski-dolara-e-obmenat-na-stoki-mezhdu-ukrayna-i-balgariya-za-minalata-godina.html", "text": "На стойност 620 млн. щатски долара е обменът на стоки между Украйна и България за миналата година. Това каза пред журналисти посланикът на Украйна у нас Н. Пр. Микола Балтажи, предаде репортер на Радио „Фокус“ – Велико Търново. Микола Балтажи подчерта, че обменът на стоки и услуги за предходната 2016 година е в размер на 638 млн. щатски долара. По думите му въвеждането на зоната за свободна търговия ще създаде добри условия за бизнеса. Днес посланикът проведе среща с представители на бизнеса в различни сфери от Велико Търново. По време на срещата те са заявили, че търсят контакти с украинския пазар. „Украинският пазар е голям. След като Русия започна военната агресия срещу Украйна, ние префокусиране нашите търговско-икономически връзки с други региони, на първо място с Европейския съюз, в това число и България. Затова от една страна украинския компании демонстрират голям интерес към българския пазар, но и обратното – ние също имаме интерес към това да български фирми и компании да дойдат у нас, включително и в селското стопанството“, добави Н. Пр. Микола Балтажи. По думите му санкциите, които могат да бъдат наложени на българския бизнес при определен проблем, не са чак толкова големи. Той подчерта, че в Украйна има голям пазар за краставици, домати, сирена и други.\r\nНадежда КРЪСТЕВА", "date": "2018.03.21", "title": "Посланикът на Украйна Н. Пр. Микола Балтажи: 620 млн. щатски долара е обменът на стоки между Украйна и България за миналата година"}
{"url": "http://www.focus-news.net/news/2018/03/21/2502282/balgariya-i-alzhir-shte-podpishat-dvustranni-dokumenti.html", "text": "Министерският съвет одобри проектите на междуправителствено споразумение на България и Алжир за взаимно освобождаване от изискванията за притежаване на визи за краткосрочно пребиваване на притежателите на дипломатически и служебни паспорти и на Меморандум за разбирателство в областта на архивите. Това съобщиха от правителствената информационна служба.\r\nНа реципрочна основа българските и алжирските граждани с дипломатически и служебни паспорти, пребиваващи в другата страна за период до 90 дни, ще бъдат освободени от изискването за краткосрочна виза, предвижда проектът на споразумение.\r\nМеморандумът насърчава сътрудничеството между българската Държавна агенция „Архиви“ и Главния директорат на Националния архив на Алжир чрез обмяна на опит и добри практики в работата с архивни документи, размяна на специалисти, обмен на информация или архивни източници, ако това засяга другата страна или е свързано с нейната история.\r\nОчаква се документите да бъдат подписани при предстоящото посещение на министъра на външните работи на Алжир у нас.", "date": "2018.03.21", "title": "България и Алжир ще подпишат двустранни документи"}
{"url": "http://www.focus-news.net/news/2018/03/21/2502284/odobrena-e-pozitsiya-po-deloto-obrazuvano-ot-ek-sreshtu-balgariya-za-zakasnyalo-vavezhdane-na-direktivata-za-kolektivnoto-upravlenie-na-avtorskite-prava.html", "text": "Министерският съвет одобри позицията на България по дело С-27/18, образувано пред Съда на Европейския съюз по искова молба на Европейската комисия за нетранспониране в предвидения срок – 10 април 2016 г., на Директива 2014/26/ЕС относно колективното управление на авторското право и сродните му права и многотериториалното лицензиране на правата върху музикални произведения за използване онлайн на вътрешния пазар. Това съобщиха от правителствената информационна служба.\r\nВ позицията се посочва, че със ЗИД на Закона за авторското право и сродните му права, приет на второ гласуване в Народното събрание на 15 март 2018 г., Директива 2014/26/ЕС е транспонирана напълно. Наред с това, голяма част от изискванията на директивата вече са се прилагали в България към 10 април 2016 г., доколкото част от тях се съдържат в Закона за юридическите лица с нестопанска цел и в Закона за авторското право и сродните му права, в който през 2011 г. е създаден нов раздел Іа „Колективно управление на права“. Текстовете в него подробно регулират правилата за колективното управление на авторски и сродни на тях права и поставят изисквания, които силно се доближават, а в някои случаи са идентични със стандартите, въведени с Директивата.\r\nЕдинствен предмет на производството по образуваното дело е да установи наличието или отсъствието на неизпълнение от държава членка на задълженията й, произтичащи от правото на ЕС, с цел да се осигури прилагането на правото и да се прекрати неизпълнението. България е изпълнила задълженията си за транспониране на Директива 2014/26/ЕС. В съответствие с това Министерският съвет изразява становище, че искането на Комисията за заплащане на имуществена санкция, считано от датата на постановяване на съдебното решение, е загубило своя предмет и поради тази причина следва да бъде отхвърлено.", "date": "2018.03.21", "title": "Одобрена е позиция по делото, образувано от ЕК срещу България за закъсняло въвеждане на директивата за колективното управление на авторските права"}
{"url": "http://www.focus-news.net/news/2018/03/21/2502283/aktualna-patna-obstanovka-kam-1730-chasa.html", "text": "Информация за състоянието на републиканските пътища към 17:30 часа, информират от Агенция \"Пътна инфраструктура\". Състояние на автомагистралите: \r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: няма ограничения.\r\nАМ „Струма“: област Кюстендил: движение в една лента по АМ „Струма” преди тунел \"Блатино\" при км 56+800 в посока \"Благоевград-София\" поради извършване на кратковременни ремонтни работи в аварийна лента. Движението се пропуска последователно в активна лента за движение и в изпреварваща лента за движение. Скоростта на движение е ограничена до 70 км/ч в разстояние на 200 м. Срок до 17:00 часа на 22.03.2018 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София - Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 04.04.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 26.03.2018 г.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - забранен за МПС над 12 т;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Котленски“ - забранен за МПС над 12 т; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Движението по път София - Ботевград при Бебреш се извършва с повишено внимание поради активирало се свлачище на км 202+650 в посока Ботевград. Срок 30.03.2018 г.; забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: \r\nОПУ Русе, ОПУ Разград, ОПУ Шумен: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково: гр. Свиленград – ГКПП „Капитан Андреево“ от км 370+500 до км 377+900  – затворен за движение на МПС поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.; Обзор – Слънчев бряг от км 168+000 до км 199+100 частичен ремонт на пътната настилка със студена асфалтова смес. Срок до 30.03.2018 г.\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 31.03.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът II-15: Движението по път ІІ-15 Мизия – Оряхово от км 62+700 до км 75+200 се осъществява с повишено внимание поради активиране на свлачище. Участъкът е сигнализиран с пътни знаци. Срок 26.03.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок до 30.03.2018 г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка.Срок до 30.03.2018г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.03.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в участъка Слокощица – Ново село от км 42+600 до км 44+000 се осъществява в една лента поради свличане на земна маса. Участъкът е сигнализиран с пътни знаци. Срок до 30.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. ;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът II-63: Движението на всички МПС по път II-63 Перник - ГКПП \"Стрезимировци\" в участъка с. Филиповци – гр. Трън от км 42+000 до км 47+000 е ограничено поради пропадане на част от банкета. Обходен маршрут: по път III-6301 Филиповци - Велиново - Трън и обратно. Срок до 22.03.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nПът-1003: Движението по път III-1003 Драгичево – Рударци– Кладница от км 4+200 до км 4+800 в участъка Рударци – Кладница се осъществява в една лента поради пропадане на част от банкета. Движението се регулира с пътни знаци. Срок до 22.03.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението на МПС до 12 т се осъществява в една лента. Срок до 31.03.2018 г.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 26.03.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.,\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nРемонтни дейности:\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.21", "title": "Актуална пътна обстановка към 17.30 часа"}
{"url": "http://www.focus-news.net/news/2018/03/21/2502285/varnenskiyat-meditsinski-universitet-shte-uprazhnyava-pravata-na-sobstvenik-na-kapitala-na-mbal-sv-marina.html", "text": "Правителството предостави правата на едноличния собственик на капитала по управлението на Многопрофилна болница за активно лечение „Св. Марина“ ЕАД, гр. Варна, на Медицинския университет „Проф. д-р Параскев Стоянов“ за срока на акредитационната оценка на лечебното заведение като университетска болница. Това съобщиха от правителствената информационна служба.\r\nМотивът в искането на Медицинския университет е, че по този начин ще се възстанови основната функция на университетската болница по осигуряване на качествено практическо обучение на студенти, докторанти и специализанти и осъществяване на болнична медицинска помощ на най-високо ниво. Правната възможност за това прехвърляне е в разпоредбата на чл. 62, ал. 2 от Закона за лечебните заведения.\r\nЗа да поддържа високо качество на подготовката на студентите по медицина и за да бъде конкурентоспособен, през последните четири години университетът е инвестирал над 8 млн. лв. в клиничните катедри в МБАЛ „Св. Марина“ – Варна.", "date": "2018.03.21", "title": "Варненският медицински университет ще упражнява правата на собственик на капитала на МБАЛ „Св. Марина“"}
{"url": "http://www.focus-news.net/news/2018/03/21/2502286/plovdiv-obshtinata-specheli-proekt-za-izgrazhdane-na-sotsialno-predpriyatie-za-hora-s-uvrezhdaniya.html", "text": "Община Пловдив спечели проект за изграждане на социално предприятие за хора с увреждания. Това съобщиха за Радио „Фокус“- Пловдив от Общината. Финансирането на стойност 379 859 лв. е по Оперативна програма „Развитие на човешките ресурси“. Разработеният в отдел „Бизнес развитие и международно сътрудничество“ проект е класиран на 7-мо място от общо 800 проекта, одобрени по процедура „Развитие на социалното предприемачество“. 32 нови работни места за хора с различни видове увреждания ще бъдат създадени в социалното предприятие. Наетите по проекта хора със специални потребности ще бъдат обучени да изпълняват дейности, свързани с производството на промоционални материали като текстилни торбички и магнити за хладилник. Наред с това са предвидени различни интервенции, с които да се подкрепи процесът на социална и професионална интеграция на целевата група. За постигане на тази цел ще бъдат наети психолози и социални консултанти, които да работят с хората с увреждания за подобряване на тяхната мотивация, психологическо състояние и социални умения. На работниците с увреждания ще бъде предоставено обучение за повишаване на социална им компетентност. Социалното предприятие ще бъде управлявано с помощта на директор и счетоводител. Петима работници и шестима наставници, всички те от целевата група на безработните и неактивни лица, ще бъдат наети допълнително, за да подкрепят производствения процес. Проектът предвижда още провеждането на анализ на потребностите с цел създаването на работеща маркетингова стратегия. За популяризиране на продуктите на социалното предприятие ще бъдат използвани платформи в социалните медии и уебсайтове.\r\nПартньор на Община Пловдив по проекта е Националният алианс за работа с доброволци.", "date": "2018.03.21", "title": "Пловдив: Общината спечели проект за изграждане на социално предприятие за хора с увреждания"}
{"url": "http://www.focus-news.net/news/2018/03/21/2502287/meta-makedoniya-makedoniya-i-albaniya-shte-razvivat-savmestno-inovativniya-turizam.html", "text": "Македония и Албания ще развиват съвместно иновативния туризъм в Полошкия регион и в района на Елбасан, предава скопската информационна агенция \"Мета\".\r\nПроектът за трансгранично сътрудничество между двете балкански страни е на Европейския съюз и ще бъде реализиран от Фондация \"Метаморфоза\" в сътрудничество с Центъра за развитие на Полошкия планински регион и Съвета на Окръг Елбасан. Той бе представен на официално събитие в един от хотелите в македонския град Тетово, на което присъстваха представителите и на двата региона, съобщава Радио „Фокус“ в рубриката „Балкански туристически часовник“. Освен обмяната на опит, на събитието бяха представени потенциалните предимства на проекта за малки и средни предприятия, и за други обществени и частни туристически субекти от региона на Елбасан в Албания и на Полог в Македония.\r\nФокусът на проекта е укрепване на конкретния потенциал на туристическата оферта чрез иновативни подходи и използване на онлайн инструменти, с цел укрепване на капацитета и трансграничното сътрудничество, създаване на по-добри оферти и отваряне към нови пазари, подчертава агенцията.: Тереза Герова", "date": "2018.03.21", "title": "\"Мета\" (Македония): Македония и Албания ще развиват съвместно иновативния туризъм"}
{"url": "http://www.focus-news.net/news/2018/03/21/2502291/razgrad-nablyudava-se-nivoto-na-reka-hlebarovska-v-tsar-kaloyan.html", "text": "Наблюдава се нивото на река Хлебаровска в Цар Калоян. Това съобщи за Радио „Фокус“- Шумен кметът на общината Дауд Аляовлу. По думите му, на този етап тя е в коритото си и няма риск от преливане. „Няма притеснително покачване на водите, вследствие на падналите валежи от дъжд и сняг през месец март. Проблемът с опустошителното наводнение през 2007 година бе следствие от падналите дъждове от 300 л./кв.м, а при количества 30-50 литра няма проблем с речното корито, дори и при обилното снеготопене преди дни реката си течеше в нормални граници. Нямаме притеснения реката да излезе от руслото си“, каза кметът на Цар Калоян. Той посочи, че по-скоро биха възникнали проблеми с наводнения на мазета и дворове в някои квартали на града, заради липсата на канализация. Дауд Аляовлу отбеляза, че вече две поредни години със средства на Общината се почиства растителност и се полагат усилия за поддържане на речното корито в населеното място в що-годе приличен вид, но не са предвидени средства за сериозен проект като изграждане на места на подпорни стени или корекции на диги по речното корито. „Преди 3 години възложихме на БАН да изготвят анализ с евентуалните невралгични, критични зони по поречието на река Хлебаровска. Има обоснована необходимост да се предприемат действия в тази посока. Според мен, най-доброто решение е корито на реката да бъде изградено с бетонови основни, но това трябва да бъде национална стратегия и цел, за да може да се реализира. Общината не може и да мисли със собствени средства за такъв мащабен проект“, каза Аляовлу. \r\nИвелина ИВАНОВА", "date": "2018.03.21", "title": "Разград: Наблюдава се нивото на река Хлебаровска в Цар Калоян"}
{"url": "http://www.focus-news.net/news/2018/03/21/2502288/afp-prezidentat-na-slovakiya-odobri-novoto-pravitelstvo-na-peter-pelegrini.html", "text": "Държавният глава на Словакия Андрей Киска обяви в сряда, че е одобрил новото правителство на Петер Пелегрини, чийто предшественик Роберт Фицо подаде оставка заради политическата криза, последвала след убийството на разследващ корупцията журналист, предава AFP. \r\n„Взех решение да назнача (Петър) Пелегрини за министър-председател и ще приема предложението му за назначаване на нови членове на правителството\", заяви пред репортери Киска само ден, след като отказа да одобри кабинета на Пелегрини.: Тереза Герова", "date": "2018.03.21", "title": "AFP: Президентът на Словакия одобри новото правителство на Петер Пелегрини"}
{"url": "http://www.focus-news.net/news/2018/03/21/2502269/plovdiv-apelativniyat-sad-dade-hod-na-deloto-sreshtu-ahmed-musa-i-12-te-imami-obvineni-v-propovyadvane-na-omraza-na-religiozna-osnova.html", "text": "Пловдивският апелативен съд даде ход на делото срещу Ахмед Муса и 12-те имами, обвинени в проповядване на омраза на религиозна основа, предаде репортер на Радио „Фокус“ - Пловдив. В момента съдът слуша теологичната експертиза. Назначените резервни защитници по делото днес поискаха да бъдат освободени, тъй като Националното бюро за правна помощ е излязло с решение, че по обвиненията, повдигнати срещу имамите, адвокатската защита не е задължителна. По този начин има опасност юристите да не получат възнагражденията си.\r\nПрокурорът по делото Недялка Попова каза, че и днес проблемът е свързан със защитата на подсъдимите, затова, че не се явяват упълномощените защитници. Отделно от това има проблем и с назначените резервни защитници, както и с не назначените резервни, като посочи, че още 7 адвоката е трябвало да бъдат назначени. „Явно тук има някакъв силен лобизъм. Аз не намирам друга причина, поради която съдът да има такива проблеми със защитата”, каза прокурор Попова.\r\nПо въпроса за решението на Националното бюро за правна помощ прокурор Попова каза, че не може един административен орган, какъвто е Бюрото да критикува, анализира и игнорира съдебно решение. „Съдът е определил дали има нужда от служебен защитник, или не. И сега един административен орган си позволява да се поставя над решението на съда, като казва дали да се назначат, или не, и какви защитници. Единствено съдът, пред който е висящо делото, и съдията със съответния съдебен състав могат да определят дали да има какъвто и да е защитник. Не виждам на какъв принцип и по нормите на кой закон Бюрото си позволява да игнорира съдебно решение. Защото така е направено”, коментира Недялка Попова.\r\nДелото срещу Ахмед Муса и имамите продължава вече 8-а година. Давността на повдигнатите обвинения изтича след 13 дни. Съдът определи от днес до 5 април всеки делничен ден да има съдебно заседание по това дело.\r\nЦветана ТОНЧЕВА", "date": "2018.03.21", "title": "Пловдив: Апелативният съд даде ход на делото срещу Ахмед Муса и 12-те имами, обвинени в проповядване на омраза на религиозна основа"}
{"url": "http://www.focus-news.net/news/2018/03/21/2502280/gd-granichna-politsiya-silno-intenziven-e-trafikat-na-izhod-na-gkpp-kapitan-andreevo-za-tovarni-avtomobili.html", "text": "На българо-турската граница трафикът е силно интензивен на ГКПП \"Капитан Андреево\" и интензивен на ГКПП \"Лесово\" за товарни автомобили на изход. Това съобщиха от пресцентъра на ГД \"Гранична полиция\". На българо-гръцката граница трафикът е интензивен на ГКПП \"Кулата\" за товарни автомобили на изход. На българо-румънската граница трафикът на ГКПП \"Дунав мост Русе\" трафикът е интензивен на изход за товарни автомобили. \r\nНа българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.03.21", "title": "ГД \"Гранична полиция\": Силно интензивен е трафикът на изход на ГКПП \"Капитан Андреево\" за товарни автомобили"}
{"url": "http://www.focus-news.net/news/2018/03/21/2502293/d-r-yuliyana-lazarova-mnogo-mladi-hora-ot-smolyan-se-vazpolzvaha-ot-bezplatnite-pregledi-za-tuberkuloza.html", "text": "При голям интерес премина безплатния скрининг за туберкулоза, който бе обявен в Смолянската болница през изминалата седмица. Това каза за Радио „Фокус“ – Смолян д-р Юлияна Лазарова – завеждащ пневмофтизиатричния кабинет в лечебното заведение. По думите й този път в прегледите и изследванията за установяване на заболяването са се включили доста млади хора. „Общият брой на преминали през кабинета за седмица е 104 души и той е почти еднакъв при всички подобни кампании, които провеждаме, но е радостен фактът, че и млади хора се явиха на прегледите. Всички пациенти са прегледани, попълнена им е анкетна карта с въпроси, с насоченост към туберкулозното заболяване. По наша преценка сме направили и допълнителни изследвания. Проба-манту е направена на 61 човека, 36 са рентгенографиите на бял дроб и 19 са изследвания на храчка за туберкулозни бактерии“, поясни д-р Лазарова. Тя отбеляза, че няма открити туберкулозни заболявания при прегледаните и изследвани пациенти. Установени са 8 лица с т. нар. латентна туберкулозна инфекция, които подлежат на наблюдение в продължение на шест месеца и при тях се прилага химиопрофилактика, каза още д-р Лазарова.\r\nНели ГЕРГЬОВСКА", "date": "2018.03.21", "title": "Д-р Юлияна Лазарова: Много млади хора от Смолян се възползваха от безплатните прегледи за туберкулоза"}
{"url": "http://www.focus-news.net/news/2018/03/21/2502294/sputnik-turisticheskiyat-potok-ot-rusiya-v-sarbiya-e-iztsyalo-vazstanoven.html", "text": "През 2018 г. Сърбия и Русия отбелязват 180-та годишнина от установяването на дипломатически отношения. Съвместната им история е оставила отпечатък не само върху двустранните политически отношения, но също и върху културния и духовен живот на тези два истински братски народа. Вече няколко години Сърбия остава водеща дестинация на руснаците за отдих и пътешествия. По данни на Националната туристическа организация на Сърбия, туристическият поток от Русия през 2017 г. се е увеличил с 14% спрямо предходната година и се е върнал към нивата от годината преди кризата, свързана с присъединяването на Кримския полуостров към Руската федерация (2014 г.) - до около 50 хил. туристи, реализирали повече от 150 хил. нощувки в Сърбия, отбелязва информационната агенция Sputnik.\r\nОсвен очевидните плюсове на страната - безвизово влизане, редовни полети, отсъствие на валутни ограничения и мекия климат, има и още редица други причини, които не само привличат туристите в Сърбия, но и ги карат да се връщат там отново и отново, съобщава Радио „Фокус“ в рубриката „Балкански туристически часовник“. Разнообразието от предложения за почивка, включително за най-икономичен вариант, правят Сърбия привлекателна за всички категории почиващи. \r\nОт редакцията отбелязват, че по-рано през март в руската столица бе проведено събитие на Националната туристическа организация на Сърбия, на което бе представена концепцията за пролетно-летния сезон. Мероприятието бе открито от ръководителя на организацията Мария Лабович, която изложи основната тема на предстоящия сезон - \"Руското наследство в Сърбия\". \r\nСъгласно думите й, Русия е оказала огромно влияние на сръбската архитектура, наука, изкуство и култура. Следите от това влияние са осезаеми и днес - достатъчен е само един поглед към сградите на парламента и правителството в Белград, към пазарния комплекс в центъра на Крагуевац или към Мемориалния комплекс Чегар край Ниш.: Тереза Герова", "date": "2018.03.21", "title": "Sputnik: Туристическият поток от Русия в Сърбия е изцяло възстановен"}
{"url": "http://www.focus-news.net/news/2018/03/21/2502289/podpisano-e-ramkovoto-sporazumenie-za-integrirana-logistichna-poddrazhka-na-samoleti-mig-29.html", "text": "Днес, 21 март, беше подписано рамковото споразумение за Интегрирана логистична поддръжка на самолети МиГ-29, след като изтекоха всички процедурни срокове за обжалване на обществената поръчка. Споразумението на стойност 81 милиона лева предвижда доставка на резервни части и на услуги като подмяната на резервните части ще бъде извършвана от българските инженери в авиобазата в Граф Игнатиево. Това съобщиха от пресцентъра на Министерството на отбраната.\r\nПо този начин ще бъде осигурена поддръжка и ремонт на 12 бойни и 3 учебно-бойни самолета МиГ-29 за срок от четири години. Така се възстановява летателната годност на изтребителите на ВВС и се гарантира тяхната експлоатация, включително и изпълнението на задачите по охрана на въздушното пространство. \r\nИзпълнител по това споразумение е Руската самолетостроителна корпорация МиГ.\r\nЦялата документация за хода на обществената поръчка, решението за избор на изпълнител и рамковото споразумение са публикувани в интернет страницата на Министерството на отбраната, рубрика „Профил на купувача“ ().\r\nТова споразумение не води до отмяна или забавяне на процедурата за придобиване на нов тип многоцелеви боен самолет, подготовката на която е в напреднала фаза и се очаква до края на април  да бъде внесена в Народното събрание.", "date": "2018.03.21", "title": "Подписано е рамковото споразумение за Интегрирана логистична поддръжка на самолети МиГ-29"}
{"url": "http://www.focus-news.net/news/2018/03/21/2502297/razgrad-ogranichava-se-dvizhenieto-na-vsichki-motorni-prevozni-sredstva-po-pat-balkanski-blagoevo-poradi-avariral-tezhkotovaren-avtomobil.html", "text": "Ограничава се движението на всички моторни превозни средства по път III-2004 Балкански - Благоево в област Разград, поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\". \r\nОбходният маршрут е по път III -204 Благоево - гр. Разград – път I-2 и обратно.", "date": "2018.03.21", "title": "Разград: Ограничава се движението на всички моторни превозни средства по път Балкански - Благоево поради аварирал тежкотоварен автомобил"}
{"url": "http://www.focus-news.net/news/2018/03/21/2502296/predstoyashti-sabitiya-v-stranata-za-22-mart-agentsiya-fokus.html", "text": "***\r\nОт 10.10 часа в резиденция „Бояна“ вицепрезидентът Илияна Йотова ще участва в откриването на извънредно заседание на Група „Работодатели“ към Европейския икономически и социален комитет. Форумът „Преодоляване на недостига на умения за растеж и създаване на работни места – гледната точка на бизнеса“ се провежда в рамките на Българското председателство на Съвета на ЕС.\r\n***\r\nОт 07.30 часа председателят на Народното събрание Цвета Караянчева и народни представители ще участват в тържественото отбелязване на празника Велико Търново.\r\n***\r\nОт 09.00 часа започва пленарното заседание на Народното събрание.\r\n***\r\nОт 09.00 часа в НДК ще започне вторият ден от международната конференция на тема „Бъдещето на труда“.\r\n***\r\nОт 10.30 часа в София Тех Парк, ще се проведе знакова конференция на тема „Подобряване на дългосрочната устойчивост и отваряне на научноизследователските инфраструктури към обществото и промишлеността\". Събитието е част от календара на МОН по време на Българското председателство на Съвета на ЕС.  \r\n***\r\nОт 09.30 часа ще започне седмичното заседание на Пленума на Висшия съдебен съвет.\r\n***\r\nОт 09.30 часа в хотел „Маринела“ ще се проведе Европейски спортен форум 2018, който ще бъде открит от комисаря по образование, култура, младеж и спорт Тибор Наврачич, министъра на младежта и спорта Красен Кралев и кмета на София Йорданка Фандъкова.\r\n***\r\nОт 09.30 часа 6-и състав на Специализирания наказателен съд ще заседава по делото срещу Шерго А., Теодор Д. и др., на които са повдигнати обвинения за образуване и ръководене на организирана престъпна група.\r\n***\r\nОт 09.30 часа1 6-и състав на Специализирания наказателен съд ще заседава по делото срещу Мирослав С., Данаил А и Георги К., на които са повдигнати обвинения за изнудване.\r\n***\r\nОт 10.00 часа Водноспасителната служба на БЧК ще представи в Националния музей „Земята и хората“ програмите и правилата за водна безопасност, част от инициативата „Международен Воден Мост“ 2018 г. по повод Световния ден на водата.\r\n***\r\nОт 10.00 часа в Регионалното управление на образованието – София-град ще се проведе кръгла маса по Проект BG05M2OP001-2.004-0004 „Развитие на способностите на учениците и повишаване на мотивацията им за учене чрез дейности, развиващи специфични знания, умения и компетентности (Твоят час)“ – фаза 1.\r\n***\r\nОт 10.00 часа 8-и състав на Специализирания наказателен съд ще заседава по делото срещу Ваньо В., Живко Б. и  Илия И.,на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 5-и състав на Специализирания наказателен съд ще заседава по делото срещу Христо Х., Красимир Х. и др., на които са повдигнати обвинения за организирне и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Калин В., на когото е повдигнато обвинение за изнудване.\r\n***\r\nОт 10.00 часа 18-и състав на Специализирания наказателен съд ще заседава по делото срещу  Бисер Х. и Ивайло И., на които са повдигнати обвинения за организиране и ръководене на организирана престъпна група.\r\n***\r\nОт 10.30 часа в Съюза на българските журналисти ще бъде представена българо-английската книгата „София: От 7 извора вода“, изготвена по Програма „Култура“ на Столична община.\r\n***\r\nОт 11.00 часа в Националния пресклуб на БТА ще се състои пресконференция, по време на която ще бъдат представени резултатите от проучване на Travel Academy и HotelBox.bg.\r\n***\r\nОт 11.30 часа в Министерството на вътрешните работи ще бъдат предоставени резултатите от извършените проверки на пешеходни пътеки на територията на страната. Участие ще вземат министърът на вътрешните работи Валентин Радев, министърът на регионалното развитие и благоустройството Николай Нанков и главният прокурор на Р България Сотир Цацаров. \r\n***\r\nОт 11.30 часа на ул. „Алабин“ 1 ще се състои официалното откриване TELUS Tower.\r\n***\r\nОт 11.30 часа пред Министерство на земеделието, храните и горите ще се проведе протест срещу новия план за управление на НП „Пирин“.\r\n***\r\nОт 12.00 часа в Националния пресклуб на БТА ще се проведе пресконференция на Асоциацията на производителите, разпространителите и потребителите на бутилиран пропан-бутан. Темите на пресконференцията са „Поскъпва газта за битови нужди, ако парламентът гласува внесения за разглеждане в Народното събрание законопроект за административното регулиране на икономически дейности, свързани с нефт и продукти от нефтен произход“, „Увеличаване на бюрокрацията и отпадане на близо 85% от фирмите на пазара“ и „Ограничаване на конкуренцията и толериране на големите компании в сектора“.\r\n***\r\nОт 13.30 часа 11-и състав на Специализирания наказателен съд ще заседава по делото срещу Нидал А., Алдин Н. и др., на които са повдигнати обвинения за образуване и ръководене на организирана престъпна група.\r\n***\r\nОт 13.30 часа 19-и състав на Специализирания наказателен съд ще заседава по делото срещу Иван К. Светослав Д. и Нина К., на които са повдигнати обвинения за образуване и ръководене на организирана престъпна група.\r\n***\r\nОт 14.00 часа в Големия салон на БАН ще се проведе образователен семинар „Чиста вода за устойчив свят\", посветен на Световния ден на водата.\r\n***\r\nОт 14.30 часа 9-и състав на Специализирания наказателен съд ще заседава по делото срещу Огнян А., Янко Я. и др., на които са повдигнати обвинения за образуване и ръководене на организирана престъпна група.\r\n***\r\nОт 15.00 часа двукратният олимпийски шампион Армен Назарян ще представи фотоалбума си „Роден победител“ във ВИП-залата на „Асикс Арена“. Събитието ще се състои час преди от откриването на турнира \"Дан Колов - Никола Петров\".\r\n***\r\nОт 15.30 часа в Камерна зала на Софийската опера и балет ще бъде открит Международният форум „Опера Европа“. \r\n***\r\nОт 17.00 часа в Българския културен център (ул. „Веслец“ 13) ще се състои кръглата маса на тема „На какво ни учи историята“. Поводът за провеждането на кръглата маса е: 75-та годишнина от спасяването на българските евреи и почитане паметта на депортираните евреи от Тракия и Македония, както и новото издание на книгата на Тошо Дончев \"За делничните добродетели\".\r\n***\r\nОт 17.00 часа в Изложбена зала „Архиви“ ще бъде представена книгата „Никола Мушанов Дневник спомени – Автобиография“. \r\n***\r\nОт 17.30 часа в Регионалния исторически музей ще бъде открита изложбата \"Паметта на софийската шевица\".\r\n***\r\nОт 18.00 часа в зала  New York City на Capital Fort Congress Center ще се проведе международната конференция Expat International ETF Conference.\r\n***\r\nОт 18.30 часа в „Червената къща” ще  започне петата си серия от лекции в рамките на „Отворения университет”. Първото събитие от серията е с лектор проф. Нева Кръстева и се нарича „Трите музики по Боеций и хармоничният модел на обществото”.\r\n***\r\nОт 19.00 часа на сцената на Софийската опера и балет ще се състои премиерата на операта „Янините девет братя“ от Любомир Пипков.\r\n***\r\nОт 10.30 часа министърът на околната среда и водите Нено Димов и кметът Георги Икономов ще открият пречиствателна станция за отпадни води. След официалното откриване на обекта се предвижда провеждането на заключителна конференция от 11.30 часа в Посетителския информационен център в Банско.\r\n***\r\nОт 10.00 часа в зала № 3 на Центъра за личностно и творческо развитие на децата в Благоевград ще има прожекция на филма „Национален парк Рила и зоната на вечните снегове“ за участниците от „Приключенски клуб“.\r\n***\r\nОт 11.00 часа в зала 114 на Учебен корпус 1 на ЮЗУ „Неофит Рилски“ проф. Лилия Илиева, открила оригиналния ръкопис на първата История на България от Петър Богдан ще бъде удостоена със званието „Почетен професор“. \r\n***\r\nОт 14.00 часа ще се проведе пресконференция по повод четвъртото издание на фестивала „Bluess&Jazz Blagoevrgad”. Събитието ще се проведе в „топлата връзка“, свързваща сградата на Община Благоевград и зала „22 септември“.\r\n***\r\nОт 19.00 часа в ДТ „Никола Вапцаров“ ще бъде представена постановката „Световъртеж“.\r\n***\r\nОт 10.00 часа в зала „Арена Ботевград“ кметът на община Ботевград Иван Гавалюгов ще открие официалната част на програмата, посветена на Деня на Жабешкото блато.\r\n***\r\nОт 11.00 часа в к-с „Лазур“ кметът Димитър Николов ще открие новия филиал на ДГ „Ханс Кристиян Андерсен“.\r\n***\r\nОт 16.30 часа в Културен център „Морско казино“ ще бъдат наградени победителите в Националния конкурс „Водата – извор на живот“.\r\n***\r\nОт 17.00 часа общинският съветник от ГЕРБ - Бургас Антон Берданков ще има приемен ден в централата на партията на ул. „Конт Андрованти“ 5.\r\n***\r\nОт 19.00 часа в Държавната опера в града ще бъде представен спектакълът „Циганката“.\r\n*** \r\nОт 11.00 часа във фоайето пред зала „Варна“ на Община Варна ще се състои награждаването на победителя от конкурса за лого „Варна – Европейски град на спорта 2019 г.“, за чиято титла градът е кандидат. \r\n*** \r\nОт 11.00 часа в сградата на Музея на Възраждането във Варна ще бъде открита изложба с реквизит от филма „Капитан Петко войвода“. \r\n***\r\nОт 14.00 часа общинският съветник от ПП ГЕРБ Николай Малев организира приемни за граждани в офиса на партията на ул. „Георги Бенковски” №1.\r\n***\r\nОт 16.30 часа в Дома на културата на слепите ще се състои пролетен концерт „Гласовете ви чувам”. \r\n*** \r\nОт 07.30 часа в църква „Св. 40 мъченици” ще се проведе празнична Света литургия, отслужена от Негово Високопреосвещенство Великотърновския митрополит Григорий, с участието на квартет „Ангелски гласове“. \r\n*** \r\nОт 09.00 часа в двора на църквата „Св. 40 мъченици” ще бъдат поднесени цветя на саркофага на цар Калоян. \r\n*** \r\nОт 09.10 часа в двора на църквата „Св. 40 мъченици” ще бъде декламиран текст от Асеневата колона, слово ще произнесе кметът на Община Велико Търново инж. Даниел Панов, ще бъде отслужен водосвет  и благослов за здраве и ще бъдат поръсени представителната част на Национален военен университет „Васил Левски”и  знамената на Велико Търново. \r\n*** \r\nОт 09.45 часа от църквата „Св. 40 мъченици” до сградата на Община Велико Търново ще тръгне празнично шествие с портретите на благодетелите на града. \r\n***\r\nОт 10.00 часа в парк -хотел „Асеневци“ ще се проведе заседание на Комитета за наблюдение на Програма ИНТЕРРЕГ V-A Румъния – България 2014 – 2020 г. То ще бъде председателствано от заместник-министъра на регионалното развитие и благоустройството Деница Николова.\r\n*** \r\nОт 10.30 часа пред сградата на Община Велико Търново ще се състои празничен ритуал за издигане на знамената, празнично слово ще поризнесе кметът на Община Велико Търново инж. Даниел Панов, кмет на Община Велико Търново, благослов ще отслужи Негово Високопреосвещенство Великотърновския митрополит Григорий. \r\n*** \r\nОт 10.30 до 16.00 часа в Хуманитарна гимназия, на ул. „Михаил Кефалов“№2, ще стартира кандидат-студентската кампания в Медицински университет гр.Варна, филиал Велико Търново и ще се проведе Ден на отворените врати. \r\n*** \r\nОт 11.00 до 13.00 часа пред сградата на Община Велико Търново ще се проведе концерт с участието на Нели Рангелова и Поли Паскова с празнично хоро.\r\n*** \r\nОт 11.00 часа в МДТ „К. Кисимов” ще се проведе тържествена сесия на Великотърновския общински съвет. \r\n*** \r\nОт 14.00 до 17.00 часа от площад „Цар Асен І“ ще тръгва безплатна пешеходна обиколка с беседа „Духовното величие на столичния Търновград“ по маршрут: пл. „Цар Асен І“ - АМР „Царевец“ - през „Асеновата порта“ към Митрополитската църква „Свети Първоапостоли  Петър и Павел” и църквата “Св. Иван Рилски” - „Шишманова баня” и „Владишки мост” - манастира „Великата лавра“ и църквата „Св. 40 мъченици”. \r\n***\r\nОт 16.15 часа в зала „Радикално“ в сградата на Корпус „Скулптура“ на Ректората на ВТУ „Св.св.Кирил и Методий“ ще бъде открита международна академична конференция по съвременна философия и култура под надслов „Сближаване на различията : глобално мислене и локално съществуване“.\r\n*** \r\nОт 16.30 часа пред Областния информационен център ще се състои подгряващо парти. \r\n*** \r\nОт 17.30 часа пред Областен информационен център до площад „Цар Асен І“ ще тръгне Стрийт парад. \r\n*** \r\nОт 20.00 часа на площад „Цар Асен І“ ще бъде излъчен Аудио-визуален спектакъл „Царевград Търнов- звук и светлина“ и ще се състои празнични заря.\r\n***\r\nОт 17.00 часа в малката зала на Художествената галерия „Иван Фунев“ ще бъде открита изложба скулптора посветена на 140 години от рождението на проф. Андрей Николов.\r\n***\r\nОт 18.30 часа в Ритуалната зала ще се състои концерт на Симфониета Враца посветен на Международния ден на франкофоните „Парижките… мелодии“.\r\n***\r\nОт 10.00 часа в центъра на селото ще се състои  детски празник „Пролет е дошла“. \r\n***\r\nОт 12.00 часа в НЧ „Градина Върбица -1894“ ще се състои пролетен концерт с участието на читалищни колективи. \r\n***\r\nОт 17.00 часа Клуб на пенсионера „Асен Разцветников“ с. Драганово ще се състои пролетен концерт с участието на самодейни колективи от НЧ „Съединение-1888“ и КП „Асен Разцветников“.\r\n***\r\nОт 14.00 часа в библиотеката при Народно читалище „Съгласие - 1890” –  Каварна ще гостуват ученици от I Б и II Б клас при ОУ „Йордан Йовков” с класни ръководители Галя Димитрова и Снежана Йорданова. Децата са подготвили импровизирано телевизионно предаване, наречено „Водните капчици”, по повод Световния ден на водата, който се отбелязва ежегодно на 22 март.\r\n***\r\nОт 15.00 часа в кабинета на председателя на Общински съвет – Кюстендил ще се проведе пресконференция във връзка с предстоящото заседание на Общински съвет.\r\n***\r\nОт 18.00 часа в залата на Художествена галерия „Станислав Доспевски“ ще се проведе творческа среща с писателя Илия Михайлов.\r\n***\r\nОт 12.00 часа в в театралния салон „Георги Русев“, Пернишкият драматичен театър „Боян Дановски“ ще представи премиерно детско-образователния спектакъл „Не пресичай на червено“.\r\n***\r\nОт 10.00 часа в Регионалния пресклуб на БТА ще се проведе журналистически семинар за представители на регионални медии, организиран от Европейския парламент в България.\r\n***\r\nОт 11.00 часа в присъствието на кмета на Пловдив инж. Иван Тотев и кмета на район \"Тракия\" Костадин Димитров ще бъде обявено началото на строителната програма на район \"Тракия\" за 2018 година.\r\n***\r\nОт 11.00 часа отваря врати Спортната зала на СУ „Св. Патриарх Евтимий“ на ул. „Г. М. Димитров“ № 20, в залата ще се проведе общоградски празник по повод Световния ден на водата – 22 март. На откриването ще присъства заместник-кметът „Спорт, младежки дейности и социална политика на Община Пловдив Георги Титюков.\r\n***\r\nОбщинските съветници от ГЕРБ организират приемни за граждани. Петър Попов - от 17.30 до 19.00 часа в офиса на ГЕРБ в район „Западен” на ул. ”Царевец” №9;  Ясен Михайлов - от 17.30 до 19.00 часа в офиса на ГЕРБ в район „Западен” на ул. ”Царевец” №9;  Гошо Къчков - от 17.30 до 19.00 часа в офиса на ГЕРБ в район „Северен” на бул. ”Марица” №91; Пенчо Малинов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; Веселин Маневски - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А.\r\n***\r\nОт 18.00 часа в новата Камерна зала на Областната администрация, ще се състои награждаването на децата, участвали в конкурса за рисунка на тема „Водата е живот“, който се организира по случай Световния ден на водата – 22 март.\r\n***\r\nОт 18.00 часа на 3-ти етаж в Mall Rousse ще се състои церемонията по награждаване на победителите в Международния конкурс за рисунка и фотография, посветен на Световния ден на водата – 22 март, на тема „Вода и природа”.\r\n*** \r\nОт 18.00 часа във фоайето пред Аулата на Русенския университет „Ангел Кънчев“ ще се открие изложбата на световно известния френски визуален артист и кинорежисьор JULIEN DE CASABIANCA. \r\n***\r\nОт 18.30 часа в Аулата на Русенския университет „Ангел Кънчев“ с тържество ще бъде закрито честването на франкофонските дни в града.\r\n***\r\nОт 09.30 часа в посетителския център на Национален парк „Рила“ ще се проведе Ден на отворените врати - експерти ще предоставят информация за Световния ден и материали за Националния парк и околната среда и ще изнасят беседи пред посетителите.\r\n***\r\nОт 09.30 часа в посетителския център на Национален парк „Рила“ ще се проведе Ден на отворените врати - експерти ще предоставят информация за Световния ден и материали за Националния парк и околната среда и ще изнасят беседи пред посетителите.\r\n***\r\nОт 18.00 часа в салона на ПБНЧ „Еленка и Кирил Д. Аврамови-1856” ще се проведе празничен концерт, посветен на 140 годишнината  от Освобождението на България.\r\n***\r\nОт 11.00 часа в ОД МВР-Смолян ще бъде представен отчет на дирекцията за миналата година. На събитието ще присъства зам.-главния секретар на МВР – главен комисар Георги Арабаджиев и главен комисар Николай Николов – директор на ГД ПБЗН. \r\n***\r\nОт  14.00 часа в Регионалния исторически музей „Стою Шишков“ – Смолян, Областният информационен център – Смолян ще открие изложба с всички творби участвали в конкурса „Символите на моя роден край“. \r\n*** \r\nОт 9.30 часа в Шуменски окръжен съд ще се проведе поредно заседание по делото „Хитрино“.\r\n*** \r\nОт 12.00 часа на партерния етаж на Хирургическия блок, с тържествен водосвет ще бъде открит новият асансьор на „МБАЛ-Шумен”. \r\n*** \r\nОт 14.00 часа в зала 203 в сградата на общината ще се състои заседание на ПК „Просвета, образование и наука”.\r\n*** \r\nОт 15.15 часа в ПГСАГ – Шумен ще бъде дадено началото на теоретичния тест, част от Регионално състезание „Най- добър млад строител“. \r\n*** \r\nОт 15.00 часа  в зала 304 в сградата на общината ще се състои заседание на ПК „Бюджет и финанси”.\r\n*** \r\nОт 16.00 часа в зала 363 в сградата на общината ще се състои заседание на ПК „Териториално развитие и селищно устройство.\r\n*** \r\nОт 14.30 часа в заседателна зала на ДКТ „Васил Друмев“ ще бъде дадена  на пресконференция по повод предстоящият Световен ден на театъра.", "date": "2018.03.21", "title": "Предстоящи събития в страната за 22 март  (Агенция „Фокус“)"}
{"url": "http://www.focus-news.net/news/2018/03/21/2502295/sport-srabskiyat-natsionalen-otbor-ima-nov-kapitan.html", "text": "Сръбският национален отбор има нов капитан. Това е левият краен бранител на Рома Александър Коларов, който взима лентата от Бранислав Иванович. Селекционерът на тима Младен Кръстаич обясни, че решението е изцяло негово, като няма никакви проблеми с Иванович и той ще играе в националния отбор. Всъщност става дума за вътрешен въпрос. \r\nВ петък Сърбия ще играе контрола с Мароко, а идния вторник предстои проверка срещу Нигерия. На световното първенство в Русия сърбите са в група „Е“ на Мондиал 2018 заедно с отборите на Бразилия, Швейцария и Коста Рика.", "date": "2018.03.21", "title": "Спорт: Сръбският национален отбор има нов капитан"}
{"url": "http://www.focus-news.net/news/2018/03/21/2502298/pregled-na-mezhdunarodnite-novini-do-19-chasa-agentsiya-fokus.html", "text": "Държавният глава на Словакия Андрей Киска обяви в сряда, че е одобрил новото правителство на Петер Пелегрини, чийто предшественик Роберт Фицо подаде оставка заради политическата криза, последвала след убийството на разследващ корупцията журналист.\r\n„Взех решение да назнача (Петър) Пелегрини за министър-председател и ще приема предложението му за назначаване на нови членове на правителството\", заяви пред репортери Киска само ден, след като отказа да одобри кабинета на Пелегрини.\r\n*** От посолството на Великобритания в Москва заявиха в сряда, че Русия не е предоставила отговори по време на брифинг от външното министерство, за да обясни гледната точка на страната относно отравянето на бившия офицер от Главното разузнавателно управление (ГРУ) Сергей Скрипал.\r\n„Не получихме никакво достоверно обяснение защо даден нервен агент, произведен в Русия, е бил използван на територията на Великобритания. Вместо да дава отговори, Русия продължава да разпространява лъжи и дезинформация\", се казва в съобщение от посолството, публикувано в социалната мрежа „Туитър“.\r\n***  Руското правителство разкритикува Великобритания за отказа ѝ да сътрудничи в разследването на бившия служител на ГРУ Сергей Скрипал в Южна Англия, критикувайки я заради нейните „русофобия“ и „островен манталитет“.\r\n„Отдалечете се малко от вашата русофобия, от вашия островен манталитет“, заяви директорът на отдела на МВнР на Русия по въпросите, свързани с неразпространяването и контрола над въоръжението Владимир Ермаков по време на среща в министерството заедно с представителите на чуждестранните дипломатически мисии.\r\n***  Държавният департамент на САЩ съобщи, че САЩ продължават да подкрепят продължаващите преговори под егидата на ООН за решаването на проблема с името на Македония.\r\n\"Надяваме се, че лидерите на Македония и Гърция ще постигнат взаимно приемливо решение в интерес на евроатлантическата интеграция, икономическия просперитет, мира и сигурността в региона\" пише в официално заявление на Държавния Департамент.\r\nИзявлението на САЩ идва в навечерието на среща на външните министри на Македония и Гърция Никола Димитров и Никос Кодзиас посредника на ООН Матю Нимиц, на 30 март във Виена. Срещата е друг опит да се представят мненията на двете страни за намиране на приемливо решение на спора за името.\r\nПо-рано, по време на посещението си в Скопие помощник-държавният секретар на САЩ за Европа и Евразия, Уес Мичъл повтори подкрепата си за решаване на спора с Гърция за конституционното име, но подчерта, че това единствено може да бъде постигнато в преговорите между двете страни.\r\n*** В новия кръг от преговори на техническо ниво между Сърбия и Косово не е постигнат напредък, съобщиха от Европейската комисия, като призоваха двете страни да увеличат усилията си за изпълнение на вече съществуващите споразумения.\r\nОсновна тема на разговорите в Брюксел бяха именно договорите, сключени в рамките на диалога като Общността на сръбските общини, енергетиката, интегрираното управление на границите и свободата на движение.\r\n„Въпреки че преговорите бяха задълбочени, напредък не бе постигнат. Европейският съюз призовава и двете страни да увеличат усилията си по отношение на прилагането на договореностите, припомняйки, че напредъкът в нормализирането на отношенията е ключов елемент на европейския им път“, заяви говорителят на Европейската комисия Мая Коциянчич. \r\nБелградската делегация на тридневните разговори (от 19-21 март) на експертно ниво ръководеше директорът на правителствената Канцеларията за Косово и Метохия Марко Джурич, а делегацията от Прищина бе водена от Авни Арифи.\r\nСпоред белградското издание „Вечерне новости\" среща в сряда, на която е трябвало да се обсъди свобода на движение, не се е състояла изобщо поради „неподготвеност“ за дискусията, за което Белград обвини Прищина.  \r\nВ петък президентите на Сърбия и Косово, съответно Александър Вучич и Хашим Тачи, ще се срещнат в Брюксел, за да продължат диалога за нормализиране на двустранните отношения, допълни още Коциянчич, като припомни, че Брюксел очаква пълно прилагане на всички постигнати споразумения между Белград и Прищина, включително и това за създаване на Общността на сръбски общини.\r\nПредишният диалог между Белград и Прищина на техническо равнище, медииран от ЕС, се състоя в края на февруари след прекъсване за повече година.\r\n***  Според албанския министър-председател Еди Рама Сърбия не се намира преди страната му по пътя към Европейския съюз, защото е изправена пред болезнения процес в Косово.\r\nВъпреки, че в новата Стратегия за разширяването на ЕС Сърбия да е маркирана, редом с Черна Гора като водач сред потенциалните нови членове на Съюза на Балканите, Рама очаква, че положението през 2025 г. няма да е подобно.\r\n\"Сърбия няма да стане член на ЕС преди Албания, това го знаем със сигурност. Сърбия трябва да премине през болезнения процес на признаване на Косово или поне да разреши проблема с него. Твърдо вярвам, че е необходимо чудо и това няма да се случи - Сърбия да влезе в ЕС преди нас\", заяви Рама.\r\nСъщевременно Рама заяви, че е оптимистичен относно зелената светлина от Брюксел за Албания и Македония и  допълни че Европа се нуждае от Балканите. \"От съображения за сигурност това е напълно ясно и кризата с мигрантите го показа много ясно\", убеден е той.\r\n***", "date": "2018.03.21", "title": "Преглед на международните новини до 19 часа (Агенция „Фокус“)"}
{"url": "http://www.focus-news.net/news/2018/03/21/2502299/inzh-deyan-ivanov-kmet-na-beloslav-chetiri-detski-ploshtadki-sa-izgradeni-na-teritoriyata-na-obshtinata-prez-poslednata-godina.html", "text": "Четири детски площадки са изградени на територията на община Белослав през последната година. Това каза в интервю за Радио „Фокус“ – Варна кметът на Община Белослав инж. Деян Иванов. Той отчете, че през 2017 година са приключили дейностите по рекултивацията на старото общинско депо за неопасни отпадъци в местност Дълбок дол. Реализацията на обект „Закриване и рекултивация на общинско депо за неопасни отпадъци местност Дълбок дол в землището на гр. Белослав” е осъществена по одобрен проект от Предприятието за управление на дейностите по опазване на околната среда на стойност около 1 млн. лв. „Изградихме на сто процента канализацията в град Белослав на стойност 330 000 лева, както и водопровода в село Разделна, част Север, като общата стойност на проекта е малко под 800 000 лева. През 2017 година завърши и основният ремонт на читалището в село Разделна. Такъв не е правен от съществуването на читалището, което е най-старото в общината“, инж. Деян Иванов.\r\nМарияна ВАЛЕНТИНОВА", "date": "2018.03.21", "title": "Инж. Деян Иванов, кмет на Белослав: Четири детски площадки са изградени на територията на общината през последната година"}
{"url": "http://www.focus-news.net/news/2018/03/21/2502301/premierat-boyko-borisov-v-bryuksel-sotsialnoto-izmerenie-na-evropeyskiya-sayuz-tryabva-da-bade-zasileno-a-sotsialnoto-sblizhavane-uskoreno.html", "text": "Социалното измерение на Европейския съюз трябва да бъде засилено, а социалното сближаване ускорено. Това подчерта министър-председателят Бойко Борисов на пресконференция след Тристранната социална среща на върха за растеж и заетост в Брюксел, която събра ръководителите на европейските институции и на европейските социални партньори, съобщиха от правителствената информационна служба. Борисов посочи, че това е общата позиция на участниците в срещата, които по-рано обсъждаха основните предизвикателства за постигане на по-високи социални стандарти в Европа. \r\nМинистър-председателят заяви, че активната работа по подобряване на икономическия растеж трябва да продължи, защото води до подобряване и на благосъстоянието на европейските граждани. “Това означава наличие на високо конкурентна социална пазарна икономика, пълна трудова заетост и социален напредък”, каза Борисов. \r\nПремиерът подчерта и че Българското председателство ще продължи активно работата си по важните законодателни предложения в областта на заетостта и социалната политика. Целта ни е постигнем необходимия напредък. \"Готови сме да започнем своевременно и приоритетно анализа на новите инициативи на Европейската комисия\", каза Борисов.", "date": "2018.03.21", "title": "Премиерът Бойко Борисов в Брюксел: Социалното измерение на Европейския съюз трябва да бъде засилено, а социалното сближаване ускорено"}
{"url": "http://www.focus-news.net/news/2018/03/21/2502302/glavniyat-prokuror-sotir-tsatsarov-ministar-valentin-radev-i-ministar-nikolay-nankov-shte-dadat-savmesten-brifing-na-22-mart.html", "text": "На 22 март, от 11.30 часа в сградата на МВР главният прокурор Сотир Цацаров, министърът на вътрешните работи Валентин Радев и министърът на регионалното развитие и благоустройството Николай Нанков ще дадат съвместен брифинг за резултатите от проверките на пешеходните пътеки на територията на цялата страна. Това съобщиха от пресцентъра на Прокуратурата на Р България.", "date": "2018.03.21", "title": "Главният прокурор Сотир Цацаров, министър Валентин Радев и министър Николай Нанков ще дадат съвместен брифинг на 22 март"}
{"url": "http://www.focus-news.net/news/2018/03/21/2502304/nimh-utre-shte-bade-studeno-i-pochti-v-tsyalata-strana-shte-vali-snyag.html", "text": "През следващото денонощие метеорологичната обстановка ще се усложни. През нощта със слаб, утре – с умерен и временно силен североизточен вятър ще продължи да нахлува студен въздух. Валежите ще продължат и ще се усилят: в Северна България и високите котловинни полета ще са от сняг, в Горнотракийската низина през нощта ще са от дъжд, но със застудяването през деня и там дъждът ще се примесва и ще преминава в сняг; само в крайните югозападни райони валежът ще остане от дъжд. Ще се образува снежна покривка, а на много места в Северна България и по високопланинските проходи ще има условия за виелици и навявания. Сутрешните температури ще са между минус 2° и 3°, през деня ще се понижават и към 14 часа ще са между минус 3° и 2°, по-високи в крайните югозападни райони. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Георги Цеков.\r\nАтмосферното налягане ще се  понижава; в началото на денонощието все още ще е по-високо от средното, но вечерта вече ще е значително по-ниско.\r\nНад Черноморието ще е облачно с валежи от мокър сняг, в южните райони – от дъжд. Ще духа умерен до силен североизточен вятър. Максималните температури ще са между 2° и 6°. Температурата на морската вода е 5-7°. Вълнението на морето ще е предимно 3 бала.\r\nВ планините ще вали сняг, ще има условия за снегонавявания. Вятърът ще е умерен до силен от изток- североизток, по най-високите върхове – от юг, привечер ще се усили. Максималната температура на височина 1200 метра ще е около минус 3°, на 2000 метра – около минус 6°.\r\nПрез нощта срещу петък валежите ще продължат, вече и в по-голямата част от Южна България ще вали сняг. В петък през деня валежите ще отслабват, но едва привечер ще започнат да спират. Вятърът ще отслабне, в Южна България чувствително. Максималните температури в по-голямата част от Северна България ще са около нулата – там ще вали сняг, в Южна и по Черноморието – до 7°-8°, с валежи, отново предимно от дъжд. В събота ще преобладава облачно време, на места ще превали слаб сняг. Вятърът в Западна България ще стихне. Сутрешните температури ще са отрицателни – в Северна България ще са и под минус 5°, дневните ще са предимно между 0° и 5°. В неделя вероятността за валежи е по-малка, ще има и разкъсвания и намаления на облачността. Вятърът ще се ориентира от юг-югоизток и ще се затопля, повече в източната половина от страната, където вятърът ще е умерен. Към вечерта от юг-югозапад ще завали дъжд.", "date": "2018.03.21", "title": "НИМХ: Утре ще бъде студено и почти в цялата страна ще вали сняг"}
{"url": "http://www.focus-news.net/news/2018/03/21/2502303/faz-angela-merkel-provokira-spor-mezhdu-hds-i-hss-za-prinadlezhnostta-na-islyama-kam-germaniya.html", "text": "Канцлерът на ФРГ Ангела Меркел обяви за една от основните цели на четвъртия си мандат сплотяването на германското общество. По този начин обаче тя разпали отново конфликта между двете „сестрински“ партии – Християндемократическия (ХДС) и Християнсоциалния (ХСС) –  за принадлежността на исляма към Германия, отбелязват в редакцията на националния ежедневник Die Frankfurter Allgemeine Zeitung. \r\nВ рамките на реч пред Бундестага Меркел подчерта в отговор на изявление на федералния вътрешен министър Хорст Зеехофер (ХСС), че ислямът е част от страната. Позицията на баварския политк бе подкрепена и от още един водещ политик на баварския ХСС – Александер Добринт. \t\r\nПредседателят на баварския Християнсоциален съюз (ХСС) Хорст Зеехофер, който встъпи в длъжност като федерален министър на вътрешните работи на ФРГ преди броени дни, не смята, че ислямът е част от културата на страната. В разговор с редакцията на вестник BILD той бе категоричен: „Ислямът не принадлежи към Германия; Германия е повлияна от християнството. Принадлежат й почивните недели, църковни празници и ритуали като Великден, Петдесетница и Коледа“. Същевременно обаче Зеехофер допълни, че „мюсюлманите, разбира се, са част от Германия“. \r\nНовият вътрешен министър на ФРГ увери, че „ще потърся диалог“ с мюсюлманските организации в страната. „Моето послание е, че мюсюлманите трябва да живеят с нас, не до или срещу нас, но за да постигнем това, ние се нуждаем от взаимно разбиране и мислене, а това се постига само чрез разговори\", подчерта баварският политик.\r\n„Ислямът принадлежи към Германия“ – с това изречение бившият президент на ФРГ Кристиан Вулф (2010-2012 г.) влезе в историята.: Тереза Герова", "date": "2018.03.21", "title": "FAZ: Ангела Меркел провокира спор между ХДС и ХСС за принадлежността на исляма към Германия"}
{"url": "http://www.focus-news.net/news/2018/03/21/2502292/lovech-vsichki-sindikalni-chlenove-i-pochti-vsichki-sluzhiteli-v-zatvora-v-grada-sa-podkrepili-podpiskata-evropa-i-za-nas.html", "text": "Всички синдикални членове и почти всички служители в затвора в Ловеч са подкрепили подписката „Европа и за нас“. Това съобщи за Радио „Фокус“ – Велико Търново Пламена Петкова, председател на СД на ССЗБ в град Ловеч. Събирането на подписи започна във всички затвори, арести и съдилища. Исканията са държавните институции да не остават безучастни свидетели на социалното напрежение в затворите и за предприемане на незабавни действия, с които да се гарантира възстановяването на социалната справедливост в Сектор „Сигурност“. Пламена Петкова посочи, че синдикалното дружество на ССЗБ в затвора в град Ловеч е с многочислен състав, като към днешна дата членовете са 178. Подписката е била подписана и подкрепена не само от всички членове, но и от почти всички служители на затвора и на затворническите общежития към затвора в Ловеч, които са три. „Това, което е имаме като подписи, не само от членовете на синдикалните дружества, но и на служителите, които работят в пеницитарната система, ще бъде събрано. По всяка вероятност подписката няма да бъде внесена предвид развоя на събитията“, посочи Пламена Петкова. Тя посочи, че тепърва ССЗБ предстои ССЗБ да излезе със становище. Предстоящите действия на синдикатите ще бъдат уточнени по време на срещата, която ще се проведе в петък в град Пловдив.\r\nНадежда КРЪСТЕВА", "date": "2018.03.21", "title": "Ловеч: Всички синдикални членове и почти всички служители в затвора в града са подкрепили подписката „Европа и за нас“"}
{"url": "http://www.focus-news.net/news/2018/03/21/2502306/razgrad-dvizhenieto-po-pat-balkanski-blagoevo-se-osashtestvyava-v-edna-lenta-dvuposochno-poradi-avariral-tezhkotovaren-avtomobil.html", "text": "Движението по път III-2004 Балкански - Благоево в област Разград се осъществява в една лента, двупосочно, поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\".\r\nШофьорите да се движат с повишено внимание и съобразена скорост.", "date": "2018.03.21", "title": "Разград: Движението по път Балкански - Благоево се осъществява в една лента, двупосочно, поради аварирал тежкотоварен автомобил"}
{"url": "http://www.focus-news.net/news/2018/03/21/2502309/protoyerey-georgi-stoimenov-provadiyska-duhovna-okoliya-prez-tazi-godina-shte-zavarshim-remontite-na-hramovete-v-selata-venchan-zhitnitsa-i-cherkovna.html", "text": "През тази година се очаква да бъдат завършени ремонтите на храмовете в селата Венчан, Житница и Черковна в община Провадия. Това каза за Радио „Фокус“ – Варна протойерей Георги Стоименов, архиерейски наместник на Провадийска духовна околия. Той отбеляза, че отново с помощта на дарители през годините са осъществени ремонти на храмове в околията.\r\n„Последните пет години отново с помощта на дарители и спомоществователи успяхме да ремонтираме храма в село Блъсково, храма в село Бързица, както и храмовете „Свети Николай“ и „Свети Георги“ в Провадия“, каза още протойерей Георги Стоименов. Възстановени са храмовете в селата Габърница и Невша.\r\nМарияна ВАЛЕНТИНОВА", "date": "2018.03.21", "title": "Протойерей Георги Стоименов, Провадийска духовна околия: През тази година ще завършим ремонтите на храмовете в селата Венчан, Житница и Черковна"}
{"url": "http://www.focus-news.net/news/2018/03/21/2502300/sarbiya-es-ne-izpalnyava-zadalzheniyata-si-na-garant-v-pregovorite-za-kosovo.html", "text": "Европейският съюз, който е гарант на преговорите за нормализирането на двустранните отношения между Белград и Прищина, не планира да изиска от албанските власти в Косово създаването на Общност на сръбските общини в страната. Това заяви държавният глава на Сърбия Александър Вучич в рамките на реч към гражданите по повод годишнината от погрома над сръбското население в Косово от 17 март 2004 г., предава REGNUM.\r\n„Не вярвахме, че албанците ще направят нещо в полза на сърбите, но водим преговори под егидата на ЕС, разчитайки, че Брюксел ще стане гарант на изпълнението на споразумението. Въпреки това съм длъжен да кажа, че ЕС не иска създаването на подобна общност (на сръбските общини – бел.р.). В противен случай неговите условия за визова либерализация на косовските албанци биха включвали точно това, а не демаркацията на границата с Черна гора“, подчерта Вучич. \r\nСръбският президент напомни, че в Брюкселското споразумение от 2013 г. шест от 15-те точки се отнасят за създаването на Общността на сръбските общини в Косово, въпреки че договореното остава на хартия и до ден днешен.\r\n„В продължение на пет години се опитваме  постигнем мир и да разплетем косовски възел. В продължение на пет години никой не иска това да се случи\", коментира Вучич.: Тереза Герова", "date": "2018.03.21", "title": "Сърбия: ЕС не изпълнява задълженията си на гарант в преговорите за Косово"}
{"url": "http://www.focus-news.net/news/2018/03/21/2502307/tsvetan-tsvetanov-gerb-nash-angazhiment-e-da-podkrepyame-razvitieto-na-obshtina-svishtov.html", "text": "Наш ангажимент е да подкрепяме развитието на община Свищов. В настоящия програмен период 7,4 млрд. лева са осигурени, за да могат общините да кандидатстват за финансиране на проектите си. Това съобщи председателят на ПГ на ГЕРБ и зам.-председател на партията Цветан Цветанов по време на среща с граждани на Свищов, съобщиха от пресцентъра на ПП ГЕРБ. Заедно с Цветанов на срещата присъстваха и великотърновският кмет Даниел Панов, депутатът от ГЕРБ-Свищов Станислава Стоянова, председателят на Общинския съвет д-р Кристиян Кирилов и свищовският градоначалник Генчо Генчев.\r\nЦветан Цветанов отбеляза, че България трябва да има и своето решение какво да прави и след 2020 г., като усилията ни трябва да са насочени към запазването на кохезионната политика. „Общините у нас се нуждаят от европейската солидарност. Когато се обсъждат политиките в новия програмен период, трябва да бъдем единни и като българи да отстояваме общите си интереси“, коментира зам.-председателят на ГЕРБ.\r\n„Фалшивите новини са голям проблем в момента. Много хора са наивни и им вярват. Отговорът на фалшивите новини са срещите като тази. Ние, политиците, трябва да мислим като родители, защото в момента се създават условия за увеличаване на агресията. За съжаление, в голямата политика има огромна конфронтация, която води до разделение в обществото“, каза още Цветанов.\r\n„Европейските средства преобразяват общините“, категоричен бе великотърновският кмет Даниел Панов. „Това, което виждам, че се случва в Свищов, е плод на единомислие и сериозна работа. Това е един пример, който политиците от опозицията трябва да следват, вместо да използват езика на омразата“, препоръча Панов. По думите му в Свищов показват как може да се работи заедно, защото кметът е от БСП, а председателят на Общинския съвет е от ГЕРБ. „Нагоре не се върви, като се насажда омраза към другия“, обясни кметът на Велико Търново.\r\nПред присъстващите свои съграждани градоначалникът на Свищов Генчо Генчев сподели, че през годините общината е загубила много. Той съобщи, че благодарение на отпуснатите от правителството в края на миналата година над 2 млн. лева ще се ремонтират над 45 улици в града и ще се подновят водопроводни връзки.", "date": "2018.03.21", "title": "Цветан Цветанов, ГЕРБ: Наш ангажимент е да подкрепяме развитието на община Свищов"}
{"url": "http://www.focus-news.net/news/2018/03/21/2502305/afp-donald-tramp-i-emanyuel-makron-se-saglasiha-da-darzhat-rusiya-otgovorna-za-otravyaneto-na-sergey-skripal.html", "text": "Президентът на САЩ Доналд Тръмп, който е подложен на вътрешен натиск заради нежеланието му да се противопостави на Владимир Путин, сега е готов да „държи Русия отговорна\" за отравянето на бившия офицер от руското Главното разузнавателно управление (ГРУ) Сергей Скрипал във Великобритания, отбелязва агенция AFP.\r\nОт Белия дом разпространиха съобщение, от което става ясно, че в рамките на телефонен разговор Тръмп и френският държавен глава Емануел Макрон „потвърдиха солидарността си с Обединеното кралство вследствие на използването от Русия на химическо оръжие срещу гражданин на британска земя\".\r\nМосква е обвинена в опит за убийство на бившия офицер от ГРУ Сергей Скрипал в британския град Солзбъри чрез нелегален агент - обвинение, което Кремъл отрича.\r\nТръмп и Макрон, който ще посети Вашингтон в края на април,  „се съгласиха, че е необходимо да се предприемат действия, за да бъде държана Русия отговорна\", поясниха от Белия дом.: Тереза Герова", "date": "2018.03.21", "title": "AFP: Доналд Тръмп и Еманюел Макрон се съгласиха да „държат Русия отговорна“ за отравянето на Сергей Скрипал"}
{"url": "http://www.focus-news.net/news/2018/03/21/2502311/lyublyana-nacheva-obshtina-kyustendil-v-minaloto-horata-ot-grada-zanasyali-na-obroka-na-sv-chetirideset-machenitsi-v-hisarlaka-pitka-i-plodove.html", "text": "В миналото хората от Кюстендил занасяли на оброка на Св. Четиридесет мъченици в „Хисарлъка” питка и плодове. Това каза пред Радио „Фокус” – Кюстендил експертът „Духовно развитие и работа с подрастващите” към отдел „Култура и духовно развитие” в Община Кюстендил Любляна Начева. „В днешно време отново има търсене на религиозния смисъл на празника, връщане към старите изконни ценности, възнасянето на питката на свещения оброк. Днес това място е подновено и там има един малък параклис, който е посветен на Свети Четиридесет мъченици”, каза Любляна Начева. По думите й традицията била такава – хората възнасяли не просто хляб, а плодове, запалвали свещица на този оброк, напръсквали се със свещената вода от изворчето, което там тече и си пожелавали здраве, късмет, успех на дома и благоденствие. „В днешно време празникът е доста осъвременен. Има културна програма, народно веселие. Различни занаятчии изнасят своите произведения и той става много пъстър, но самата символика, която носят девойката „Кюстендилска пролет” и нейните подгласнички, венецът, короната, на тази девойка се възприема като олицетворение на победата, като почетен знак, като символ на пролетта, на радостта, на веселието и щастието. Питката, която девойката поднася на Свети Четиридесет мъченици също е едно осмисляне на старата традиция и опит за нейното осъвременяване”, каза Любляна Начева. Според нея на хълма девойките занасят и хидра с минерална вода, защото Кюстендил е град на минерална вода и това е един от основните символи, както и плодородието в плодовете, които девойките също занасят на този свещен оброк.\r\nВенцеслав ИЛЧЕВ", "date": "2018.03.21", "title": "Любляна Начева, Община Кюстендил: В миналото хората от града занасяли на оброка на Св. Четиридесет мъченици в „Хисарлъка” питка и плодове"}
{"url": "http://www.focus-news.net/news/2018/03/21/2502328/sport-balgariya-startira-s-ravenstvo-sreshtu-ispaniya-v-elitniya-krag-ot-evropeyskite-kvalrifikatsii-po-futbol-za-yunoshi-do-19-godini.html", "text": "Юношеският национален отбор на България до 19 години завърши 0:0 срещу Испания в мач от първи кръг в Група 6 на елитния кръг от квалификациите за Евро 2018 във Финландия. Двубоят се игра на стадион \"Гийермо Амор\" в Бенидорм. \r\nОсвен Испания, в групата на България са също Франция и Белгия. Мачът между тях, който бе изигран по-рано днес, завърши 3:2 в полза за французите. \r\nШампионатът ще се проведе във Финландия през лятото, в периода 16-29 юли.", "date": "2018.03.21", "title": "Спорт: България стартира с равенство срещу Испания в елитния кръг от европейските квалрификации по футбол за юноши до 19 години"}
{"url": "http://www.focus-news.net/news/2018/03/21/2502329/varna-obshtinskiyat-savet-prie-novata-sistema-za-priem-na-parvoklasnitsi.html", "text": "Общинският съвет прие новата система от правила за електронен прием в първи клас в училищата на територията на община Варна. Това съобщиха от пресцентъра на Общински съвет – Варна. В нея са заложени няколко критерия, най-важният от които остава близостта до учебното заведение по постоянен или настоящ адрес.\r\nВ системата първокласниците са разделени на 4 групи. В първа група попадат децата, чийто семейства повече от три години са на един и същи адрес в прилежащия район на училището. Тази уседналост почти сигурно ще гарантира прием на детето в първи клас. Във втората група влизат малчуганите, които живеят в района повече от година, но по-малко от три години, а в трета група са семействата с променен адрес през последната една година. В четвърта група са децата, които живеят извън района на училището.\r\nКогато броят на децата в определена група е повече от местата за прием, първокласниците ще се подреждат по допълнителни критерии. Най-много точки ще получават децата, чиито братя и сестри са в същото училище и/или са завършили там подготвителна група.\r\nСистемата е изцяло съобразена с изискванията на наредбата за организация на дейностите в училищното образование на ресорното министерство. Единственият критерий, който Община Варна е добавила, е поредност на желанието на родителя за прием на детето в съответното училище. Промените ще влязат в сила за учебната 2018/2019 година.\r\nОбщинските съветници дадоха също съгласието си 165 варненци да получат еднократни помощи за лечение. Общата сума, която ще бъде отпусната от местната хазна, е 40 000 лв. Други 29 000 лева ще бъдат дадени на 10 двойки с варненски двойки с репродуктивни проблеми. За инвитро процедури в общинския бюджет тази година са заделени 170 000 лева.", "date": "2018.03.21", "title": "Варна: Общинският съвет прие новата система за прием на първокласници"}
{"url": "http://www.focus-news.net/news/2018/03/21/2502330/veliko-tarnovo-parkat-na-miniatyurite-obogati-svoyata-kolektsiya-s-9-novi-maketa-za-praznika-na-grada.html", "text": "С 9 нови макета е обогатена колекцията на парка на миниатюрите „Търновград – духът на хилядолетна България“ за празника на старата столица – 22-ри март, съобщиха от парка. Вече са експонирани мини копията на софийската църква „Свети Седмочисленици“ - София, търновската катедрална църква „Свето Рождество Богородично“, монумента „Св. Богородица“ от Хасково, жп гарите Варна и Пловдив, както и всички сгради от площад „Независимост“ в столицата. Под Царевец вече е и Рилският манастир – най-големия, най-красив и най-сложен макет в парка. Изработката на петте части на миниатюрата е продължила 6 месеца, като детайлите на Съборната манастирска църква „Рождество Богородично“, на прочутата Хрельова кула и манастирския комплекс са прецизно изпълнени на ръка.\r\nС новите попълнения колекцията „Мини България“ вече представя над 52 исторически и природни забележителности от цялата страна. Сбирката се разширява поетапно и вече е ход изработването на нови миниатюри макети – на Дряновския и Троянски манастир, Белоградчишката крепост, паметника „Бранителите на Стара Загора“ и др.\r\nЗа улеснение в парка вече има свободна Wi-Fi мрежа и интернет екскурзовод с QR кодове, който може да се ползва от всеки посетител със смартфон. На указателната табела на всеки макет има персонален QR код, който след като бъде сканиран с подходяща програма-четец, дава информация за съответния обект.\r\nНа празника на Велико Търново всеки 20-ти посетител ще може да разгледа безплатно парка, а ако той е придружен от семейството си преференцията ще бъде ползвана и от близките му.", "date": "2018.03.21", "title": "Велико Търново: Паркът на миниатюрите обогати своята колекция с 9 нови макета за празника на града"}
{"url": "http://www.focus-news.net/news/2018/03/21/2502310/zoran-zaev-otgovori-na-moskva-makedoniya-varvi-reshitelno-kam-nato.html", "text": "Министър-председателят на Македония Зоран Заев подчерта, че страната му е ориентирана към членство в НАТО още след обявяването на независимостта й в началото на 90-те години на миналия век – нещо, което подкрепя огромно мнозинство от гражданите й. Съответните коментари македонският премиер направи в отговор на изявлението на руското външно министерство за негативните последици от присъединяването на балканската страна към военния съюз на Запада – както за регионалната сигурност и за отношенията й с Москва, предава Sputnik в редакцията си за Сърбия. \r\n„От независимостта в началото на 90-те години на миналия век Македония е строго решена за членство в НАТО и има пълна подкрепа от македонските граждани. Нашият избор и недвусмислена решителност са евроатлантическата интеграция\", категоричен бе Заев.: Тереза Герова", "date": "2018.03.21", "title": "Зоран Заев отговори на Москва: Македония върви решително към НАТО"}
{"url": "http://www.focus-news.net/news/2018/03/21/2502332/inzh-vera-stanisheva-yuzdp-rolyata-na-vseki-edin-ot-nas-e-da-pazi-zelenite-bogatstva-na-prirodata-kakvito-sa-gorite.html", "text": "Ролята на всеки един от нас е да пази зелените богатства на природата, каквито са горите. Това каза за Радио „Фокус“ – Пирин инж. Вера Станишева, началник отдел „Възобновяване на горските територии“ към Югозападно държавно предприятие по повод Международния ден на горите. По думите й лесовъдите в Югозападно държавно предприятие възстановяват горските площи там, където е необходимо. „Гражданското общество може да се включи в опазването на природата като започне да залесява междублоковите пространства в населените места“, добави тя. Инж. Станишева отбеляза, че тази година честванията на Международния ден на гората са под мотото „Гори и устойчиви градове”. „Така че хората имат възможност да се включат като извършат местно, така нареченото залесяване“, коментира тя. Според нея обаче хората не са много отговорни към природата, а дори има случаи, когато експерти залесяват дадена площ, но пастири пускат своите животни в тези територии и така създават допълнителна работа на екипите. „Миналата година бяха изгорели и около 200 декара залесени гори, което създаде още работа на лесовъдите“, каза тя. Инж. Станишева препоръча на хората да опазват това, което лесовъдите създават и по този начин да изградят по-добра градска среда за живот.\r\nКристина МИТКОВА", "date": "2018.03.21", "title": "Инж. Вера Станишева, ЮЗДП: Ролята на всеки един от нас е да пази зелените богатства на природата, каквито са горите"}
{"url": "http://www.focus-news.net/news/2018/03/21/2502333/krasen-stanchev-ikonomist-okolo-6-miliarda-e-dalzhimiyat-kam-darzhavata-dds-ot-2000-godina-nasam.html", "text": "Около 6 милиарда е дължимият към държавата ДДС от 2000 година насам. Това каза в интервю за Радио „Фокус“ Красен Станчев, основател на Института за пазарна икономика и преподавател в Софийския университет „Св. Климент Охридски“. „Дължимата сума, по информация на НАП, е резултат от търсени вземания на различни институции“, обясни Станчев. „С други думи, годишните загуби за държавата възлизат на 340 милиона“, каза още той. По думите му, обаче, тези загуби са по-малко от загубите от обществени поръчки, възлизащи на около 500 милиона на година. „Тоест, вие имате например фалит на Кремиковци. И затова, че Кремиковци фалира, съответно БДЖ, Булгаргаз, НЕК, трите пристанища - две дунавски и бургаското пристанище, също не могат да си изплатят задълженията. Несъстоятелността на Кремиковци е 160 милиона, които са платени от новия собственик, но всички останали вземания в крайна сметка са загубени“, посочи Красен Станчев. Той допълни, че голяма част от 6-те милиарда са натрупани преди 2010 година. Той подчерта, че тук попадат три големи фалита – този на Кремиковци и свързаните с Кремиковци фалити, фалита на българската авиокомпания „Балкан“ и фалита на оловно-цинковия завод в Кърджали. „Фалитът и на трите предприятия се дължи на правителствена политика при участие на правителството като съсобственик в тях“, коментира Красен Станчев.", "date": "2018.03.21", "title": "Красен Станчев, икономист: Около 6 милиарда е дължимият към държавата ДДС от 2000 година насам"}
{"url": "http://www.focus-news.net/news/2018/03/21/2502331/the-jerusalem-post-bivshiyat-nachalnik-na-gsht-na-tsahal-tvardi-che-prez-2007-g-izrael-e-bil-gotova-za-voyna-sas-siriya.html", "text": "Бившият началникът на Генералния щаб на ЦАХАЛ Габи Ашкенази увери, че след въздушните удари срещу ядрен реактор в Сирия през 2007 г. израелската армия е била готова за война, пише вестник The Jerusalem Post.\r\n„Никога не се знае, но аз мислех, че има шанс\" за избухването на въоръжен конфликт, призна Ашкенази, който стоеше начело на израелската армия в нощта на ударите – 5 срещу 6 септември 2007 г. \r\n„Не е съвсем случайно, че обучихме звена на Голанските височини, не беше случайно, че имаше учения. Не искам да разяснявам всички подробности, но всъщност бяхме достатъчно готови за друга възможност\", увери Ашкенази.\r\nСлед получаването на конкретни сведения за съоръжението в пустинята на северната част на Сирия в провинция Дейр ез-Зор, е взето решение за провеждането на операцията, но по начин, който би принудил сирийският президент Башар Асад да реагира по начин, който изключва обявяването на война. Провеждането на мисията по дискретен начин е позволило на лидера на Дамаск „да каже на своя народ друга история“, обясни бившият началник на Генералния щаб на израелската армия. \r\n„След като пилотите бяха кацнали, отидох до 14-ия етаж на щабквартирата на армията, погледнах от прозореца към спящия Тел Авив и си казах, че се надявам да не се наложи да събуждаме жителите по неестествен начин. Изминаха няколко часа, преди да започнем да осъзнаваме как другата страна ще отговори на случилото се\", разказва Ашкенази след повече от десетилетие на мълчание. \r\nГенерал-майор Амос Ядлин, който оглавява израелското военно разузнаване по време на операцията, на свой ред разказа, че в нощта на операцията ЦАХАЛ е имал две цели: да унищожи реактора и избегне войната със Сирия. : Тереза Герова", "date": "2018.03.21", "title": "The Jerusalem Post: Бившият началник на ГЩ на ЦАХАЛ твърди, че през 2007 г. Израел е бил готова за война със Сирия"}
{"url": "http://www.focus-news.net/news/2018/03/21/2502337/burgas-turisticheskiyat-tsentar-akve-kalide-predvizhda-zabavni-initsiativi-za-nay-malkite-si-posetiteli.html", "text": "Туристическият център „Акве калиде“ предвижда забавни инициативи за най-малките си посетители, каза за Радио „Фокус“-Бургас Роселина Димитрова, директор на ОП „Туризъм“ към Община Бургас. „През целия пролетен сезон през уикендите ще има различни инициативи – забавни детски работилнички, арт ателиета, които ще предоставят възможност на децата да научат историята на „Акве калиде“ , как е възникнал древният град, по един по-различен, интересен и забавен начин. Инициативите започват още от април, като първите се предвижда да се проведат на Цветница и Великден, а следващите през всички почивни дни в пролетните месеци“, каза още Димитрова. По думите й целта на изявите е интересът към историческия град да се повиши и посетителите да усетят мястото по по-различен начин.\r\n„Миналата седмица изложихме златни монети от Регионалния исторически музей в музея на „Акве калиде“. Хората имаха възможност да видят едни изключително редки, ценни находки, макар и само за ден“, заяви още Димитрова.\r\nПо думите й в момента, след усилената работа на археолозите, има доста структури и градежи, които са разкрити и посетителите могат да видят отблизо. Изграждат се и подстъпи, така наречените пътечки, които ще позволят на посетителите на комплекса да имат поглед по-отблизо как са живели древните.\r\n„Надявам се до летните месеци тези пътечки да бъдат завършени. Очакваме още с първите слънчеви лъчи нашите посетители да се насладят на приятната обстановка, която предлага комплексът“, каза още Димитрова.\r\nМария РУСЕВА", "date": "2018.03.21", "title": "Бургас: Туристическият център „Акве Калиде“ предвижда забавни инициативи за най-малките си посетители"}
{"url": "http://www.focus-news.net/news/2018/03/21/2502336/emil-kabaivanov-sds-ot-svoeto-sazdavane-vinagi-e-stoyal-v-dyasno-ot-tsentara.html", "text": "СДС от своето създаване винаги е стоял в дясно от центъра. Това каза в интервю за Радио „Фокус“ д-р Емил Кабаиванов, заместник-председател на партията. „Спорове дали партията клони към либералите или консерваторите не съществуват, тъй като СДС ясно е определил пътя си още от 1989 година“, уточни Кабаиванов. По думите му вчера се е състояла 4-ата регионална среща на СДС в Стара Загора, на която са се обсъждали темите с кого СДС трябва да върви заедно и кои са опоненти на партията. „Огромното мнозинство – над 90% от колегите в България, са на позицията, че Съюзът на демократичните сили трябва да търси сближаване с идейно близки, традиционни партии, които стоят вдясно от центъра. Засега идейно най-близко стоят „Демократи за силна България“. Но по какъв път ще поеме СДС ще вземем решение на 17 април, когато е нашият Национален съвет“, каза Емил Кабаиванов. Той допълни, че пред Националния съвет на СДС ще бъде предоставен политически доклад, базиран на разговорите от регионалните срещи из страната. Едва тогава Съветът ще взима политически решения, съобщи Кабаиванов. СДС в последните години не вървеше в правилната посока, но по-важното е в каква посока ще поеме оттук нататък, коментира Кабаиванов.", "date": "2018.03.21", "title": "Емил Кабаиванов: СДС от своето създаване винаги е стоял в дясно от центъра"}
{"url": "http://www.focus-news.net/news/2018/03/21/2502339/smolyan-oblastniyat-informatsionen-tsentar-shte-nagradi-pobeditelite-v-konkursa-simvolite-na-moya-roden-kray.html", "text": "Областният информационен център в Смолян ще награди победителите в конкурса „Символите на моя роден край“, съобщиха от Центъра. На 22 март (четвъртък), от 14:00 часа в Регионален исторически музей „Стою Шишков“ – Смолян, ще бъде открита изложба с всички творби, участвали в конкурса „Символите на моя роден край“.\r\nПо време на откриването ще бъдат наградени победителите в двете категории „Рисунка“ и „Сувенир – произведение на приложното изкуство“ и ще се проведе и среща-дискусия, на която представители на РИМ „Стою Шишков“ ще разкажат за местните символи, а екипът на Областен информационен център – Смолян ще запознае присъстващите със символите на Европа.", "date": "2018.03.21", "title": "Смолян: Областният информационен център ще награди победителите в конкурса „Символите на моя роден край“"}
{"url": "http://www.focus-news.net/news/2018/03/21/2502335/plyus-info-makedoniya-zapadnite-balkani-vlizat-v-dnevniya-red-na-predstoyashtata-sreshta-na-varha-na-es.html", "text": "В четвъртък в Брюксел започва двудневната среща на върха на държавните и правителствени лидери на страните от Европейския съюз. В дневния ред на обсъжданията им са търговията със САЩ, отношенията между Русия и Турция, Брекзит и Западните Балкани, отбелязва македонската електронна медия „Плюс Инфо“.\r\nЛидерите ще обсъждат новата европейска стратегия за разширяване на ЕС със страните от Западните Балкани, която бе представена в началото на февруари. Възможно е и обмен на мнения на спора за името между Македония и Гърция, твърдят европейски дипломати.\r\nЗападните Балкани са приоритет на Българското председателство на Съвета на ЕС. В Брюксел ще бъде обсъдена и предстоящата среща на върха в София. Някои европейски държави се опасяват от това срещата в София да не се превърне в „среща на върха на разширяването\" и поради тази причина се стремят фокусът да бъде поставен на други по-малко политически чувствителни теми, като инфраструктурните подобрения в региона или намаляването на цените за роуминг между ЕС и Балканите.: Тереза Герова", "date": "2018.03.21", "title": "„Плюс Инфо“ (Македония): Западните Балкани влизат в дневния ред на предстоящата среща на върха на ЕС"}
{"url": "http://www.focus-news.net/news/2018/03/21/2502340/evrodeputatite-andrey-kovachev-i-petar-kurumbashev-poluchiha-nagradi-evrodeputat-na-godinata.html", "text": "Евродепутатът от ГЕРБ/ЕНП Андрей Ковачев получи награда \"Евродепутат на годината\" за изключителни постижения, а евродепутатът Петър Курумбашев, член на Делегацията на българските социалисти в Европейския парламент и член на Комисията по транспорт и туризъм в ЕП, взе приз в категория \"Транспорт\" по време на официална церемония в Брюксел, предаде репортер на Агенция \"Фокус\". Събитието е популярно и като \"Брюкселските Оскари\".\"Фокус\" припомня: През 2013 г. българският еврокомисар по цифрова икономика и заместник-председател на Групата на ЕНП в Европейския парламент Мария Габриел бе избрана за „Евродепутат на годината“ в категория „Равенство на половете“, а през 2016 г. - в категория \"Равенство\". Евродепутатът Ева Майдел също получава приза два пъти - през 2015 г. в категорията \"Най-добър новодошъл евродепутат\", а през 2017 г. в категорията \"Нови технологии\".\r\nЦветилена СИМЕОНОВА", "date": "2018.03.21", "title": "Евродепутатите Андрей Ковачев и Петър Курумбашев получиха награди \"Евродепутат на годината\""}
{"url": "http://www.focus-news.net/news/2018/03/21/2502334/post-v-sotsialnite-mrezhi-skara-gerb-i-bsp-obzor.html", "text": "Опасна антиевропейска тенденция се развива от две години в най-голямата опозиционна партия в България. Това се посочваше в декларацията на Парламентарната група на ГЕРБ, прочетена днес в пленарна зала от народния представител Тома Биков. Повод за нея – написаното в социалната мрежа „Фейсбук“ от народния представител от „БСП за България“ Таско Ерменков след президентските избори в Русия, които се проведоха на 18 март. Постът на Ерменков гласи: „Днес Крим гласува за президент на Русия. Обидени от анексията на Русия над 90% там от гласувалите са за Путин. Ало, САЩ, ФРГ, Франция, ЕС в края на краищата - ч ухте ли гласа на хората в Крим? Всъщност това е без значение. Чули или не - Крим каза своята тежка дума, а Вие, както го беше казал Христо Ботев, \"...а вий... вий сте идиоти!\".\r\nСпоред ГЕРБ написаното от Таско Ерменков „нарушава българския национален интерес“ и „саботира прагматичната основа“, на която би трябвало да се изграждат българо-руските отношения. От парламентарната трибуна Тома Биков призова позиция по темата да изрази и лидерът на БСП Корнелия Нинова. \r\nТемата коментира и председателят на ПГ на ГЕРБ Цветан Цветанов. „Със статуса на Таско Ерменков във \"Фейсбук\" се разширява периферията в БСП на поведение, несъответстващо на европейските ценности и против Европейския съюз“, посочи той и \r\nОтговорът на БСП не закъсня, а от парламентарната трибуна секретарят на парламентарната група Кристиян Вигенин заяви: „Дъното е да ни занимавате с \"Фейсбук\" статусите на народни представители“. По думите му подобни коментари отразяват единствено лично мнение, а не политическата позиция на парламентарната група или партията. Той обвини управляващите, че от началото на годината произвеждат само скандали, конфликти и проблеми. \r\nСамият Таско Ерменков също коментира пред журналисти в парламента, че написаното от него отразява личната му позиция, но ни не и тази на партията. „Това не е начин на водене на политика. Призовавам управляващите да се отнасят сериозно към задълженията си”, посочи Ерменков. \r\nВъв връзка с публичните позиция на народния представител, евродепутатите от ГЕРБ разпространиха позиция, в която припомниха за декларацията на върховния представител на ЕС по въпросите на външните работи и политиката на сигурност Федерика Могерини от 16 март 2018 г. В документа се заявява позицията на Европейския съюз за непризнаване на проведените от страна на Руската федерация избори на Кримския полуостров, който попада в рамките на международно признатите граници на Украйна.", "date": "2018.03.21", "title": "Пост в социалните мрежи скара ГЕРБ и БСП (ОБЗОР)"}
{"url": "http://www.focus-news.net/news/2018/03/21/2502338/pravitelstvoto-shte-otpusne-15-mln-lv-za-sluzhitelite-na-zatvorite-protestite-sa-otmeneni-obzor.html", "text": "Правителството ще отпусне 15 млн. лв. за служителите на затворите. Това съобщи в Министерския съвет правосъдният министър Цецка Цачева. Синдикатите на главните дирекции „Изпълнение на наказанията“ и „Охрана“ бяха в протестни активни действия, с които настояваха за изравняване на възнаграждението им с това на колегите им от МВР. Цачева обясни, че 6 млн. лв. ще бъдат отделени за изравняване на специфичните условия на труд, а останалите 9 млн. лв. ще са за заплати, които ще бъдат разпределени чрез специална формула. Това решение доведе до спиране на предвидените протести в Ловеч, Враца, Пазарджик и Стара Загора.\r\nТя уточни, че увеличението на възнагражденията ще бъде само за тези служители, които работят в най-тежки условия и имат най-близък контакт с лица, изтърпяващи наказание „лишаване от свобода“. Правосъдният министър даде пример с това, че заплатата на младши инспектор в МВР е със 105 лв. по-висока от тази за същата длъжност в Министерството на правосъдието. „В петък ще проведат общо събрание на синдикалните организации в двете системи. Ще информират всички свои членове. Информирана съм в оперативен порядък от тях, че след проведената среща в петък и резултата от нея, който вярвам, че ще бъде положителен, идната седмица на 29 март с техните разчети от една страна на синдикатите и с тези на администрация, ще се прецени конкретно какво да бъде увеличението на възнаграждението“, коментира Цачева и благодари на премиера Борисов затова, че исканията на синдикатите са били чути, както и на самите ръководства на синдикалните организации за това, че в нито един момент не спрели диалога и са търсили възможните варианти за решаване на исканията им. \r\nЛюба АЛЕКСИЕВА", "date": "2018.03.21", "title": "Правителството ще отпусне 15 млн. лв. за служителите на затворите, протестите са отменени (ОБЗОР)"}
{"url": "http://www.focus-news.net/news/2018/03/21/2502342/peoples-daily-kitay-zapadniyat-model-na-demokratsiya-veche-ne-e-edinstven-na-sveta-i-nepodlezhasht-na-kritika.html", "text": "След 18 дни, най-важното ежегодно политическо мероприятие в Китай, известно като „Двете Сесии“, стигна до успешния си завършек, показвайки предимствата на демокрацията в китайски стил, пише в авторски материал на китайското правителствено издание Peoples Daily, представен без редакторска намеса от Агенция „Фокус“.\r\nЗападният свят е разтревожен относно жизнеността на своя тип демокрация. И докато мащабът на предизвикателствата пред нея е предмет на дебати, политическият модел, който много дълго време се смяташе за еталон, сега открито се поставя под въпрос и се критикува... и с право. Нефункционалностите на Западния модел, не само, че са силно тревожни, но и нарастват.\r\nИзглежда, че кризата е най-очевидна в САЩ, които от доста време се възприемат като знаменосец на демокрацията по света. Както бе посочено в скорошен материал на Peoples Daily, трите „изми“: консерватизъм, изолационизъм и популизъм са все по-обичайни за Америка и „китайската заплаха“ се преекспонира.\r\nТревожната тенденция ни дава ясна представа за жизнеността на Западната демокрация.\r\n„Отслабването на нашите демократични норми се корени в екстремното междупартийно противопоставяне – което излиза далеч извън рамките на политическите различия и вече е еволюирало до екзистенциален расов и културен конфликт“. Твърдят професорите от авторитетния университет Харвард в книгата „Как умира демокрацията“. „И ако едно нещо става ясно от изучаването на разпадите в историята, това е, че екстремната поляризация може да убие демокрациите“, добавят учените.\r\nЕкстремната фрагментаризация и поляризация рушат американската демокрация. Но предизвикателствата излизат далеч извън хаоса във Вашингтон. Пукнатините в Западния модел се показаха. „Американската демокрация не е толкова изключителна, колкото понякога си представяме“, заключват двамата професори.\r\nА напротив, китайската социалистическа демокрация е доказано ефективна в защитаването на фундаменталните интереси на народа. Единството на партийното ръководство, хората, управляващи страната и управлението съобразено със законите са определящи черти на китайската социалистическа демокрация.\r\nДа вземем уникалната партийна система на Китай, например. Многостранното сътрудничество и политическото единство под ръководството на Китайската комунистическа партия (ККП) надделява над екстремното разделение, което трови Западния свят.\r\nЗа разлика от конкурентната и конфронтационна природа на Западната политика, ККП и осем други политически партии работят заедно под ръководството на ККП, за да развиват социализма и да подобряват жизнения стандарт на народа. Тези взаимоотношения поддържат политическата стабилност и социалната хармония и осигуряват ефективна законодателна дейност и прилагането на приетите правила, което в голяма степен обяснява впечатляващия растеж на Китай и историческите му постижения.\r\nПо време на заключителната сесия на на 13 Народен конгрес във вторник сутринта, президентът на Китай Си Дзинпин заяви, че за разделена и фрагментаризирана нация е невъзможно да напредва и че солидарността е силата, която ни кара да се движим напред. Наистина, китайският народ има всички основания да е сигурен в пътя, теорията, системата и културата на социализма с китайски характеристики.\r\nПревод и редакция:", "date": "2018.03.21", "title": "Peoples Daily (Китай): Западният модел на демокрация вече не е единствен на света и неподлежащ на критика"}
{"url": "http://www.focus-news.net/news/2018/03/21/2502345/ria-novosti-ukrayna-prekrati-programata-za-ikonomichesko-satrudnichestvo-s-rusiya.html", "text": "Министерският съвет на Украйна е гласувал за прекратяване на програмата за икономическо сътрудничество с Русия за периода 2011-2020 година, предава кореспондентът на РИА Новости.\r\n„Прието е  единодушно“, е заявил премиерът на Украйна Владимир Гройсман след подлагането на въпроса на обсъждане. Киев обяснява своя ход с опит да преориентира икономиката и „националните интереси на страната“.\r\n„Ще направим всичко, за да плати страната-агресор висока цена за агресията си в Украйна“, посочи Гройсман в интервю пред ТВ канала „112 Украина“.\r\nСтраните подписаха програмата за икономическо сътрудничество през юни 2011 година. Тя предвижда разширяване на режима на свободна търговия и взаимна защита на инвестициите, създаване на интегрирана система за платежно-разчетни операции и осигуряване на свободно движение на гражданите на двете страни.\r\nОсвен това, през тази седмица украинското МВнР подготви предложение за излизане на страната от ОНД (Общността на независимите държави) и денонсация на Договора за приятелство, сътрудничество и партньорство с Русия.\r\nПревод и редакция:", "date": "2018.03.21", "title": "РИА Новости: Украйна прекрати програмата за икономическо сътрудничество с Русия"}
{"url": "http://www.focus-news.net/news/2018/03/21/2502341/mark-tsukarbarg-feysbuk-napravi-greshki-i-tryabva-da-gi-popravi.html", "text": "Основателят на „Фейсбук“ Марк Цукърбърг наруши мълчанието около злоупотребата с лични данни на потребители на социалната мрежа от компанията Cambridge Analytica в сряда и призна, че ръководството на социалната мрежа е допуснало “грешки“, които трябва да поправи, предава AFP.\r\n„Имаме отговорност да защитаваме личните ви данни и ако не можем да го правим, значи не ви заслужаваме“, заяви Цукърбърг в първия си публичен коментар, откакто избухна скандалът.\r\n„Работих, за да разбера точно какво се е случило и как да направя така, че това да не се повтаря“, продължи той, като добави още, че „най-важните мерки, за да предотвратим не се повтори това днес, ние предприехме преди години“\r\nВ заключение собственикът на „Фейсбук“ заяви: \r\n„Но ние също направихме грешки и има още какво да се направи и то ще бъде направено“.\r\nПревод и редакция:", "date": "2018.03.21", "title": "Марк Цукърбърг: “Фейсбук“ направи грешки и трябва да ги поправи"}
{"url": "http://www.focus-news.net/news/2018/03/21/2502343/afp-nikola-sarkozi-ofitsialno-e-obvinyaem-za-koruptsiya-nelegalno-finansirane-na-kampaniya-i-ukrivane-na-libiyski-publichni-sredstva.html", "text": "Бившият френски президент Никола Саркози официално бе обвинен в сряда вечерта за корупция, за това, че е приел милиони евро от покойния либийски лидер Муамар Кадафи за предизборната му кампания през 2017 година, предава AFP, като се позовава на информация от свой източник във френския съд.\r\nСаркози е обвинен за корупция, нелегално финансиране на кампания и укриване на либийски публични средства след два дни разпити, добавя източникът на френската агенция.\r\nОбвиненията са най-тежките досега срещу политика, уточнява AFP.\r\nПо-рано в сряда той бе освободен от ареста, след като бе разпитан от антикорупционните власти относно обвиненията, че е приел милиони от Кадафи, събрани в куфарчета.\r\nИзточникът твърди, че за да се предявят подобни обвинения във Франция, разследващите власти трябва „да имат сериозни и убедителни доказателства“, че престъплението е налице.\r\nТочното обвинения срещу Саркози е за „пасивна корупция“, което означава „корупция, инициирана от корумпираната страна“.\r\nБившият френски президент твърди, че факта, че е настоявал за военна интервенция на НАТО срещу режима на Кадафи през 2011 година – която доведе до отстраняването на либийския лидер и убийството му – доказва, че не е бил в джоба му.\r\nПревод и редакция:", "date": "2018.03.21", "title": "AFP: Никола Саркози официално е обвиняем за корупция, нелегално финансиране на кампания и укриване на либийски публични средства"}
{"url": "http://www.focus-news.net/news/2018/03/21/2502308/kiryakos-mitsotakis-lider-na-gratskata-nova-demokratsiya-tvarde-kasno-e-da-se-formira-natsionalen-front-v-spora-za-imeto-sas-skopie.html", "text": "Председателят на гръцката опозиционна партия „Нова демокрация“ Кирякос Мицотакис многократно е критикувал управляващото в Атина правителство на премиера Алексис Ципрас (СИРИЗА) за политиката му както по отношение на икономиката, така и за националните въпроси. Сега обаче Мицотакис коментира и позицията на официална Атина в спора със Скопие за името на Македония, като подчерта, че е твърде късно за създаването на национален фронт в Гърция, предава скопският телевизионен канал „Алсат-М“.\r\n„В случая с Скопие правителството напомня на Вавилонската кула. Поискахме преразглеждането на Конституцията на съседната държава още от самото начало като условие, което не може да не бъде изпълнено за продължаването на какъвто и да било друг разговор. С голямо закъснение някои от правителството осъзнават сега правилността на нашата позиция. Но за съжаление е твърде късно за формиране национален фронт, когато самото правителство не може да формулира национална линия, уникална линия, обща линия за един толкова критичен национален проблем“, подчерта Мицотакис.: Тереза Герова", "date": "2018.03.21", "title": "Кирякос Мицотакис, лидер на гръцката „Нова демокрация“: Твърде късно е да се формира национален фронт в спора за името със Скопие"}
{"url": "http://www.focus-news.net/news/2018/03/21/2502344/hurryiet-turtsiya-e-postignala-razbiratelstvo-no-ne-i-sdelka-sas-sasht-za-siriya.html", "text": "Турция и САЩ са постигнали „разбирателство, но не и цялостно споразумение“ относно действията за стабилизиране на сирийския град Манбидж и други райони, в които присъстват сирийските кюрдски „Отряди за народна самоотбрана“ (ОНС), заяви министърът на външните работи на Турция Мевлют Чавушоглу на 21 март, цитиран от турското издание Hurryiet.\r\n„Постигнахме разбирателство, което в общи линии е, че сирийския Манбидж и източния бряг на река Ефрат са стабилизирани. Постигнахме разбирателство, но не и споразумение“, заяви Чавушоглу по време на пресконференция в Анкара.\r\nНеговите коментари дойдоха, след като говорителят на Държавния департамент на САЩ Хедър Науърт заяви, че Турция и САЩ „все още не са постигнали споразумение“.\r\n„Няма да е достатъчно ОНС да се изтеглят от Манбидж. Ще има и още градове след Манбидж“, добави турският дипломат.\r\n„Първо, ОНС ще се изтегли и населението на Манбидж ще управлява града. Сигурността на района ще бъде обезпечена. След това ще се приложи моделът от Манбидж и в другите райони, контролирани от ОНС“, обясни Чавушоглу.\r\nHurryiet припомня, че Анкара се опитва да постигне споразумение с Вашингтон относно това, кой ще поеме контрола над Манбидж след изтеглянето на ОНС, които в Турция са в списъка с терористическите организации заради връзките си с ПКК.\r\nТурция иска от САЩ да прекратят подкрепата си за сирийските кюрдски формирования и да съберат всички оръжия, които са доставили на техните организации.\r\nУволненият държавен секретар на САЩ Рекс Тилърсън през последните седмици беше поел инициативата да разреши спорните въпроси,като обеща да намери формула за Манбидж по време на посещението си в Турция през февруари. Но неговото уволнение от поста и замяната му с директора на ЦРУ Майк Помпео постави под въпрос бъдещето на процеса.\r\nАнкара и Вашингтон се бяха разбрали да разработят механизъм в двустранна работна група по време на последното посещение на Тилърсън в Анкара, в рамките на която военните министерства и разузнавателните служби на двете страни трябваше да стигнат до компромисни решения по спорните въпроси, които влошават отношенията между двете страни.\r\nПревод и редакция:", "date": "2018.03.21", "title": "Hurryiet: Турция „е постигнала разбирателство, но не и сделка“ със САЩ за Сирия"}
{"url": "http://www.focus-news.net/news/2018/03/21/2502091/burgas-v-doma-na-pisatelya-shte-se-provede-poetichno-kafene-i-s-blits-konkurs-po-povod-svetovniya-den-na-poeziyata.html", "text": "От 18.00 часа в Дома на писателя ще се проведе поетично кафене и с блиц конкурс по повод Световния ден на поезията. Това съобщи за Радио „Фокус“ - Бургас Роза Боянова, председател на Дружество „Български писател“ - Бургас. По случай Световния ден на поезията в Бургас е пристигнала поетесата от Израел Хава Пинхас-Коен. Тя гостува в Английската гимназия и има среща с учениците на Дора Лазарова от литературното общество. По-късно в Немската гимназия ще се открие „Къщата на книгите“.\r\nСпоред Боянова читателите на поезия са все по-малко и книгите се разпространяват по труден начин, но се използват различни поводи да се насърчат младите хора да пишат и да се изявяват. „Правят се  четения за всички поколения, така че и най-младите и децата да се чувстват обгрижени и да бъдат част от поезията на града“, каза още Роза Боянова. На 26 март ще се връчи голямата награда за поезия на името на Христо Фотев. През година се провежда Международен литературен конкурс „Изкуство против дрогата за млади хора“. Провежда се и рецитаторски конкурс с поезията на Христо Фотев.\r\nМария РУСЕВА", "date": "2018.03.21", "title": "Бургас: В Дома на писателя ще се проведе поетично кафене и с блиц конкурс по повод Световния ден на поезията"}
