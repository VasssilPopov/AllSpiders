{"url": "http://www.focus-news.net/news/2019/01/26/2616663/varna-10-000-leva-e-nagradniyat-fond-v-parvoto-izdanie-na-evropeyska-literaturna-nagrada-dimitar-dimov.html", "text": "10 000 лева е наградният фонд в първото издание на Европейска литературна награда  „Димитър Димов“ във Варна. Това каза в интервю за  Радио „Фокус“ – Варна  Емилия Николова, PR на Европейска литературна награда „Димитър Димов“. „Първото издание на конкурса вече започна“, каза Емилия Николова. Наградата е учредена през юни месец 2018г. по време на фестивала ВарнаЛит. Първото връчване на наградата ще бъде тази година отново по време на фестивала ВарнаЛит в края на май началото на юни. Наградата бе учреден през миналата година от известната писателка и дъщеря на Димитър Димов – Теодора Димова,  управителния съвет на фестивала ВарнаЛит, под патронажа на кмета на Община Варна. Издателствата, кандидатствали със свои произведения за конкурса, са 21, а общият брой на номинираните романи, които ще се състезават в първото издание на наградата е 39, като 28 от тях са на български автори и 11 – на европейски. Имената на петимата финалисти ще бъдат обявени публично на 31 март. Всеки от тях ще бъде поканен официално на церемонията по връчване на престижното отличие, без значение дали са българи или чужденци. Така те ще могат да се срещнат с българската публика, допълни Емилия Николова. Целта на наградата е да бъде връчена за първи път тази година, по повод 110 години от рождението на големия български писател и ерудит Димитър Димов. „Това е ежегодна награда и не се случва еднократно. Тази награда ще се връчва всяка година“, допълни Емилия Николова. Престижният приз има за цел да отличи съвременни романи с висока художествена стойност, писани на територията на европейския континент и издадени на български език. По думите на Емилия Николова единствено издателите имат право да номинират. Това е награда само за роман, издаден в рамките на календарната 2018г. Паричният награден фонд и специално изработен плакет с подписа на Димитър Димов,  ще бъде връчен лично на автора на романа-победител по време на фестивала ВарнаЛит.", "date": "2019.01.26", "title": "Варна: 10 000 лева е наградният фонд в първото издание на Европейска литературна награда „Димитър Димов“"}
{"url": "http://www.focus-news.net/news/2019/01/26/2616666/blagoevgrad-na-1-fevruari-v-regionalniya-istoricheski-muzey-shte-se-provede-muzeen-urok-posveten-na-kuzman-shapkarev.html", "text": "В Регионалния исторически музей в Благоевград ще се проведе музеен урок, посветен на Кузман Шапкарев. Това съобщиха от  институцията . Събитието ще се проведе на 1 февруари от 10.00 часа в конферентната зала на РИМ – Благоевград.", "date": "2019.01.26", "title": "Благоевград: На 1 февруари в Регионалния исторически музей ще се проведе музеен урок, посветен на Кузман Шапкарев"}
{"url": "http://www.focus-news.net/news/2019/01/26/2616665/nimh-utre-sutrin-pochti-navsyakade-valezhite-shte-sprat-maksimalnite-temperaturi-shte-sa-mezhdu-4-i-9.html", "text": "През нощта на места в югоизточната половина на страната все още ще има превалявания, но до сутринта почти навсякъде ще спрат. Северозападният вятър ще отслабне. Минималните температури ще са от минус 7 - 8° на места из високите полета на Западна България, до  3 - 4° в крайните югоизточни райони.  Утре  облачността над Западна и Централна България ще се разкъса и намалее до предимно слънчево, в източните райони ще се задържи значителна. Сутринта на места в котловините и по поречията ще има мъгли. Вятърът ще се ориентира от юг и ще е предимно слаб. Максималните температури ще са  между 4° и 9°. Това съобщи за  Агенция „Фокус“  дежурният синоптик от НИМХ Георги Цеков. Атмосферното налягане ще се задържи по-ниско от средното за месеца.       \r\nНад Черноморието облачността ще е значителна, но само на отделни места в южните райони сутринта все още ще има превалявания. Към края на деня облачността ще се разкъса. Вятърът ще е до умерен от северозапад, в следобедните часове ще отслабне и ще се ориентира от юг. Максимални температури от 4° до 7°. Температурата на морската вода е 6-7°. Вълнението на морето най-често ще бъде 2 бала. \r\nНад планините облачността от запад ще намалява и след обяд над повечето масиви ще е предимно слънчево. Ще духа умерен западен вятър,  който до края на деня ще се ориентира от югозапад. Максимална температура на височина 1200 метра – около 4°, на 2000 метра – около минус 2°. \r\nВ началото на следващата седмица, с поток от югозапад, затоплянето ще продължи. В източната половина от страната ще се усили южният вятър и през следващите дни температурите там ще са високи: над 10°, достигащи във вторник - сряда на места до 15°; по ниски ще остават в Западна България. Облачността постепенно ще се увеличи, в понеделник ще бъде предимно висока и средна, без валежи. От вторник отново ще има превалявания, предимно слаби и предимно от дъжд, в нощните часове по високите полета на Западна България и от сняг. По-малка е вероятността за валежи във вторник - в източните райони, в сряда - в Северна България.", "date": "2019.01.26", "title": "НИМХ: Утре сутрин почти навсякъде валежите ще спрат, максималните температури ще са  между 4° и 9°"}
{"url": "http://www.focus-news.net/news/2019/01/26/2616662/yeni-safak-rusiya-predlozhi-na-turtsiya-i-siriya-da-razreshat-razlichiyata-si-v-saotvetstvie-s-dogovora-ot-adana.html", "text": "Сключеното през 1998 година споразумение от Адана между Турция и Сирия може да помогне за отстраняването на опасенията на Турция относно сигурността на южната й граница, заяви руският външен министър Сергей Лавров, цитиран от  електронното издание на вестник Yeni Safak . \r\nНа пресконференция в Рабат след срещата с мароканския си колега Насер Бурита, Лавров посочи, че споразумението от Адана все още е в сила и отбеляза, че то може да послужи като база за преговори по свързаните въпроси. \r\n„Споразумението от Адана от 1998 година, скючено между Турция и Сирия, неговата същност е да елиминира опасенията на Турция относно сигурността й“, заяви руският външен министър. \r\nСирийското правителство е „влязло в договора, поемайки определени задължения и ние изхождаме от предположението, че това споразумение остава в сила. Както разбирам, на това мнение са и страните по договора“, добави той. \r\nСъгласно спогодбата от 1998 година между Анкара и Дамаск, Сирия трябва да работи активно за разсейването на опасенията на Турция относно терористите от ПКК (Работническата партия на Кюрдистан). \r\nВ изпълнение на договора са затворени тренировъчни лагери на ПКК в Сирия и на терористите са отказвани услуги от сирийските банки, припомня „Йени Шафак“. \r\nДвете страни също изчистиха мините от граничните зони, позволявайки използването им за селскостопански цели. \r\nТурция заяви, че скоро ще проведе трансгранична операция срещу YPG / ПКК - сирийския клон на ПКК - източно от река Ефрат, отбелязва още изданието. \r\nПревод и редакция:", "date": "2019.01.26", "title": "Yeni Safak: Русия предложи на Турция и Сирия да разрешат различията си в съответствие с Договора от Адана"}
{"url": "http://www.focus-news.net/news/2019/01/26/2616664/mayk-pompeo-kam-darzhavite-po-sveta-sega-e-momentat-da-izberete-strana-za-venetsuela.html", "text": "Държавният секретар на САЩ заяви, че сега е моментът страните да изберат страна за Венецуела, след като Вашингтон призна опозиционния лидер Хуан Гуайдо за държавен глава на южноамериканската държава, пише  електронното издание Daily Star Lebanon . \r\n„Сега е моментът всяка друга държава да вземе страна. Без повече отлагания, без повече игри. Или заставаш до силите на свободата, или си в съюз с Мадуро и неговия хаос“ заяви Помпео на срещата на СС на ООН за Венецуела, говорейки за президентът на Венецуела Николас Мадуро, когото САЩ призовават да се откаже от длъжността си. \r\nРусия се противопостави на усилията на САЩ и обвини Вашингтон, че подкрепя опита за преврат, поставяйки Венецуела в центъра на нарастващия геополитически дуел. \r\nПревод и редакция:", "date": "2019.01.26", "title": "Майк Помпео към държавите по света: Сега е моментът да изберете страна за Венецуела"}
{"url": "http://www.focus-news.net/news/2019/01/26/2616667/dimitrina-ivanova-pgtlp-gotse-delchev-prez-fevruari-zapochvat-uchilishtnite-sastezatelni-kragove-na-natsionalnata-panorama-na-profesionalnoto-obrazovanie.html", "text": "През февруари започват училищните състезателни кръгове на Националната панорама на професионалното образование. Това каза за  Радио „Фокус“ – Пирин  Димитрина Иванова, директор на Професионалната гимназия по туризъм и лека промишленост „Гоце Делчев“ в Благоевград. Тя уточни, че в тези състезания се излъчва училищен отбор. „Състезанията, в които взимат участие възпитаниците на гимназията, са от специалностите по „Фризьорство“ и по „Готварство“. Последните години в специалността „Фризьорство“ учениците печелят призови места, като миналата година те се класираха на второ място с участието в Националната панорама в Пловдив“, посочи директорът. Димитрина Иванова заяви, че при специалността „Готварство“ е малко по-трудно за учениците, защото конкуренцията е по-голяма. „Въпреки това и там се справят учениците, като на регионално ниво винаги има класирани“, допълни Иванова. Тя каза още, че през март предстои регионалното състезание за готвачите, а фризьорите се състезават директно на национално ниво. „Този тип състезания действат много мотивиращо за състезателите и това е причината винаги да ги включваме в подобен тип мероприятия. В началото беше трудно, особено като бяхме едва прохождащи в отделните професии“, добави директорът. Тя коментира, че този тип изяви действат много добре на учениците, защото след като отидат на национално състезание, те сравняват себе си със своите връстници от други училища от цялата страна.  По думите й по този начин състезателите придобиват самочувствие, особено като видят, че са добре подготвени. „Смелостта и активността на учениците може да им отвори много врати, защото не се знае от коя гимназия може да излезе някой мастер шеф“, посочи Димитрина Иванова. \r\nДенис НИКИФОРОВ", "date": "2019.01.26", "title": "Димитрина Иванова, ПГТЛП „Гоце Делчев“: През февруари започват училищните състезателни кръгове на Националната панорама на професионалното образование"}
{"url": "http://www.focus-news.net/news/2019/01/26/2616668/pri-narusheniya-na-obshtinite-za-stroezhite-na-alepu-arapya-i-gradina-shte-bade-sezirana-prokuraturata-obzor.html", "text": "От понеделник започва задълбочена проверка на общините Созопол и Царево относно издадените документи за строеж в района на къмпингите „Арапя“, „Градина“ и „Алепу“. Това обяви на пресконференция в Бургас началникът на Дирекцията за национален строителен контрол арх. Иван Несторов. Той напомни, че след проверката в петък на място заради установените нарушения ще бъдат издадени заповеди за спиране на строителството на „Алепу“ и „Арапя“. На  къмпинг „Градина“  строителството се спира от инвеститора заради наличие на високи подпочвени води и невъзможност за реализация на проекта. Въпреки това органите на РДНСК – Бургас  ще проверят цялата документация в община Созопол и мотивите на главния архитект да издаде разрешение за строеж. Арх. Нестеров допълни, че освен проверка на документацията за  „Алепу“   в община Созопол и действията на главния архитект, ще се провери и дейността на независимата фирма за строителен контрол, която има отношение по спазване на законността на издадените документи. Той обърна внимание, че Министерството на регионалното развитие и благоустройството е безкомпромисно по отношение на дейността на фирмите за строителен контрол и съобщи, че заради нарушения до момента са отнети лицензите на две фирми, а с още две се водят съдебни дела за отнемане на разрешителните. Арх. Иван Несторов изтъкна, че глобите за некачествено изпълнение на дейностите им също са високи и варират от 30 000 до 150 000 лв. Началникът на ДНСК информира, че при започналото строителство на 23 ваканционни сгради  в района на къмпинг  „Арапя\" , освен констатираните пропуски при проверката, се установява и проблем с прокараната инженерна инфраструктура, тъй като липсват схеми за захранване с вода, ток и канализация на обектите. Не е ясно и дали фирмата, прокарала мрежите, има лиценз за това. Съществен пропуск на община Царево е, че не са синхронизирали Подробния устройствен план за обекта, изготвен през 2007 г., със Закона за устройство на Черноморското крайбрежие, отчете той. Арх. Иван Несторов каза още, че резултатите от проверките ще са ясни до седмица. Пo думите му при наличие на сериозни нарушения ще бъде сезирана Прокуратурата, която единствена може да започне дело за прекратяване на издадените разрешения за строеж. Арх. Нестеров допълни, че за 1 година и 4 месеца, откакто е началник на ДНСК, е констатирал, че има дисбаланс в действията на общините в страната. „След като през  2012 г. ЗУТ им даде самостоятелност за одобряване на инвестиционни проекти и строителство на тяхна територия, има фрапиращи нарушения, като например в село Дебрен, община Гърмен, където местната власт е издала разрешение да се застрои дере въпреки отрицателното становище на Басейнова дирекция.“, обясни той. Арх. Нестеров добави, че над 50 000 са преписките в ДНСК по жалби на граждани за погрешни действия или бездействие на общините, като най-много са от София, Пловдив, Бургас и Варна, където и инвестиционният интерес е най-силен.  По думите му там и структурите на службата са  най-натоварени и ще се положат мерки за укрепване и засилване на капацитета им. „Нашият приоритет е ДНСК да осъществява постоянен и ефективен контрол на всички обекти и обществото да усети, че държавата е на мястото си“, коментира арх. Несторов.", "date": "2019.01.26", "title": "При нарушения на общините за строежите на „Алепу\", „Арапя\" и „Градина\" ще бъде сезирана Прокуратурата (ОБЗОР)"}
{"url": "http://www.focus-news.net/news/2019/01/26/2616669/targovishte-s-izlozhba-i-otkrit-urok-po-rodolyubie-regionalniyat-istoricheski-muzey-shte-otbelezhi-141-godini-ot-osvobozhdenieto-na-grada.html", "text": "На 29 януари се отбелязват 141 години от Освобождението на град Търговище. По този повод Регионален исторически музей – Търговище представя изложбата „Няма по – свято от Свободата”, съобщиха от  музея . Тя ще бъде открита на 28 януари  от 17.00 часа в Славейковото училище. Представени са експонати от фонда на Регионален исторически музей – Търговище, свързани с Руско – турската Освободителна война 1877 – 1878 г. и Освобождението на града. Показани са образци на руското и турско огнестрелно оръжие, както и хладно оръжие от времето на войната. Чрез оригинални експонати са представени героите на Освобождението на града, както и реликви от старото руско военно гробище в гр. Търговище. Интерес ще предизвика   новопостъпил експонат, свързан с опълчението – кръст от опълченски калпак. В изложбата  своето неотменно място заема знамето на първата българска войскова част в гр. Търговище след Освобождението – Българската земска войска. Във връзка с честванията на 141 – годишнината от Освобождението, Регионален исторически музей – Търговище обявява свободен вход на 29 януари в Славейковото училище. На 30 януари от 14.15 часа ще се проведе и открит урок по Родолюбие  „Спомени за Освобождението на Търговище” с ученици от I СУ „ Св. Седмочисленици”.", "date": "2019.01.26", "title": "Търговище: С изложба и открит урок по родолюбие Регионалният исторически музей ще отбележи 141 години от Освобождението на града"}
{"url": "http://www.focus-news.net/news/2019/01/26/2616673/plovdiv-sastezanie-po-redene-na-pazeli-shte-se-provede-v-asenovgrad-na-3-fevruari.html", "text": "Състезание по редене на пъзели „Пъзел Ултра“ ще се проведе в Асеновград на 3 февруари. Това съобщи за  Радио „Фокус“ – Пловдив  Николина Йовева от Центъра за местни инициативи и развитие в Асеновград, който е организатор на събитието. Състезанието ще се състои от 12.30 до 17.00 часа на ул. „Изложение“. „Ще се състезават 5 отбора от по няколко души. Всеки отбор сам ще изтегли пъзел, който да нарежда. Подбрани са пъзели с по 1000 части, с еднаква степен на трудност“, обясни тя. „Който отбор нареди по-бързо пъзела или за определеното време от 4 часа е наредил най-много части, печели парична награда. Таксата за участие е 4 лв. на състезател, а наградата е отборна и представлява сумата, събрана от таксата“, каза Йовева. По думите й отборите са се сформирали изключително бързо и вече е достигнат необходимия брой на участниците за предстоящото състезание на 3 февруари. „Първият отбор се записа на място, още преди да обявим нещата официално. Надявам се да има още много желаещи, за да може съвсем скоро да направим поне още едно издание на „Пъзел Ултра“, коментира Йовева. На въпрос дали 4 часа са малко или много за подобно предизвикателство, тя отговори, че зависи от пъзелите и от способността на човек да ги подрежда. „След като премине състезанието ще преценим дали това време е било достатъчно или ще трябва да се даде някой час отгоре при провеждането на следващо събитие“, посочи Николина Йовева. Тя сподели, че идеята е състезанието по нареждане на пъзели в Асеновград да се превърне в традиция. „Надявам се повече хора да се запалят по тази идея – да редят истински пъзели, вместо да правят това на телефоните си чрез приложение. Реденето на пъзел в приятна компания не е само нещо забавно и зареждащо, но и развива умствените способности на човек“, посочи Йовева от Центъра за местни инициативи и развитие в Асеновград. Тя разказа, че идеята за събитието е възникнала спонтанно, след нареждане на пъзел. „Донесоха ни един пъзел, който решихме да наредим. Видя ни се изключително интересно, не бяхме нареждали пъзел от деца. Така решихме да организираме това състезание – да има повече хора, които да се върнат назад във времето, нареждайки пъзели. Моят спомен от детството ми за нареждане на пъзели е с моето семейство. Всички бяхме около една голяма кръгла маса, всеки нареждаше докато си разказвахме на кого как му е минал деня, седмицата, кой какво е преживял. Наистина с това състезание искаме да възродим нещо. Реденето на пъзели е полезно не само за малките деца, а също за тийнейджъри и възрастни хора“, каза още Николина Йовева. \r\nТони МИХАЙЛОВ", "date": "2019.01.26", "title": "Пловдив: Състезание по редене на пъзели ще се проведе в Асеновград на 3 февруари"}
{"url": "http://www.focus-news.net/news/2019/01/26/2616672/sport-atletiko-madrid-pobedi-s-20-hetafe.html", "text": "Атлетико Мадрид победи с 2:0 Хетафе в мач от 21-вия кръг на испанската Примера дивисион, игран на стадион \"Уанда Метрополитано\". Головете отбелязаха Антоан Гризман  и Саул, съответно в 27-мата и 37-мата минута. \r\nТака Атлетико Мадрид излезе на второ място във временното класиране с 44 точки, с две по-малко от лидера Барселона. Хетафе е шести с 31 точки.", "date": "2019.01.26", "title": "Спорт: Атлетико Мадрид победи с 2:0 Хетафе"}
{"url": "http://www.focus-news.net/news/2019/01/26/2616671/kathimerini-frantsiya-privetstva-ratifikatsiyata-na-prespanskiya-dogovor.html", "text": "Френският президент Еманюел Макрон е приветствал ратификацията на Преспанския договор от гръцкия парламент, пише на електронната си страница гръцкият всекидневник  Kathimerini .  \r\nВ Туитър той е заявил, че „това е пример за кураж и единство на Европа“.  \r\nВъншният министър на Франция Жан-Ив Льо Дриен също е поздравил гръцките парламентаристи с вота. Според него „Преспанският договор ще позволи на двете страни да укрепят отношенията си в много области, като в същото време допринесат и за стабилността както на Западните Балкани, така и на цяла Европа.“   Ивелина Ватова", "date": "2019.01.26", "title": "Kathimerini: Франция приветства ратификацията на Преспанския договор"}
{"url": "http://www.focus-news.net/news/2019/01/26/2616661/tass-kitay-se-obyavi-protiv-namesata-vav-vatreshnite-raboti-na-venetsuela.html", "text": "Китай се обявява срещу всякаква външна намеса във вътрешните работи на Венецуела и призовава международната общност да уважава избора на народа на Боливарианската република, заяви в събота постоянният представител на страната при ООН на извънредното заседание на Съвета за сигурност на световната организация за ситуацията във Венецуела, предава  ТАСС . \r\n„Обявяваме се против външна намеса в работите на Венецуела“, подчерта дипломатът, като добави, че ситуацията в тази страна е „вътрешен въпрос“ и „не носа заплаха за международния мир и сигурност“. \r\n„Китай подкрепя усилията на правителството на Венецуела за защитаване на националния суверенитет, независимост и стабилност“, отбеляза китайският представител в СС. \r\nПо неговите думи, всички вътрешни проблеми на Венецуела „може и трябва да бъдат решени само от народа“ на тази страна. Във връзка с това представителят на Китай призова да се „уважава избора“ на венецуелския народ.  \r\nПревод и редакция:", "date": "2019.01.26", "title": "ТАСС: Китай се обяви против намесата във вътрешните работи на Венецуела"}
{"url": "http://www.focus-news.net/news/2019/01/26/2616397/predstoyashti-sabitiya-v-stranata-za-26-yanuari-agentsiya-fokus.html", "text": "*** \r\nОт 9.00 часа в София Тех Парк българският комисар по цифрова икономика и цифрово общество Мария Габриел ще даде началото на \"Тийноватор стартъп уикенд\". \r\n*** \r\nОт 10.00 часа в зала 3 на НДК ще се проведе четвъртото заседание на 49-ия конгрес на БСП.  \r\n*** \r\nОт 14.00 часа в Експоцентър „Флора\" ще бъде открито тридневното издание на хакатонът Burgas Game Jam 2019. \r\n*** \r\nВ 16.00 часа във фоайето на градската библиотека „Паисий Хилендарски“ ще се поведе второ издание на „Вечер на планинарското кино“.  \r\n*** \r\nВ 14.00 часа в клуба на ПП ГЕРБ в село Сатовча народните представители от ПП ГЕРБ – Благоевград ще проведат приемен ден. \r\n*** \r\nОт 9.00 часа в офиса на РДНСК - Югоизточен район - гр. Бургас (бул. „Стефан Стамболов“ № 120) началникът на Дирекцията за национален строителен контрол арх. Иван Несторов ще представи резултатите от спешната проверка по Южното Черноморие.  \r\n*** \r\nОт 11.30 часа В Етнографския музей ще се проведе лекция на тема „Св. Йоан Кръстител – гласът на викащия в пустинята“. \r\n*** \r\nОт 10.30 часа в хотел „Черно море“ ще се проведе регионална конференция на тема „Развий потенциала си в България”, по инициатива на младежката организация на ГЕРБ - Варна.  \r\n*** \r\nОт 11.00 часа в конферентна зала на х-л „Ровно“  ще се състои среща с Костадин Костадинов, председател на  ПП „Възраждане\".  \r\n*** \r\nОт 10.30 часа в Куклена зала на ДКТ ще се играе представлението „Палечка“ по Ханс Кристиан Андерсен.  \r\n*** \r\nОт 14.30 часа в актовата зала на СУ „Козма Тричков” за втора поредна година Враца софтуер общество организира събитие за дигитален маркетинг.  \r\n*** \r\nОт 10.30 часа в мол „Пловдив Плаза“ ще се проведе срещата на пловдивските майки със специалисти от Националния осигурителен институт. Темата е озаглавена „Финансови помощи и обезщетения - правата на майките и бременните жени. Какво, Къде и Как.“ \r\n*** \r\nОт 10.30 часа в 8 аудитория в сградата на Ректора на ПУ „Паисий Хилендарски“ за пета поредна година ще се проведе Национално състезание по руски език за зрелостници „Я – знаток русского языка”. \r\n*** \r\nВ РБ „Захарий Княжески“ ще бъдат излъчени филмите: от 11.00 часа - „Писмо от Тоскана“, от 14.00 часа - „Йога: архитектура на спокойствието“, от 16.00 часа – „Оскърбление“.", "date": "2019.01.26", "title": "Предстоящи събития в страната за 26 януари (Агенция „Фокус“)"}
{"url": "http://www.focus-news.net/news/2019/01/26/2616396/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Гръцките депутати ратифицираха споразумението, за да сложат край на близо 30-годишния спор за името на съседна Македония, в решително гласуване, след което малката страна ще бъде преименувана на Северна Македония и ще разчисти пътя си към членството в НАТО. \r\nСпоразумението премина със 153 гласа в 300-членния парламент, с два повече от необходимото. То се сблъсква с ожесточена опозиция в двете страни и коства парламентарното мнозинство на премиера Алексис Ципрас, след като малка дясна партия напусна управляващата коалиция в знак на протест. Споразумението премина с подкрепата на независими депутати. \r\nЛявата партия „Сириза“ държи 145 места в парламента, като не й достигат шест за пълно мнозинство. \r\n„Днес е исторически ден“, каза Ципрас. „Гърция опазва важна част от своята история, наследството й на древна гръцка Македония. Днес пишем нова страница за Балканите“. \r\nСъгласно сделката, Македония променя името си на Северна Македония, а Гърция отхвърля възраженията си срещу присъединяването на страната към НАТО и Европейския съюз. \r\n***  Турция е срещу всякакви опити за преврат където и да е, заяви президентът Реджеп Тайип Ердоган, пише вестник  Yeni Safak . \r\n„Никога не сме били рамо до рамо със заговорниците на преврат и никога няма да бъдем. Ние им се противопоставяме навсякъде по света“, обяви Ердоган на митинг, на който представи кандидат-кметове на управляващата Партия на справедливостта и развитието за източната провинция Ерзурум. \r\nЕрдоган призова за солидарност с венецуелския президент Николас Мадуро, ден след като САЩ признаха Хуан Гуайдо за временен лидер на Венецуела. \r\nГуайдо се обяви за временен президент и призова за масови антиправителствени протести, които изпълниха градските улици в цялата страна.  \r\nДекларацията на Гуайдо беше призната от САЩ малко след като бе направена, а също и подкрепена от Канада и няколко латиноамерикански държави. \r\nМадуро обвини опозицията, че се опитва да извърши преврат с подкрепата на американската администрация. \r\n„Турция е единствената сила, която може да създаде зона за сигурност в Сирия“. \r\nТурция очаква, че в Сирия ще бъде изградена „зона за сигурност“ по турската граница в рамките на няколко месеца и само Анкара може да я създаде, подчерта Ердоган. \r\nВ реч в източната провинция Ерзурум Ердоган заяви, че споразумението със Сирия от 1998 г. е позволява на Турция да навлезе в Сирия, когато е изправена пред заплахи. \r\n***  Президентът Доналд Тръмп заяви, че е постигнал временно споразумение с американските депутати за три седмици, което ще сложи край на частичното спиране на работата на американското, пише в. The Jerusalem Post . \r\nПреди това президентът настояваше за осигуряването на 5,7 милиарда долара при всеки закон за финансиране на правителството, за да се плати за стена по протежението на границата между САЩ и Мексико. \r\n„Много съм горд да обявя, че постигнахме сделка за възстановяване на работата на федералното правителство“, заяви Тръмп. \r\n„За кратко време ще подпиша законопроект за възстановяване на нашето правителство за три седмици до 15 февруари. Ще се погрижа всички служители да получат заплатите си много бързо или възможно най-скоро“, каза Тръмп. \r\nТръмп предизвика спирането на правителствената работа, което започна на 22 декември и остави без работа 800 000 държавни служители, с искането си за финансиране на стена, но демократите, които контролират Камарата на представителите, го отхвърлиха на основание, че стената ще бъде скъпа, неефективна и неморална. Тръмп, чиито републиканци имат мнозинство в Сената, заяви, че е необходимо да се ограничи незаконната имиграция и трафика на наркотици. \r\nСпоразумението, което ще изисква приемането в Камарата и Сената и подписа на Тръмп, ще остави искането му за финансиране на стена за по-късни разговори, каза представител на Демократическата партия. \r\n„Не ни трябват 2000 мили бетонна стена от море до море. Никога не сме го искали“, каза Тръмп. „Никога не сме го предлагали. Никога не сме искали това, защото имаме препятствия на границата, където естествените прегради са толкова добри, колкото можем и ние да изградим“. Предложените от нас структури ще бъдат в предварително определени, високорискови места, които ще са специално идентифицирани от граничния патрул за спиране на незаконни потоци от хора и наркотици“, каза Тръмп.", "date": "2019.01.26", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/01/26/2616675/oblastniyat-upravitel-na-smolyan-nedyalko-slavov-ot-patya-za-pamporovo-se-izteglyat-dve-tsisterni-prevoznite-sredstva-se-propuskat-kontrolirano.html", "text": "По пътя за Пампорово се прави контролирано пропускане на превозните средства заради изтеглянето на двете цистерни. Това съобщи за  Агенция „Фокус“  областният управител Недялко Славов. „Има изчакване, защото продължаваме да изтегляме двете цистерни с газ. Има патрули, които контролират движението. Същевременно се чисти и пътят“, обясни той. „Проблемът на Пампорово дойде, защото вчера следобед шофьори на две цистерни с газ решиха да се придвижват въпреки забраната, пропаднаха в снега и задръстиха пътя. Съответно не позволиха да преминава пътноподдържащата техника. В последствие паднаха и дървета“, заяви Недялко Славов. „Дърпаме цистерните с много тежка техника. Искаме да ги придвижим до газ станцията, за да можем да си освободим пътя в двете посоки. Докато цистерните са на пътя не можем качествено да поддържаме и обработваме пътя“, каза още областният управител. \r\nТеодора ПАТРОНОВА", "date": "2019.01.26", "title": "Областният управител на Смолян Недялко Славов: От пътя за Пампорово се изтеглят две цистерни, превозните средства се пропускат контролирано"}
{"url": "http://www.focus-news.net/news/2019/01/26/2616395/the-jerusalem-post-tramp-obyavi-sporazumenie-za-vazstanovyavane-na-rabotata-na-federalnoto-pravitelstvo-do-15-fevruari.html", "text": "Президентът Доналд Тръмп заяви, че е постигнал временно споразумение с американските депутати за три седмици, което ще сложи край на частичното спиране на работата на американското, пише в. The Jerusalem Post . \r\nПреди това президентът настояваше за осигуряването на 5,7 милиарда долара при всеки закон за финансиране на правителството, за да се плати за стена по протежението на границата между САЩ и Мексико. \r\n„Много съм горд да обявя, че постигнахме сделка за възстановяване на работата на федералното правителство“, заяви Тръмп. \r\n„За кратко време ще подпиша законопроект за възстановяване на нашето правителство за три седмици до 15 февруари. Ще се погрижа всички служители да получат заплатите си много бързо или възможно най-скоро“, каза Тръмп. \r\nТръмп предизвика спирането на правителствената работа, което започна на 22 декември и остави без работа 800 000 държавни служители, с искането си за финансиране на стена, но демократите, които контролират Камарата на представителите, го отхвърлиха на основание, че стената ще бъде скъпа, неефективна и неморална. Тръмп, чиито републиканци имат мнозинство в Сената, заяви, че е необходимо да се ограничи незаконната имиграция и трафика на наркотици. \r\nСпоразумението, което ще изисква приемането в Камарата и Сената и подписа на Тръмп, ще остави искането му за финансиране на стена за по-късни разговори, каза представител на Демократическата партия. \r\n„Не ни трябват 2000 мили бетонна стена от море до море. Никога не сме го искали“, каза Тръмп. „Никога не сме го предлагали. Никога не сме искали това, защото имаме препятствия на границата, където естествените прегради са толкова добри, колкото можем и ние да изградим“. Предложените от нас структури ще бъдат в предварително определени, високорискови места, които ще са специално идентифицирани от граничния патрул за спиране на незаконни потоци от хора и наркотици“, каза Тръмп. Превод и редакция : Калоян Пенков", "date": "2019.01.26", "title": "The Jerusalem Post: Тръмп обяви споразумение за възстановяване на работата на федералното правителство до 15 февруари"}
{"url": "http://www.focus-news.net/news/2019/01/26/2616398/nay-kasno-do-2021-g-u-nas-shte-se-izvarshvat-belodrobni-transplantatsii-obzor.html", "text": "Начертани са мерки, чрез които нуждаещите се от белодробна трансплантация българи, ще получават у нас животоспасяващото лечение. Това стана ясно след среща на премиера Бойко Борисов, здравния министър Кирил Ананиев и президента на Европейската асоциация за гръдна хирургия и белодробни трансплантации и ръководител на Клиниката по белодробна хирургия в университетската болница Виена (АКХ) проф. Валтер Клепетко. \r\nТримата подписаха Споразумение за квалификация и обучение на български медицински специалисти във Виенската болница. Чрез мерките, заложени в него, нашите лекари ще бъдат обучени да извършват животоспасяващото лечение в България. Целта е в края на 2020 г. или най-късно в началото на 2021 г. белодробна трансплантация да се извършва и в България. Документът вече е изпратен на „Евротрансплант“. По линия на Споразумението в АКХ Виена ще бъдат обучавани хирурзи от УМБАЛ „Св. Екатерина“ и пулмолози от Военномедицинска академия. \r\nСлед срещата пред журналисти здравният министър съобщи, че всяка година петима български пациенти, нуждаещи се от белодробна трансплантация, ще бъдат трансплантирани в болницата във Виена. Българските лекари ще преценят кои пациенти са най-спешни.  \r\nСпоред проф. Клепетко  изграждането на една такава система е комплексно и е необходима подкрепа от най-високо ниво. „Затова се радвам, че дискутирахме темата с премиера и министъра на здравеопазването. Виждам, че България осъзнава и споделя важността на това да направим трансплантацията на бял дроб възможна в страната ви. Важна предпоставка за това е развитието на донорството. Без наличието на органи за трансплантация не можем да помогнем на други хора. Ето защо централна задача на всяко модерно общество е да осъзнае колко е важно да се даряват органи“, посочи той. Проф. Клепетко пое ангажимент да окаже експертна помощ на Министерството на здравеопазването при подготовката на Програмата за донорството и трансплантацията, както и при стартирането на кампанията през месец февруари.   \r\nМинистър Ананиев и проф. Клепетко оцениха срещата като ползотворна, а резултатите от нея като реални стъпки за решаване на проблема с белодробните трансплантации на български граждани. И двамата заявиха задоволството си от съвместната работа, благодарение на която българските лекари ще заминат за обучение във Виена, а страната ни получи реален шанс за членство в „Евротрансплант“.  \r\nВ момента университетската многопрофилна болница във Виена е сред водещите световни центрове за белодробни трансплантации и в нея са извършени повече от 1800 присаждания. Сред тежкоболните, получили втори шанс за живот там, са и пациенти от България, Румъния, Словения, Гърция, Кипър.  \r\nЦветилена СИМЕОНОВА", "date": "2019.01.26", "title": "Най-късно до 2021 г. у нас ще се извършват белодробни трансплантации (ОБЗОР)"}
{"url": "http://www.focus-news.net/news/2019/01/26/2616400/kathimerini-turtsiya-demonstrira-muskuli-v-egeysko-more-i-kipar.html", "text": "Поддържайки напрежението в Егейско море  и Източното Средиземноморие, турският президент Реджеп Тайип Ердоган предизвика спорове, след като подчерта, че военните ще започнат проучване за природни ресурси около Кипър, съобщава в.  Kathimerini . \r\n„Ако нямате достатъчно военна, политическа и икономическа мощ, трябва да знаете, че никой няма да ви приеме сериозно“, каза Ердоган по време на посещение във военна академия в Анкара. „Видяхме това по време на мирната операция в Кипър и напрежението в Егейско море“, каза той, позовавайки се на нахлуването на Турция в Кипър през 1974 г. \r\nМеждувременно, след среща с лидера на кипърските турци Мустафа Акънджъ, външният министър Мевлют Чавушоглу заяви, че Турция ще започне да сондира около етнически разделения остров, тъй като кипърското гръцко правителство е отхвърляло призивите на Анкара да защити правата на кипърските турци. „Втората ни платформа идва през февруари. Щяхме да го изпратим до Черно море; сега го изпращаме в района на Кипър“,каза Чавушоглу. \r\n„В момента нашият сондажен кораб „Фатих“ се намира в района на Алания; работата му там ще приключи през март. Придвижваме се и на юг“, добави той. Превод и редакция : Калоян Пенков", "date": "2019.01.26", "title": "Kathimerini: Турция демонстрира мускули в Егейско море и Кипър"}
{"url": "http://www.focus-news.net/news/2019/01/26/2616670/", "text": "Василий Небензя, постоянен представител на Руската федерация в Съвета за сигурност(СС) на ООН, заяви, че съществуват доказателства за оказан натиск върху кандидатите за президент на Венецуела, за да се дискредитират изборите. Той е отбелязал, че САЩ се опитват да вкарат СС на ООН в своите игри по дестабилизация на латиноамериканската държава и смяна на властта в нея, предава  ТАСС . \r\n\"На 20 май 2018 година венецуелският народ отново подкрепи Николас Мадуро за президент на държавата им, близо 68 на сто от избирателите гласуваха за него“, е казал дипломатът на съботното извънредно заседание на СС на ООН. – „ Предвиждайки този сценарий Вашингтон положи максимум усилия, за да дискредитира гласуването и да постави под съмнение желанието за обновление на властта. Съществуват достатъчно свидетелства, че върху редица опозиционни кандидати се е оказвал сериозен натиск, за да се откажат от борбата за президентския пост“  \r\nСАЩ искат да въвлекат СС на ООН в своите нечистоплътни игри по дестабилизацията на Венецуела, е подчертал Небензя: \"Сегашното мероприятие е предизвикано от американската делегация с една единствена цел – да се продължи дестабилизацията в страната, да й се наложат свои подходи и рецепти за решения на проблемите, пред които в последно време се сблъсква Венецуела \".Дипломатът е казал също, че \"заседанието, на което всички сме принудени да присъстваме, е още един елемент от стратегията на САЩ за смяна на властта във Венецуела.“ Накрая Василий Небензя е заявил: „Решително осъждаме онези, които тласкат венецуелското общество в пропастта на кървавите междуособици. САЩ ни рисуват картина на противопоставяне между народа на Венецуела и „режима Мадуро“. Тази картина е далеч от реалността – венецуелският лидер се ползва с очевидната подкрепа на народните маси.“   Ивелина Ватова", "date": "2019.01.26", "title": "ТАСС: Постоянният представител на РФ в СС на ООН: Има доказателства за натиск от САЩ върху кандидатите за президент на Венецуела"}
{"url": "http://www.focus-news.net/news/2019/01/26/2616401/kradetsat-vika-drazhte-kradetsa-otnovo-v-tsentara-na-spor-mezhdu-bsp-i-gerb-obzor.html", "text": "В парламента от БСП защитиха говорителя на ПГ Елена Йончева. На 22 януари Прокуратурата й повдигна обвинение за пране на пари. Тогава тя определи за абсурдно обвинението, че работейки в Тв7 в периода 2012-2014 г. е била финансирана по престъпен начин. Йончева уточни, че тогава е заснела поредица от документални филми за войната в Сирия и действията на ислямистките организации в Алепо, за Турция и пълзящата ислямизация, за Украйна и началото на гражданската война. Елена Йончева заяви, че правителството и премиера Бойко Борисов използват създадената и контролирана от тях Специализирана прокуратура за сплашване, заплаха и публично унижение на противниците си. Лидерът на левицата Корнелия Нинова обяви, че никой не е чувал за името на Елена Йончева около разследването за КТБ, а процесът срещу нея е политически, не наказателен. По думите на Нинова обвинението срещу Йончева е репресия заради смелостта й да изнася данни за кражбите на управляващите и заради разследването на „къщата на един политик в Барселона“. Корнелия Нинова обърна внимание, че Иван Гешев е обявил, че в модела КТБ са разкрити връзки на политици, получавали нерегламентирано пари по нареждане на Цветан Василев в брой, но имената им не са обявени публично все още. От БСП съобщиха, че ще изпратят писма за случая до посолствата на страни от ЕС, Международната федерация на журналистите, Европейската федерация на журналистите и „Репортери без граници“.  \r\nОт ГЕРБ ги призоваха да не използват Народното събрание като трибунал. Депутатът Александър Иванов коментира, че не бива да се допуска БСП да се меси в работата на други власти, защото това е нарушение на Конституцията. По думите му парламентарната трибуна не е място за използване на епитети за управлението. „Доказателствата да се представят пред съда и Прокуратурата“, заяви Иванов. В отговор от БСП апелираха, че правилника на парламента се нарушава, като се позволява на депутат от управляващите да определя какво да говори председателят на опозицията. „Председателят на парламента няма право да дава думата на крадците да викат „Дръжте крадеца“, посочи депутатът от ГЕРБ Спас Гърневски. Левицата настоя за наказание. „Спас Гърневски да бъде наказан за думите - „Не позволявайте на крадеца да вика дръжте крадеца“, подчерта зам.-председателят на ПГ на БСП Георги Свиленски. Зам.-председателят на парламента Емил Христов коментира, че не е припознал никого в думите на Гърневски. Той обяви, че е спазил Правилника и не е ограничил изказалите се от трибуната. Христов каза още, че ще прегледа записа на заседанието и ще прецени дали да наложи наказание на депутата от ГЕРБ. \r\nБиляна ИВАНОВА", "date": "2019.01.26", "title": "„Крадецът вика: дръжте крадеца“ отново в центъра на спор между БСП и ГЕРБ (ОБЗОР)"}
{"url": "http://www.focus-news.net/news/2019/01/26/2616403/pp-abv-i-kt-podkrepa-obsadiha-merki-za-paketa-mobilnost-obzor.html", "text": "Условията на труд и заплащане на международните шофьори в контекста на пакета „Мобилност“, както и образованието на работниците бяха обсъдени на работна среща от представители на ръководството на ПП АБВ и на КТ „Подкрепа“. \r\nПредседателят на ПП АБВ Румен Петков прогнозира по повод пакета „Мобилност”, че ако държавата ни не гарантира социалните права на шофьорите, съществува риск да станем неми свидетели на тяхното преместване в други държави, където нещата са решени по много по-различен и добър начин от тяхна гледна точка. Той коментира, че част от проблемите в контекста идват от едно решение на европейския съд и влиза далеч преди на политическата сцена да се появи президентът Макрон. „Споделяме, че част от заложените позиции по европейските промени за транспортния сектор представляват посегателство върху нашите шофьори. Такива действия могат да бъдат разглеждани като стремеж този бизнес в България и други страни членки на ЕС да бъде съсипан. Това ще доведе шофьорите ни да отидат в другите страни членки на ЕС“, подчерта той.  Румен Петков заяви още, че проблем по въпроса за пакета „Мобилност” има две измерения - липса на институционална адекватност от българска страна, тоест пълна липса на реакция от страна на българските евродепутати, парламент и правителство и активност в заключителна фаза на готвените промени в бранша. Като втори проблем Петков очерта липсата на диалог с работещите в сектора. \r\nЗам.-председателят на ПП АБВ Любомира Ганчева коментира, че въвеждането на необлагаем минимум, поне до размера на минималната работна заплата е решението както за международните шофьори, така и за справянето с бедността в България. „Международните шофьори и казуса около дискутираните едва напоследък предложения за изменения на няколко европейски регламента и директиви, свързани с транспортния сектор и наречени общо пакет „Мобилност”, са всъщност част от тази голяма картина за проблема на пазара на труда. Факт е, че близо два милиона български граждани работят, спазват своите ангажименти, като работници, а в същото време не получават доходи, които да им позволяват достоен начин на живот и много пъти правата им биват пренебрегнати“, коментира Ганчева. Зам.-председателят на ПП АБВ подчерта необходимостта от целенасочена политика за повишаване на доходите на гражданите.  \r\nПо време на срещата президентът на КТ „Подкрепа” Димитър Манолов коментира, че сред основните проблеми на пакета „Мобилност“, е това, че международните шофьори получават минимални работни заплати и осигуровки, а останалата част от дохода им се формира от командировъчни разходи. По думите му това води до там, че шофьорите не могат да си осигурят минимална пенсия след време. „Следователно трябва да бъдат направени две неща - първо за тях да се появи отделен ред и второ да бъде определен минимален осигурителен доход, който да кореспондира с всички неща, за които говорим“, подчерта Димитър Манолов.  \r\nВ рамките на срещата с ръководството на КТ „Подкрепа“ председателят на Гражданския съвет на ПП АБВ проф. Любомир Халачев постави акцент върху образованието като държавен приоритет. Той коментира, че увеличението на заплатите на учителите е правилна крачка, но не е достатъчно, за да мотивира създаването на добри учители. Той добави, че за целта е необходимо да бъде очертана по-атрактивна перспектива за кариерно развитие и уважение от страна на обществото в бранша, особено за младите преподаватели. Проф. Халачев каза  също, че от страна на ПП АБВ ще бъдат внесени няколко базови предложения в ресорното ведомство, където контактите са регулярни - образованието на децата от ромски произход да бъде базирано на техните таланти и специфични възможности, да бъдат създадени базови училища в областните градове, които да подпомагат квалификацията на учителите.  \r\nПП АБВ заяви подкрепата си разговорът за училищното и висшето образование да бъде част от приоритетите на всяка една правителствена програма.", "date": "2019.01.26", "title": "ПП АБВ и КТ „Подкрепа“ обсъдиха мерки за пакета „Мобилност“ (ОБЗОР)"}
{"url": "http://www.focus-news.net/news/2019/01/26/2616399/nedyalko-slavov-oblasten-upravitel-na-smolyan-uslozhnena-e-obstanovkata-v-oblastta-ima-mnozhestvoto-zakasali-avtomobili.html", "text": "Усложнена е метеорологичната обстановка в област Смолян. Това съобщи за  Радио „Фокус“  областният управител на Смолян Недялко Славов. „Предвид сериозните валежи от сняг, до един метър дебелина, имаме проблеми с проходите и с пътищата от републиканската пътна мрежа. Проблеми възникват заради множеството закъсали автомобили, които затрудняват опесъчаването и заради множеството паднали дървета на пътищата, пречупени в резултат на обилните снеговалежи.“ Недялко Славов уточни, че са мобилизирани екипи, които отстраняват дърветата и изрази надежда, че до сутринта основните пътни артерии ще бъдат почистени. „Единични са по-сериозните случаи, в които пряко се засяга имущество. В Давидково е паднал електрически стълб, в Смолян са постъпили няколко сигнала, по които се работи. Сериозни ситуации, които да налагат евакуация на големи групи хора няма.“, каза още областният управител на Смолян Недялко Славов.", "date": "2019.01.26", "title": "Недялко Славов, областен управител на Смолян: Усложнена е обстановката в областта, има множеството закъсали автомобили"}
{"url": "http://www.focus-news.net/news/2019/01/26/2616405/chetirima-politsai-ot-stolichnoto-4-to-ru-sa-s-obvineniya-za-vzemane-na-taksa-spokoystvie-obzor.html", "text": "На 23 януари бяха задържани петима служители от сектор „Икономическа полиция“ към столичното 4-то Районно полицейско управление на МВР. Полицаите са изнудвали дребни търговци да плащат такса „спокойствие“, да възпрепятстват проверки и да ги предупреждават за бъдещи такива. Единият от задържаните заема ръководна позиция. Сигналът за рекета е подаден от търговци, за които исканите суми са били непосилни за плащане.  \r\nПрокуратурата повдигна обвинение на четирима от петимата задържани за участие и ръководене на организирана престъпна група, търговия с влияние и измама. Внесено е искане за \"задържане под стража\". Процесуално-следствените действия продължават, като в хода на работата може да бъдат привлечени и други като обвиняеми. Изпълняващият функциите административен ръководител на Специализираната прокуратура прокурор Димитър Петров посочи, че полицаите са задържани в момент на получаване на 2000 лева, като уговорката е била да получат 2000 евро. Йерархията на групата е следвала йерархията на структурата. В схемата не са участвали по-млади служители. Събрани са множество доказателства, разпитани са свидетели. Димитър Петров обясни, че групата е събирала суми от автокъщи и наргиле барове, членовете й са пазарували без да плащат. Информацията за арогантното поведение на служителите е получена през ноември миналата година. Според данните на Прокуратурата групата е действала от началото на 2017 г. Оперативна информация в Дирекция „Вътрешна сигурност“ има от септември-октомври миналата година. Ръководител на групата е бил ръководен служител на Второ РУ, преминал през доста ръководни постове в МВР. Вътрешният министър Младен Маринов коментира в парламента, че в 4-то РУ е имало и служители, които са склонявани към изнудване, но не са се поддали. Министърът изтъкна, че голяма част от сигналите за корупция и натиск тръгват от самите областни дирекции, което говори, че вътре в системата има импулс за справяне с тези, които не работят съгласно закона. \r\nБиляна ИВАНОВА", "date": "2019.01.26", "title": "Четирима полицаи от столичното 4-то РУ са с обвинения за вземане на такса „спокойствие“ (ОБЗОР)"}
{"url": "http://www.focus-news.net/news/2019/01/26/2616404/ria-novosti-ministerstvoto-na-otbranata-na-polsha-podpisa-dogovor-za-helikopteri-blek-houk.html", "text": "Полското министерство на отбраната е подписало договор за закупуване на четири хеликоптера „Блек Хоук“ за нуждите на специалните части, съобщава  РИА Новости . \r\nОт полска страна документът беше подписан от министъра на националната отбрана Мариуш Блашчак. \r\nБлашчак заяви, че хеликоптерите ще бъдат доставени на военните до декември тази година. „Хеликоптерът ще влезе в армията до декември тази година“, каза той. \r\nБлашчак отбеляза, че хеликоптерите „ще осигурят увеличаване на боеспособността на полските военни“. Той не посочи цената на договора, но отбеляза, че това е „цената, за която полската полиция е купила същия хеликоптер, както и всичко, свързано с нуждите на специалните части“.  \r\nМинистър-председателят на Полша Матеуш Моравецки, който присъства на церемонията по подписването, каза, че този договор „укрепва не само сигурността, но и полската индустрия“. \r\nХеликоптерите ще бъдат произвеждани на територията на Полша във фабриката за самолети Mielec. \r\nMielec е производител на хеликоптери S-70i (експортна версия). Заводът е собственост на американската компания Sikorsky, която от 2015 г. е част от концерна Lockheed Martin. Превод и редакция : Калоян Пенков", "date": "2019.01.26", "title": "РИА Новости: Министерството на отбраната на Полша подписа договор за хеликоптери „Блек Хоук“"}
{"url": "http://www.focus-news.net/news/2019/01/26/2616408/spira-se-stroitelstvoto-na-kamping-arapya-i-plazh-alepu-obzor.html", "text": "Със заповед на Дирекцията за национален строителен контрол (ДНСК) от понеделник се спира изпълнението на строителни дейности в района на къмпинг „Арапя“ и на плаж „Алепу“. Това стана ясно при направената от началника на ДНСК арх. Иван Несторов, експерти от РДНСК Бургас и Службата по геодезия, картография и кадастър – Бургас спешна проверка по Южното Черноморие по разпореждане на премиера Бойко Борисов.  \r\nСтроителството в района на плаж „Алепу“ ще бъде спряно, тъй като възложителят и надзорът не са изпълнили изискванията на закона и не са уведомили Дирекцията за национален строителен контрол, че геозащитното съоръжение е изградено. Началникът на ДНСК съобщи още, че след издаването на заповедта за спиране на строителството експертите на дирекцията ще направят цялостен преглед на техническата документация, докато се установи дали геозащитното съоръжение изпълнява своята роля. Трябва да се направи мониторинг и чак тогава може да бъде разрешено строителството на жилищната сграда. Има вариант и да не бъде разрешено, каза той. \r\nПри направената проверка на строежа в района на къмпинг „Арапя“ беше установено, че няма комуникационно транспортен достъп, тъй като съгласно изискванията на ЗУТ, когато един обект се изгражда и се въвежда в експлоатация, той трябва има осигурен такъв достъп, а не коларски път. Арх. Несторов констатира, че сред одобрените документи липсва план за безопасност и здраве и разрешение от компетентните органи за строителство в гориста местност. \r\nЩе разпоредя на моите колеги от понеделник да направят необходимата проверка в община Царево, за да се установи има ли всички необходими документи, които да разрешат продължаване на строителството, заяви началникът на ДНСК.  \r\nПо отношение на строежа в района на къмпинг „Градина“ арх. Несторов обясни, че въпреки взетото от инвеститора решение за временно прекратяване на строителните дейности, ще се направи проверка как са разрешени, кой ги разрешил и дали всички издадени разрешения за строеж и одобрени проекти са съобразени със ЗУТ. Ще направим проверка в Техническата служба на община Созопол и, ако открием нарушения, обектът ще бъде спрян. Строителните книжа се издават за период от 5 години и ако има конкретни сериозни нарушения по тях, ще бъде сезирана прокуратурата, заяви началникът на ДНСК. \r\nПо-късно от строителната компания „Главболгарстрой“ обявиха, че строителните дейности на плаж „Алепу“ се извършват законно и след като са изпълнени всички необходими процедури. От дружеството подчертаха, че на проверявания имот се извършва само и единствено първа фаза от строителните работи, а именно укрепване на активно свлачище, картирано преди повече от 40 години. Длъжни сме да напомним, че имотът не е собственост на „Главболгарстрой“ и нашата компания няма никаква връзка с преобразуването на собствеността върху земята от общинска в частна и превръщането на имота в урегулирана територия, което позволява неговото застрояване, както и по какъв начин е придобита собствеността върху имота и как същият е бил отреден за ваканционно строителство. По тази причина смятаме, че не е коректно да бъдем свързвани със събития, в които нямаме никакво участие\", се посочва още в позицията на компанията.", "date": "2019.01.26", "title": "Спира се строителството на къмпинг „Арапя“ и плаж „Алепу“ (ОБЗОР)"}
{"url": "http://www.focus-news.net/news/2019/01/26/2616402/afp-bedstvieto-v-braziliya-7-zaginali-150-izcheznali.html", "text": "Най-малко седем души са загинали, а 150 са изчезнали, след като язовир се срути в мина за желязна руда в югоизточна Бразилия, съобщи местното правителство на засегнатия щат Минас Жерайс, предава  AFP . \r\n„Според информация, потвърдена от пожарните служби, са открити седем тела ... а 150 души все още се водят изчезнали“, се казва в изявление на властите. \r\nПреди това от пожарната казаха за 200 изчезнали. Превод и редакция : Калоян Пенков", "date": "2019.01.26", "title": "AFP: Бедствието в Бразилия – 7 загинали, 150 изчезнали"}
{"url": "http://www.focus-news.net/news/2019/01/26/2616406/ria-novosti-sarbiya-ne-planira-da-priznava-guaydo-za-prezident-na-venetsuela.html", "text": "Сърбия няма намерение да признава Хуан Гуайдо за президент на Венецуела, заяви президентът на Сърбия Александър Вучич пред  РИА Новости . \r\n„Не“, отговори президентът Вучич на въпрос дали Сърбия ще признае Гуайдо. \r\nПредседателят на венецуелския парламент Гуайдо се самопровъзгласи за временен президент на страната. САЩ, Канада, Аржентина, Бразилия, Чили, Колумбия, Коста Рика, Гватемала, Хондурас, Панама, Парагвай, Перу, Грузия признаха Гуайдо за временен президент. Превод и редакция : Калоян Пенков", "date": "2019.01.26", "title": "РИА Новости: Сърбия не планира да признава Гуайдо за президент на Венецуела"}
{"url": "http://www.focus-news.net/news/2019/01/26/2616413/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Андреа Лийдсъм е признала, че Брекзит може да бъде отложен, за да може да се осигури споразумение за раздяла, съобщава в. Daily Express . \r\nВеликобритания може да се нуждае от допълнителни „няколко седмици“, за да прокара нови закони в парламента, заяви Лийдсъм. Шокиращото признание на един от най-висшите държавни служители ще предизвика тревога, че оттеглянето на Великобритания от ЕС на 29 март става все по-несигурно. „Можем да прокараме законодателството“, каза Лийдсъм. \r\n„Мисля, че въпреки всичко имаме много силни връзки с нашите приятели и съседи от ЕС и съм напълно сигурна, че ако ни трябват няколко допълнителни седмици или нещо такова, това ще бъде възможно“. \r\nАндреа Лийдсъм призова колегите си да подкрепят Тереза Мей, докато правителството се готви „за всички възможни събития“.  \r\n„Насърчавам колегите си в кабинета да застанат зад тази гледна точка и да се уверят, че всички сме съгласни“, каза тя пред Newsnight на BBC2. „Сега наистина сме в последните дни“. \r\nМинистърът на финансите заяви, че бъдещето му в екипа на Тереза Мей зависи от това какво ще се случи, за да се пробие безизходицата около Брекзит. \r\nТереза Мей се подготвя за нова битка, докато противниците се обединяват зад предложението да се отложи денят на излизане, ако няма сделка през следващия месец.  \r\nХамънд заяви, че бъдещето му в правителството „зависи от обстоятелствата“, ако Великобритания се изправи пред изход без сделка. \r\nРазногласията в кабинета за това как да се продължи продължават да кипят, докато Пени Мордънт предупреди, че се увеличава подкрепата за напускане без споразумение. \r\nНараства подкрепата за изменение, изготвено от лейбъристката Ивет Купър, което може да означава, че денят на излизане ще се забави с девет месеца. \r\nАмбър Ръд иска премиерът да предложи свободно гласуване на предложените промени в плана си за Брекзит. \r\nХамънд каза: „Това, което прави Амбър, отразява мнението на някои от моите колеги, че някак си следващия вторник е последният шанс да се противопоставим срещу липсата на сделка“. \r\n„Парламентът ще иска да бъде сигурен, че ще има възможност да изрази ясното си становище и някои от моите колеги, включително и някои, които са в правителството, ще искат да могат да изразят мнението си“. \r\nПлановете за междупартиен натиск да се използва гласуването във вторник, за да се осигури втори референдум, бяха отхвърлени, но лейбъристите внесоха свои собствени изменения, призоваващи за провеждане на повторно гласуване. \r\nПредложенията, внесени от Йън Мъри, Анджела Смит и Майк Гейпс, ще принудят министрите да приемат закон за референдум с възможност да се остане в ЕС. \r\nКонсервативният Андрю Мърисън внесе ново изменение - подкрепено от влиятелния сър Греъм Брейди, и бивши министри Деймиън Грийн и Черил Джилан - настояващо спорния ирландски механизъм „да бъде заменен с алтернативни мерки, за да се избегне твърда граница“. \r\n***  Около 200 души са изчезнали, след като три язовира, управлявани от минния гигант Vale се сринаха в бразилския щат Минас Жерайс, освобождавайки вълна от червени минни отпадъци и предизвика страхове за голямо замърсяване, пише в.  The Guardian . \r\nНай-малко 50 души загинаха в бедствието, заяви Авимар де Мело, кмет на близкия град Брумадиньо. „Нямаме повече подробности, защото всичко се случва много бързо“, каза той. \r\nБразилската телевизия показа кадри с оцелелите, които бяха извадени на безопасно място чрез хеликоптер след бедствието в мината Feijão близо до Брумадиньо, който е на по-малко от два часа от столицата на щата, Бело Оризонте. \r\nСред липсващите са 100 миньори, които са обядвали в административната зона, когато е била ударена от потока кал и вода, съобщи говорителя на пожарната, Педро Айхара. \r\n„Сега основната ни грижа е бързо да разберем къде са изчезналите хора“, каза Айхара. \r\n„Нямам думи да опиша страданието си, огромната ми тъга, разочарованието ми от това, което току-що се случи. Това е отвъд всичко, което можете да си представите“, заяви Фабио Шварцман, главен изпълнителен директор на Vale. \r\nБразилското министерство на околната среда заяви, че е създало кризисен щаб, след рухването на трите язовира. Министърът на околната среда, Рикардо Салеш и Едуардо Бим, ръководител на агенция „Ибама“, са на път към мястото на инцидента. \r\n„Основната ни работа в този момент е да се погрижим за всички жертви на тази сериозна трагедия“, каза новият президент на Бразилия Жаир Болсонаро. „Всички разумни мерки се предприемат“. \r\nБолсонаро заяви пред репортерите в Бразилия, че ще лети до Минас Жерайс в събота сутрин и ще прелети над региона, „за да можем отново да преоценим щетите и да предприемем всички разумни мерки, за да сведем до минимум страданията на роднините, както и да избегнем екологичен проблем“. \r\n„Това ново бедствие с язовир, този път в Брумадиньо,  е тъжното последствие от урока, който не са научили бразилските държавни и минни компании“, заяви директорът на „Грийнпийс Бразилия“ Нило Д'Авила. „Случаи като този не са злополуки, а престъпления, свързани с околната среда, които трябва да бъдат разследвани, наказвани и поправяни“. \r\n***  Лио Варадкар съобщи за завръщане на войници на ирландската граница, ако Брекзит тръгне „погрешно“ при сценарий без сделка, пише в.  Independent . \r\nИзричното предупреждение идва само часове след като ирландският премиер предположи, че хаотично излизане от ЕС може да съсипе способността на Тереза Мей да договори свободни сделки с други страни. \r\nГоворейки на Световния икономически форум в Давос, Варадкар заяви, че Ирландия е била жертва в процеса на Брекзит и неговото правителство няма да се откаже от защитния механизъм. \r\nИрландският премиер каза пред Bloomberg News, че границата в момента е „напълно отворена“, а най-лошият сценарий може да означава, че ще изглежда „ като преди 20 години“. \r\nТой каза, че една твърда граница може да „включва хора в униформи и може да включва необходимостта например от камери, физическа инфраструктура, евентуално присъствие на полиция или присъствие на армията, за да я подкрепя“. \r\nСкоро след интервюто, говорител на ирландското правителство настоя, че Лио Варадкар даде да се разбере, че е решен „да избегне сценарий без сделка и последващия риск от твърда граница”. \r\n\"Беше помолен да опише твърда граница и даде описание на това как изглежда и как може да изглежда в най-лошия случай\", добави той. \r\nИрландският премиер каза и, че дискусиите за Брекзит са доминирани от спекулации за потенциалното му въздействие върху търговията и икономиката, но за Ирландия това е гарантирането на мира на острова и че напредъкът, постигнат 20 години след  Споразумението от Разпети петък не e загубен. \r\nТой заяви, че Ирландия вече е направила компромис в преговорите за Брекзит и, че оттеглянето на Обединеното кралство от ЕС потенциално ще причини много вреди на други страни. „Ние сме тези, които вече даваме“, добави премиерът.", "date": "2019.01.26", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/01/26/2616407/independent-brekzit-mozhe-da-bade-otlozhen-s-nyakolko-sedmitsi-zayavi-andrea-liydsam.html", "text": "Брекзит може да бъде забавен с „няколко седмици“, за да може да бъде одобрен от Камарата на общините, каза висш министър, съобщава в. Independent . \r\nАндреа Лийдсъм стана първият топ депутат на Тереза Мей, който публично признава, че Великобритания може би ще трябва да удължи процеса на напускане на Европейския съюз. \r\nИзтъкнатият привърженик на Брекзит настоя, че ще бъде „възможно“ да се остане в блока за кратко време след планираната дата на излизане. \r\n„Можем да приемем законодателството. И по-специално мисля, че въпреки всичко имаме много силни връзки с нашите приятели и съседи от ЕС и съм напълно сигурна, че ако ни трябват няколко допълнителни седмици или нещо такова, това би било осъществимо“каза Лийдсъм пред BBC2. \r\nЛидерът на Камарата на общините направи това твърдение, тъй като Уестминстър остава в безизходица в резултат на историческото поражение на Мей. \r\nАндреа Лийдсъм призова за единство в кабинета, като настоява, че Великобритания все още може да напусне ЕС без сделка в края на март. \r\n„Изцяло съм привързан към премиера. Смятам, че там трябва да лежи колективната отговорност“. \r\nКоментарите идват, когато Филип Хамънд отказва да изключи подаването на оставка, ако Тереза Мей реши да напусне без сделка. \r\nНатискът върху министър-председателя нараства, след като Амбър Ръд също намекна, че може да подаде оставка, за да предпази Тереза Мей от излизане без сделка. \r\nПо време на интервю за BBC Амбър Ръд беше три пъти попитана дали ще напусне кабинета. \r\nТя каза: „На този етап ще се придържам към опитите да убедя правителството да даде възможност за свободен вот. Има много неща и има много нови изменения“. \r\n„Ще трябва да изчакаме и да видим“. Превод и редакция : Калоян Пенков", "date": "2019.01.26", "title": "Independent: Брекзит може да бъде отложен с „няколко седмици“, заяви Андреа Лийдсъм"}
{"url": "http://www.focus-news.net/news/2019/01/26/2616414/pregled-na-mezhdunarodnite-novini-do-6-chasa-agentsiya-fokus.html", "text": "Опозиционният лидер Хуан Гуайдо заяви, че няма да присъства на „фалшив диалог“, след като президентът Николас Мадуро обяви, че е готов да се срещне със своя съперник за най-висшия пост във Венецуела, предава  AFP . \r\nДвамата влязоха в борбата за власт, след като лидерът на Националното събрание Хуан Гуайдо се провъзгласи за „действащ президент“ при незачитане на Мадуро. \r\n***  Руският външен министър Сергей Лавров осъди американската „разрушителна политика“ срещу Венецуела, след като Вашингтон подкрепи опозиционния лидер срещу президента Николас Мадуро, съобщава  AFP . \r\n„По мое мнение политиката на САЩ по отношение на Венецуела, както и много други страни, е разрушителна“, заяви Лавров по време на пресконференция в Рабат с мароканския си колега Насер Бурита. \r\n***  Гръцките депутати ратифицираха споразумението, за да сложат край на близо 30-годишния спор за името на съседна Македония, в решително гласуване, след което малката страна ще бъде преименувана на Северна Македония и ще разчисти пътя си към членството в НАТО. \r\nСпоразумението премина със 153 гласа в 300-членния парламент, с два повече от необходимото. То се сблъсква с ожесточена опозиция в двете страни и коства парламентарното мнозинство на премиера Алексис Ципрас, след като малка дясна партия напусна управляващата коалиция в знак на протест. Споразумението премина с подкрепата на независими депутати. \r\nЛявата партия „Сириза“ държи 145 места в парламента, като не й достигат шест за пълно мнозинство. \r\n„Днес е исторически ден“, каза Ципрас. „Гърция опазва важна част от своята история, наследството й на древна гръцка Македония. Днес пишем нова страница за Балканите“. \r\nСъгласно сделката, Македония променя името си на Северна Македония, а Гърция отхвърля възраженията си срещу присъединяването на страната към НАТО и Европейския съюз. \r\n***  Президентът Доналд Тръмп обяви сделка с демократите за временно възстановяване на работата на федералното правителство на САЩ, което  е затворено за рекордните пет седмици заради острия спор за финансирането на стена по границата между Мексико и САЩ, предава  AFP . \r\n„Постигнахме споразумение за възстановяване на работата на федералното правителство“, заяви Тръмп. „Бързо ще подпиша законопроект за възстановяване на работата на нашето правителство за три седмици, до 15 февруари“. \r\nДокато защитаваше проекта си за стена, Тръмп не направи твърдо искане за 5.7 милиарда долара за финансиране на граничната стена - ключово обещание в предизборната му кампания. \r\n***  Президентът Доналд Тръмп сключи сделка с демократите, за да възстанови работата на американското правителство, но заплаши с нов прекъсване или прибягване до извънредни правомощия следващия месец, ако Конгресът не осигури финансиране за гранична стена, съобщава  AFP . \r\n„Ако не получим честна сделка от Конгреса, правителството или отново спира на 15 февруари, или ще използвам правомощията, предоставени ми по силата на законите и конституцията на Съединените щати, за да се справим с това извънредно положение“, заяви Тръмп. \r\nВ продължение на седмици Тръмп говореше, че ще използва президентските си правомощия за обявяване на извънредна ситуация на американската граница с Мексико, което ще му позволи да финансира спорния проект чрез източници, за които не се нуждае от одобрението на Конгреса. \r\n***  Главният опозиционен лидер Кириакос Мицотакис повтори мнението си, че споразумението ще създаде повече проблеми за Гърция, отколкото ще реши, пише гръцкият вестник  Kathimerini . \r\nГръцките депутати ратифицираха знаковото споразумение, което променя името на съседната Бивша югославска република Македония (БЮРМ) в Северна Македония, слагайки край на десетилетия спор и откривайки пътя за присъединяване на страната към Европейския съюз и НАТО. \r\nОбяснявайки негативната си позиция по сделката с името, Мицотакис каза, че ще направи всичко по силите си, за да облекчи щетите, причинени на страната, добавяйки обаче, че „след като споразумението бъде ратифицирано, малко може да се направи, за да се промени“. \r\n„Същата сделка беше предложена на Гърция през 2008 г., но беше отхвърлена от тогавашното консервативно правителство, защото признава македонската етническа принадлежност и език“, добави той, отбелязвайки, че сделката е много непопулярна сред хората.  \r\nТой разясни, че никога няма да нарече „предател“ някого, който подкрепя споразумението, и осъди насилието, настъпило по време на протестните митинги, проведени пред парламента в последните няколко дни. \r\nМицотакис също предупреди, че ако поеме управлението, той ще наложи вето на присъединяването на БЮРМ към Европейския съюз, ако „гръцките интереси не са удовлетворени по време на процеса на присъединяване“. \r\n***  Поддържайки напрежението в Егейско море  и Източното Средиземноморие, турският президент Реджеп Тайип Ердоган предизвика спорове, след като подчерта, че военните ще започнат проучване за природни ресурси около Кипър, съобщава в.  Kathimerini . \r\n„Ако нямате достатъчно военна, политическа и икономическа мощ, трябва да знаете, че никой няма да ви приеме сериозно“, каза Ердоган по време на посещение във военна академия в Анкара. „Видяхме това по време на мирната операция в Кипър и напрежението в Егейско море“, каза той, позовавайки се на нахлуването на Турция в Кипър през 1974 г. \r\nМеждувременно, след среща с лидера на кипърските турци Мустафа Акънджъ, външният министър Мевлют Чавушоглу заяви, че Турция ще започне да сондира около етнически разделения остров, тъй като кипърското гръцко правителство е отхвърляло призивите на Анкара да защити правата на кипърските турци. „Втората ни платформа идва през февруари. Щяхме да го изпратим до Черно море; сега го изпращаме в района на Кипър“,каза Чавушоглу. \r\n„В момента нашият сондажен кораб „Фатих“ се намира в района на Алания; работата му там ще приключи през март. Придвижваме се и на юг“, добави той. \r\n***  Брекзит може да бъде забавен с „няколко седмици“, за да може да бъде одобрен от Камарата на общините, каза висш министър, съобщава в. Independent . \r\nАндреа Лийдсъм стана първият топ депутат на Тереза Мей, който публично признава, че Великобритания може би ще трябва да удължи процеса на напускане на Европейския съюз. \r\nИзтъкнатият привърженик на Брекзит настоя, че ще бъде „възможно“ да се остане в блока за кратко време след планираната дата на излизане. \r\n„Можем да приемем законодателството. И по-специално мисля, че въпреки всичко имаме много силни връзки с нашите приятели и съседи от ЕС и съм напълно сигурна, че ако ни трябват няколко допълнителни седмици или нещо такова, това би било осъществимо“каза Лийдсъм пред BBC2. \r\nЛидерът на Камарата на общините направи това твърдение, тъй като Уестминстър остава в безизходица в резултат на историческото поражение на Мей. \r\nАндреа Лийдсъм призова за единство в кабинета, като настоява, че Великобритания все още може да напусне ЕС без сделка в края на март. \r\n„Изцяло съм привързан към премиера. Смятам, че там трябва да лежи колективната отговорност“. \r\nКоментарите идват, когато Филип Хамънд отказва да изключи подаването на оставка, ако Тереза Мей реши да напусне без сделка. \r\nНатискът върху министър-председателя нараства, след като Амбър Ръд също намекна, че може да подаде оставка, за да предпази Тереза Мей от излизане без сделка. \r\nПо време на интервю за BBC Амбър Ръд беше три пъти попитана дали ще напусне кабинета. \r\nТя каза: „На този етап ще се придържам към опитите да убедя правителството да даде възможност за свободен вот. Има много неща и има много нови изменения“. \r\n„Ще трябва да изчакаме и да видим“. \r\n***  Около 200 души са изчезнали, след като три язовира, управлявани от минния гигант Vale се сринаха в бразилския щат Минас Жерайс, освобождавайки вълна от червени минни отпадъци и предизвика страхове за голямо замърсяване, пише в.  The Guardian . \r\nНай-малко 50 души загинаха в бедствието, заяви Авимар де Мело, кмет на близкия град Брумадиньо. „Нямаме повече подробности, защото всичко се случва много бързо“, каза той. \r\nБразилската телевизия показа кадри с оцелелите, които бяха извадени на безопасно място чрез хеликоптер след бедствието в мината Feijão близо до Брумадиньо, който е на по-малко от два часа от столицата на щата, Бело Оризонте. \r\nСред липсващите са 100 миньори, които са обядвали в административната зона, когато е била ударена от потока кал и вода, съобщи говорителя на пожарната, Педро Айхара. \r\n„Сега основната ни грижа е бързо да разберем къде са изчезналите хора“, каза Айхара. \r\n„Нямам думи да опиша страданието си, огромната ми тъга, разочарованието ми от това, което току-що се случи. Това е отвъд всичко, което можете да си представите“, заяви Фабио Шварцман, главен изпълнителен директор на Vale. \r\nБразилското министерство на околната среда заяви, че е създало кризисен щаб, след рухването на трите язовира. Министърът на околната среда, Рикардо Салеш и Едуардо Бим, ръководител на агенция „Ибама“, са на път към мястото на инцидента. \r\n„Основната ни работа в този момент е да се погрижим за всички жертви на тази сериозна трагедия“, каза новият президент на Бразилия Жаир Болсонаро. „Всички разумни мерки се предприемат“. \r\nБолсонаро заяви пред репортерите в Бразилия, че ще лети до Минас Жерайс в събота сутрин и ще прелети над региона, „за да можем отново да преоценим щетите и да предприемем всички разумни мерки, за да сведем до минимум страданията на роднините, както и да избегнем екологичен проблем“. \r\n„Това ново бедствие с язовир, този път в Брумадиньо,  е тъжното последствие от урока, който не са научили бразилските държавни и минни компании“, заяви директорът на „Грийнпийс Бразилия“ Нило Д'Авила. „Случаи като този не са злополуки, а престъпления, свързани с околната среда, които трябва да бъдат разследвани, наказвани и поправяни“. \r\n***  Лио Варадкар съобщи за завръщане на войници на ирландската граница, ако Брекзит тръгне „погрешно“ при сценарий без сделка, пише в.  Independent . \r\nИзричното предупреждение идва само часове след като ирландският премиер предположи, че хаотично излизане от ЕС може да съсипе способността на Тереза Мей да договори свободни сделки с други страни. \r\nГоворейки на Световния икономически форум в Давос, Варадкар заяви, че Ирландия е била жертва в процеса на Брекзит и неговото правителство няма да се откаже от защитния механизъм. \r\nИрландският премиер каза пред Bloomberg News, че границата в момента е „напълно отворена“, а най-лошият сценарий може да означава, че ще изглежда „ като преди 20 години“. \r\nТой каза, че една твърда граница може да „включва хора в униформи и може да включва необходимостта например от камери, физическа инфраструктура, евентуално присъствие на полиция или присъствие на армията, за да я подкрепя“. \r\nСкоро след интервюто, говорител на ирландското правителство настоя, че Лио Варадкар даде да се разбере, че е решен „да избегне сценарий без сделка и последващия риск от твърда граница”. \r\n\"Беше помолен да опише твърда граница и даде описание на това как изглежда и как може да изглежда в най-лошия случай\", добави той. \r\nИрландският премиер каза и, че дискусиите за Брекзит са доминирани от спекулации за потенциалното му въздействие върху търговията и икономиката, но за Ирландия това е гарантирането на мира на острова и че напредъкът, постигнат 20 години след  Споразумението от Разпети петък не e загубен. \r\nТой заяви, че Ирландия вече е направила компромис в преговорите за Брекзит и, че оттеглянето на Обединеното кралство от ЕС потенциално ще причини много вреди на други страни. „Ние сме тези, които вече даваме“, добави премиерът.", "date": "2019.01.26", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/01/26/2616411/the-guardian-srutvane-na-brazilski-yazovir-stotitsi-izcheznaha-sled-bedstvie-v-mina.html", "text": "Около 200 души са изчезнали, след като три язовира, управлявани от минния гигант Vale се сринаха в бразилския щат Минас Жерайс, освобождавайки вълна от червени минни отпадъци и предизвика страхове за голямо замърсяване, пише в.  The Guardian . \r\nНай-малко 50 души загинаха в бедствието, заяви Авимар де Мело, кмет на близкия град Брумадиньо. „Нямаме повече подробности, защото всичко се случва много бързо“, каза той. \r\nБразилската телевизия показа кадри с оцелелите, които бяха извадени на безопасно място чрез хеликоптер след бедствието в мината Feijão близо до Брумадиньо, който е на по-малко от два часа от столицата на щата, Бело Оризонте. \r\nСред липсващите са 100 миньори, които са обядвали в административната зона, когато е била ударена от потока кал и вода, съобщи говорителя на пожарната, Педро Айхара. \r\n„Сега основната ни грижа е бързо да разберем къде са изчезналите хора“, каза Айхара. \r\n„Нямам думи да опиша страданието си, огромната ми тъга, разочарованието ми от това, което току-що се случи. Това е отвъд всичко, което можете да си представите“, заяви Фабио Шварцман, главен изпълнителен директор на Vale. \r\nБразилското министерство на околната среда заяви, че е създало кризисен щаб, след рухването на трите язовира. Министърът на околната среда, Рикардо Салеш и Едуардо Бим, ръководител на агенция „Ибама“, са на път към мястото на инцидента. \r\n„Основната ни работа в този момент е да се погрижим за всички жертви на тази сериозна трагедия“, каза новият президент на Бразилия Жаир Болсонаро. „Всички разумни мерки се предприемат“. \r\nБолсонаро заяви пред репортерите в Бразилия, че ще лети до Минас Жерайс в събота сутрин и ще прелети над региона, „за да можем отново да преоценим щетите и да предприемем всички разумни мерки, за да сведем до минимум страданията на роднините, както и да избегнем екологичен проблем“. \r\n„Това ново бедствие с язовир, този път в Брумадиньо,  е тъжното последствие от урока, който не са научили бразилските държавни и минни компании“, заяви директорът на „Грийнпийс Бразилия“ Нило Д'Авила. „Случаи като този не са злополуки, а престъпления, свързани с околната среда, които трябва да бъдат разследвани, наказвани и поправяни“. Превод и редакция : Калоян Пенков", "date": "2019.01.26", "title": "The Guardian: Срутване на бразилски язовир: стотици изчезнаха след бедствие в мина"}
{"url": "http://www.focus-news.net/news/2019/01/26/2616409/tass-broyat-na-zadarzhanite-po-vreme-na-protestite-vav-venetsuela-dostigna-500.html", "text": "Броят на задържаните по време на протестите във Венецуела нарасна до 500 души. \r\nТова изявление бе направено от Алфредо Ромеро, изпълнителен директор на неправителствената организация „Венецуелски престъпен форум“, на неговата страница в Twitter. \r\n„Задържанията продължават. Броят на арестите вече е достигнал 500“, пише Ромеро. \r\nПо-рано беше съобщено за 364 задържани. \r\nВъв Венецуела има масови протести срещу сегашния президент Николас Мадуро. На 23 януари лидерът на опозицията Хуан Гуайдо, се самопровъзгласи за действащ президент. Превод и редакция : Калоян Пенков", "date": "2019.01.26", "title": "ТАСС: Броят на задържаните по време на протестите във Венецуела достигна 500"}
{"url": "http://www.focus-news.net/news/2019/01/26/2616674/49-iyat-kongres-na-bsp-s-viziya-za-balgariya-viziya-za-evropa-i-s-deklaratsiya-v-podkrepa-na-elena-yoncheva-obzor.html", "text": "Четвъртото заседание на 49-ия Конгрес на БСП се проведе в зала 3 на НДК. То започна с 623 делегати. Заседанието на най-висшия партиен форум бе открито под звуците на химна на България, този на ЕС и на Интернационала и продължи близо 7 часа. По регламент четвъртата сесия бе открита от   лидера на БСП Корнелия Нинова . Тя представи политическия си доклад „България и Европа днес. Визия за утрешния ден. Задачите на БСП\". Нинова заяви, че държавата е превзета от малцина, а народът е поробен и държан в страх от свои и това не може да продължава. „ГЕРБ са 10-годишно минало и провалено настояще, а нашият разговор днес е за бъдещето“, каза лидерът на БСП. Тя изрази убедеността си, че БСП ще победи ГЕРБ, ако изборите са честни. Според нея  победата на евроизборите е възможност те да бъдат отстранени от власт и да започне промяната в България. Нинова посочи, че започва с политиките, с националните за България и общите за Европа интереси, а не с интригите и реденето на листи. Тя подчерта пред конгреса, че БСП се променила и затова си заслужава да бъде избирана. „Скъпи българи, сега към вас, повярвайте в себе си. Не се страхувайте и бъдете свободни хора, които изразяват свободно волята си. Силата не е в политиците, силата е във вас. Повярвайте, че вие решавате своето лично бъдеще. Не е вярно, че нищо не зависи от вас. Всичко зависи от вас. Попитан веднъж що е демокрация един голям световен политик я обяснява така: „В дъното на демокрацията, c всички славословия по неин адрес, е малкият човек, който влиза в една малка стаичка с малък молив и прави малко кръстче върху малък къс хартия\". Когато много малки хора се съберем заедно, правим този голям мъдър, наш, български народ. Народ, който е бил люлка на европейската цивилизация, народ, който е дал на света духовност и култура, заслужава признание, най-достоен живот и значимо място в съвременния свят и ще го получи“, обяви Нинова. Лидерът на БСП предложи и единодушно конгресът прие декларация в подкрепа на Елена Йончева. По време на своето слово Нинова обяви, че Елена Йончева ще представи разследване и доказателства за сговор в Министерски съвет за корупция и заличаване нa тази корупция.  \r\nОт своя страна  говорителят на ПГ на „БСП за България“ Елена  Йончева  коментира пред делегатите на 49-тия конгрес, че режимът в България се опитва да разедини хората и да ги унищожи, но няма такъв режим, който историята да не е спряла. Йончева  призова българите да бъдат част от тази история.  Тя припомни думите на известния немски антифашист Мартин Нимюлер: „Авторитарната власт най-напред се разправи с опозицията- не се противопоставих, защото не бях от опозицията. После се разправиха с журналистите, не се противопоставих, защото не бях журналист. След това разгромиха профсъюзите, аз не се противопоставих, защото не бях профсъюзен деец. Тогава се заеха със съседа. Не казах нищо, защото не го познавах. Накрая дойдоха за мен и тогава вече не бяха останали хора, които да ме защитят“.  Президентът на ПЕС Сергей Станишев  също коментира обвиненията срещу Елена Йончева. По думите му  ГЕРБ имат реални притеснения да загубят евроизборите и това личи от изказването на Бойко Борисов за Елена Йончева. Той обърна внимание, че лидерът на ГЕРБ Бойко Борисов е атакувал пряко Елена Йончева, а през седмицата е последвало обвинението към нея. Според него това обаче ще я превърне в герой.  \r\nСтанишев представи отчета на евродепутатите от БСП през изминалия мандат. „Ще спасяваме Европа като я променяме дълбоко, фундаментално и радикално“, изтъкна президентът на ПЕС.  Според Станишев работата на делегацията на българските социалисти често е извън прожекторите на националните медии, въпреки че това, което става в европейските институции ежедневно засяга живота на българските граждани. Той подчерта, че социалистите в ЕП са следвали предизборната платформа на партията и изтъкна битките им срещу пакета „Мобилност“, двойните стандарти при храните и доклада за приемането на България в Шенген. Според Станишев европейските избори ще бъдат тест за местния вот наесен. Заместник-председателят на БСП Кирил Добрев   акцентира върху  предстоящия европейски вот, резултатите от него и отражението му върху местните избори. По думите му БСП не бива да се заблуждава, че при загуба на евровота, само 6 месеца след това ще бъдат спечелени  местните избори. „Всички сме в една лодка от Корнелия Нинова до Милко Сиркьов от Сатовча. В една лодка сме и с общи усилия или ще обърнем нагласите на европейския вот, или нагласите ще обърнат нас. Само силната връзка помежду ни може да осигури онази синергия, която връща силата на БСП, която превръща БСП в първа политическа сила не просто по социологически проучвания“, каза Добрев. Той обърна внимание, че ден след конгреса започват номинациите за евроизборите и призова да не се правят компромиси. Според него БСП е длъжна да се представи пред обществото с онези политици, които отговарят напълно на посланията на партията. „Когато говорим за борба с корупцията, този който изрича това послание, трябва да бъде емблемата на тази битка“, подчерта заместник-председателят на БСП.  Кирил Добрев изтъкна, че няма да позволи партията да се превръща в заложник на лични амбиции, защото не става въпрос за постове, а за 127 години жива история.  \r\nТемата за евровота бе водеща сред делегатите, тъй като тя е свързана с платформата за евроизборите, която бе приета от конгреса. От партията изтъкнаха, че БСП е  първата политическа сила, която излиза с платформа за изборите. В документа се посочва, че принципите, очертани във „Визия за България“, са ориентир за спечелване на Европейски избори 2019. Делегатите приеха окончателно и документа „Визия за България“, който доби популярност в обществото след 21 юли 2018 г., когато бе представен в НДК.  \r\n Деница КИТАНОВА", "date": "2019.01.26", "title": "49-ият конгрес на БСП с  „Визия за България“, „Визия за Европа“ и с декларация в подкрепа на Елена Йончева (ОБЗОР)"}
{"url": "http://www.focus-news.net/news/2019/01/26/2616419/predstoyashti-sabitiya-v-stranata-za-26-yanuari-agentsiya-fokus.html", "text": "*** \r\nОт 9.00 часа в София Тех Парк българският комисар по цифрова икономика и цифрово общество Мария Габриел ще даде началото на \"Тийноватор стартъп уикенд\". \r\n*** \r\nОт 10.00 часа в зала 3 на НДК ще се проведе четвъртото заседание на 49-ия конгрес на БСП.  \r\n*** \r\nОт 14.00 часа в Експоцентър „Флора\" ще бъде открито тридневното издание на хакатонът Burgas Game Jam 2019. \r\n*** \r\nВ 16.00 часа във фоайето на градската библиотека „Паисий Хилендарски“ ще се поведе второ издание на „Вечер на планинарското кино“.  \r\n*** \r\nВ 14.00 часа в клуба на ПП ГЕРБ в село Сатовча народните представители от ПП ГЕРБ – Благоевград ще проведат приемен ден. \r\n*** \r\nОт 9.00 часа в офиса на РДНСК - Югоизточен район - гр. Бургас (бул. „Стефан Стамболов“ № 120) началникът на Дирекцията за национален строителен контрол арх. Иван Несторов ще представи резултатите от спешната проверка по Южното Черноморие.  \r\n*** \r\nОт 11.30 часа В Етнографския музей ще се проведе лекция на тема „Св. Йоан Кръстител – гласът на викащия в пустинята“. \r\n*** \r\nОт 10.30 часа в хотел „Черно море“ ще се проведе регионална конференция на тема „Развий потенциала си в България”, по инициатива на младежката организация на ГЕРБ - Варна.  \r\n*** \r\nОт 11.00 часа в конферентна зала на х-л „Ровно“  ще се състои среща с Костадин Костадинов, председател на  ПП „Възраждане\".  \r\n*** \r\nОт 10.30 часа в Куклена зала на ДКТ ще се играе представлението „Палечка“ по Ханс Кристиан Андерсен.  \r\n*** \r\nОт 14.30 часа в актовата зала на СУ „Козма Тричков” за втора поредна година Враца софтуер общество организира събитие за дигитален маркетинг.  \r\n*** \r\nОт 10.30 часа в мол „Пловдив Плаза“ ще се проведе срещата на пловдивските майки със специалисти от Националния осигурителен институт. Темата е озаглавена „Финансови помощи и обезщетения - правата на майките и бременните жени. Какво, Къде и Как.“ \r\n*** \r\nОт 10.30 часа в 8 аудитория в сградата на Ректора на ПУ „Паисий Хилендарски“ за пета поредна година ще се проведе Национално състезание по руски език за зрелостници „Я – знаток русского языка”. \r\n*** \r\nВ РБ „Захарий Княжески“ ще бъдат излъчени филмите: от 11.00 часа - „Писмо от Тоскана“, от 14.00 часа - „Йога: архитектура на спокойствието“, от 16.00 часа – „Оскърбление“.", "date": "2019.01.26", "title": "Предстоящи събития в страната за 26 януари (Агенция „Фокус“)"}
{"url": "http://www.focus-news.net/news/2019/01/26/2616415/sport-neftohimik-pobedi-marek-yunion-ivkoni.html", "text": "Нефтохимик (Бургас) победи Марек Юнион Ивкони като гост с 3:2 гейма в мач от 13-ия кръг на волейболното първенство. Във временното класиране бургаският клуб заема 5-то място с актив от 23 точки, а пък отборът на Марек е на 8-ма позиция със спечелени 14 точки. В следващият кръг Марек гостува на Добруджа, а срещата на Нефтохимик срещу Дунав (Русе) е отложена, заради участието на бургазлии в евротурнира за Купата на Европейската конфедерация по войлейбол (CEV).", "date": "2019.01.26", "title": "Спорт: Нефтохимик победи Марек Юнион Ивкони"}
{"url": "http://www.focus-news.net/news/2019/01/26/2616416/gd-granichna-politsiya-normalen-e-trafikat-na-vsichki-granichni-punktove.html", "text": "Нормален е трафикът на всички гранични пунктове. Това съобщиха от пресцентъра на  ГД „Гранична полиция“ . Трафикът е нормален по границите със Сърбия, Македония, Гърция, Турция и Румъния.", "date": "2019.01.26", "title": "ГД „Гранична полиция“: Нормален е трафикът на всички гранични пунктове"}
{"url": "http://www.focus-news.net/news/2019/01/26/2616418/sofiya-zatvoren-za-mps-nad-12-tona-e-stariyat-pat-za-vitinya-ot-botevgrad-za-sofiya.html", "text": "Затворен за МПС над 12 тона е старият път за „Витиня“ от Ботевград за София, съобщи слушател на  Радио „Фокус“ .", "date": "2019.01.26", "title": "София: Затворен за МПС над 12 тона е старият път за „Витиня“ от Ботевград за София"}
{"url": "http://www.focus-news.net/news/2019/01/26/2616412/daily-express-sayuznik-na-mey-prizna-che-napuskaneto-na-es-mozhe-da-se-otlozhi.html", "text": "Андреа Лийдсъм е признала, че Брекзит може да бъде отложен, за да може да се осигури споразумение за раздяла, съобщава в. Daily Express . \r\nВеликобритания може да се нуждае от допълнителни „няколко седмици“, за да прокара нови закони в парламента, заяви Лийдсъм. Шокиращото признание на един от най-висшите държавни служители ще предизвика тревога, че оттеглянето на Великобритания от ЕС на 29 март става все по-несигурно. „Можем да прокараме законодателството“, каза Лийдсъм. \r\n„Мисля, че въпреки всичко имаме много силни връзки с нашите приятели и съседи от ЕС и съм напълно сигурна, че ако ни трябват няколко допълнителни седмици или нещо такова, това ще бъде възможно“. \r\nАндреа Лийдсъм призова колегите си да подкрепят Тереза Мей, докато правителството се готви „за всички възможни събития“.  \r\n„Насърчавам колегите си в кабинета да застанат зад тази гледна точка и да се уверят, че всички сме съгласни“, каза тя пред Newsnight на BBC2. „Сега наистина сме в последните дни“. \r\nМинистърът на финансите заяви, че бъдещето му в екипа на Тереза Мей зависи от това какво ще се случи, за да се пробие безизходицата около Брекзит. \r\nТереза Мей се подготвя за нова битка, докато противниците се обединяват зад предложението да се отложи денят на излизане, ако няма сделка през следващия месец.  \r\nХамънд заяви, че бъдещето му в правителството „зависи от обстоятелствата“, ако Великобритания се изправи пред изход без сделка. \r\nРазногласията в кабинета за това как да се продължи продължават да кипят, докато Пени Мордънт предупреди, че се увеличава подкрепата за напускане без споразумение. \r\nНараства подкрепата за изменение, изготвено от лейбъристката Ивет Купър, което може да означава, че денят на излизане ще се забави с девет месеца. \r\nАмбър Ръд иска премиерът да предложи свободно гласуване на предложените промени в плана си за Брекзит. \r\nХамънд каза: „Това, което прави Амбър, отразява мнението на някои от моите колеги, че някак си следващия вторник е последният шанс да се противопоставим срещу липсата на сделка“. \r\n„Парламентът ще иска да бъде сигурен, че ще има възможност да изрази ясното си становище и някои от моите колеги, включително и някои, които са в правителството, ще искат да могат да изразят мнението си“. \r\nПлановете за междупартиен натиск да се използва гласуването във вторник, за да се осигури втори референдум, бяха отхвърлени, но лейбъристите внесоха свои собствени изменения, призоваващи за провеждане на повторно гласуване. \r\nПредложенията, внесени от Йън Мъри, Анджела Смит и Майк Гейпс, ще принудят министрите да приемат закон за референдум с възможност да се остане в ЕС. \r\nКонсервативният Андрю Мърисън внесе ново изменение - подкрепено от влиятелния сър Греъм Брейди, и бивши министри Деймиън Грийн и Черил Джилан - настояващо спорния ирландски механизъм „да бъде заменен с алтернативни мерки, за да се избегне твърда граница“.", "date": "2019.01.26", "title": "Daily Express: Съюзник на Мей призна, че напускането на ЕС може да се отложи"}
{"url": "http://www.focus-news.net/news/2019/01/26/2616410/independent-lio-varadkar-predupredi-za-voynitsi-na-irlandskata-granitsa-ako-velikobritaniya-izleze-ot-es.html", "text": "Лио Варадкар съобщи за завръщане на войници на ирландската граница, ако Брекзит тръгне „погрешно“ при сценарий без сделка, пише в.  Independent . \r\nИзричното предупреждение идва само часове след като ирландският премиер предположи, че хаотично излизане от ЕС може да съсипе способността на Тереза Мей да договори свободни сделки с други страни. \r\nГоворейки на Световния икономически форум в Давос, Варадкар заяви, че Ирландия е била жертва в процеса на Брекзит и неговото правителство няма да се откаже от защитния механизъм. \r\nИрландският премиер каза пред Bloomberg News, че границата в момента е „напълно отворена“, а най-лошият сценарий може да означава, че ще изглежда „ като преди 20 години“. \r\nТой каза, че една твърда граница може да „включва хора в униформи и може да включва необходимостта например от камери, физическа инфраструктура, евентуално присъствие на полиция или присъствие на армията, за да я подкрепя“. \r\nСкоро след интервюто, говорител на ирландското правителство настоя, че Лио Варадкар даде да се разбере, че е решен „да избегне сценарий без сделка и последващия риск от твърда граница”. \r\n\"Беше помолен да опише твърда граница и даде описание на това как изглежда и как може да изглежда в най-лошия случай\", добави той. \r\nИрландският премиер каза и, че дискусиите за Брекзит са доминирани от спекулации за потенциалното му въздействие върху търговията и икономиката, но за Ирландия това е гарантирането на мира на острова и че напредъкът, постигнат 20 години след  Споразумението от Разпети петък не e загубен. \r\nТой заяви, че Ирландия вече е направила компромис в преговорите за Брекзит и, че оттеглянето на Обединеното кралство от ЕС потенциално ще причини много вреди на други страни. „Ние сме тези, които вече даваме“, добави премиерът. Превод и редакция : Калоян Пенков", "date": "2019.01.26", "title": "Independent: Лио Варадкар предупреди за войници на ирландската граница, ако Великобритания излезе от ЕС"}
{"url": "http://www.focus-news.net/news/2019/01/26/2616417/aktualna-patna-obstanovka.html", "text": "Информация за Актуалната пътна обстановка, предоставена от  Агенция \"Пътна инфраструктура\"  (АПИ). Метеорологична обстановка: \r\nТемпературите са в интервала от - 6° до + 10°. Времето над страната е предимно облачно. Слаб вятър духа в цялата страна. Дъжд вали в цялата страна. Сняг вали в районите Благоевград, Видин, Враца, Кюстендил, Ловеч, Монтана, Пазарджик, Перник, Плевен и София. Пътните настилки са предимно мокри, по усойните и планински райони частично заледени, обработени и проходими при зимни условия. Ограничена видимост поради мъгла до 100 м има в района на Бургас, Русе и Плевен. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nВременно е ограничено движението по път III – 108 АМ Струма - с. Рибник от км 0+000 до км 2+500  за МПС над 12 т.  поради ремонтни дейности.Участъка е сигнализиран с пътни знаци . Срок до 28.02.2019 г. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; - „Троянски“ - забранен за всички МПС; \r\n- „Превала“ - забранен за всички МПС; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; - „Предел“ - забранен за МПС над 12 т. както и тегленето на ремаркета и полуремаркета; \r\n- „Рожен“ - забранен за МПС над 12 т. както и тегленето на ремаркета и полуремаркета. Леките МПС задължително с вериги; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно. Леките МПС задължително с вериги.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград - София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nобласт Кюстендил:  \r\nДвижението по  I-6  ГКПП Гюешево- Кюстендил в двете посоки е ограничено за ППС над 12т.  във връзка със снегопочистване. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът II-19: Движението е ограничено за МПС над 10т. по път II-19  Банско - Гоце Делчев поради снегопочистване. Срок до 26.01.2019 г. \r\nПът III-108: Временно движението по път III-108 АМ Струма –  с. Рибник е ограничено за МПС над 12 т.  поради аварийни ремонтни дейности. Срок до 28.02.2019 г. \r\nПът IІI-198: Движението е ограничено за МПС над 10т. по път IІI-198 Гоце Делчев - Катунци поради снегопочистване. Срок до 26.0.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1143: Oграничено движениe по път III-1143 Грамада-п.к. Бояново-Синаговци-Дунавци /о.п.Видин-Димово/ от км 19+357 до км 18 +204, поради подмяна на дървена настилка с нова еластична на железопътен прелез при км 17+668. Движението се пренасочва както следва : \r\n- За ППС движещи се по път I-1 в посока Видин-Грамада и обратно: \r\nПо път I-1 /E-79/ -Граница Румъния-о.п.Видин до п.к. „Дунавци” на км 16+431 /пътно кръстовище на път I-1 с общински път VID 2043/ се пренасочват в дясно. \r\nПо общински път VID 2043 през гр. Дунавци до п.к. с III-1143 при км 17+357 в дясно. \r\nПо път III-1143 Синаговци-Грамада и обратно.  \r\n-  За ППС движещи се по път I-1 в посока Монтана-Грамада и обратно: \r\nПо път I-1 /E-79/ -Граница Румъния-о.п.Видин Димово-Ружинци да п.к. „Дунавци” на км 16+431 /пътно кръстовище на път I-1 с общински път VID 2043/ се пренасочват в ляво. \r\nПо общински път VID 2043 през гр. Дунавци до п.к. с III-1143 при км 17+357 в дясно. \r\nПо път III-1143 Синаговци-Грамада и обратно. Движението се регулира със сигнализация. Срок до 25.01.2019 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Ограничава се движението по път ІІ-37 Батак - Доспат за МПС над 12 т. както и тегленето на  ремаркета и полуремаркета. \r\nПът ІІI-843: Ограничава се движението по път ІІI- 843 Велинград- Сърница за МПС над 12 т с ремаркета и полуремаркета, поради обилен снеговалеж. Срок до 27.01.2019 г. \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът III-623:  Ограничено движение по път III-623 Жабляно – Земен от км 46+000 до км 48+000 поради опасност от падащи камъни. Участъкът е сигнализиран с пътни знаци.  \r\nОбходен маршрут: път I-6 и по път III-6233 Байкалско – Блатешница.  Срок до 28.01.2019 г.      \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nПът III-706: Движението по път III-706 гран. Търговище – Ябланово – Тича от км 7+500 до км 20+700 е в една лента поради подмяна на мантинели. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-37: Път II – 37 Батак – Доспат ограничено движение на МПС с маса над 12 т. с ремаркета и полуремаркета. Срок до 27.01.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 27.01.2019 г. \r\nПът-8631: Ограничено е движението за всички МПС по път ІІІ-8631(Момчиловци – Славейно, местност Момина вода, от км 0+000 до км 5+993, поради паднали и падащи множество дървета. Срок до 27.01.2019 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; Всички МПС да се движат с вериги. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.01.26", "title": "Актуална пътна обстановка"}
{"url": "http://www.focus-news.net/news/2019/01/26/2616420/nimh-valezhite-shte-prodalzhat-v-zapadna-balgariya-shte-sa-predimno-ot-snyag-znachitelni-v-planinskite-rayoni.html", "text": "Днес валежите ще продължат, в Западна България ще са предимно от сняг, значителни – в планинските райони. На изток ще вали дъжд. Вятърът ще се ориентира от запад-северозапад, ще е до умерен и с него ще нахлува студен въздух. Максималните температури ще са от 1° - 3° в Западна България до 8° – 9° в югоизточните райони от страната.  През нощта от запад валежите ще отслабват и спират. Това съобщи за  Агенция „Фокус“  дежурният синоптик от НИМХ Христо Христов.  Атмосферното налягане ще продължи да се повишава, но ще остане по-ниско от средното за месеца. \r\nПо Черноморието ще бъде облачно и с валежи от дъжд. Ще духа до умерен вятър от юг-югоизток, който след обяд ще се ориентира от запад-северозапад. Максималните температури ще са между 4° и 8°. Вълнението на морето ще бъде 2 - 3 бала. Температурата на морската вода е 6° - 7°. \r\n В планините ще бъде облачно, ветровито и с валежи от сняг, значителни в масивите от западната половина на страната. Ще духа силен до бурен вятър от запад-северозапад и в комбинация със снеговалежа ще има условия за образуване на преспи и навявания. Максималната температура на височина 1200 метра ще е около минус 1°, на 2000 метра – около минус 5°.", "date": "2019.01.26", "title": "НИМХ: Валежите ще продължат, в Западна България ще са предимно от сняг, значителни – в планинските райони"}
{"url": "http://www.focus-news.net/news/2019/01/26/2616423/sofiya-slabo-zemetresenie-e-registrirano-v-rayona-na-buhovo.html", "text": "Слабо земетресение е регистрирано в района на Бухово. Това съобщиха за  Агенция „Фокус“  от Национален институт по геофизика, геодезия и география (НИГГ).  Трусът е с магнитуд 2,3 по скалата на Рихтер и е регистриран в 02.02 часа тази нощ. Няма данни земетресението да е усетено.", "date": "2019.01.26", "title": "София: Слабо земетресение е регистрирано в района на Бухово"}
{"url": "http://www.focus-news.net/news/2019/01/26/2616428/api-vazstanoveno-e-dvizhenieto-po-pat-srednogortsi-ardino-i-po-pat-smolyan-s-banite-kadeto-trafikat-se-izvarshva-v-edna-lenta.html", "text": "Възстановено е движението по път ІІІ-865 Средногорци – Ардино и по път-ІІІ-863 Смолян – с. Баните, където трафикът се извършва в една лента. Това съобщиха от пресцентъра на  Агенция \"Пътна инфраструктура\"  (АПИ). \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.01.26", "title": "АПИ: Възстановено е движението по път Средногорци – Ардино и по път Смолян – с. Баните, където трафикът се извършва в една лента"}
{"url": "http://www.focus-news.net/news/2019/01/26/2616427/blagoevgrad-arhiereyska-sv-liturgiya-shte-bade-otsluzhena-v-manastir-zhivopriemni-iztochnik-po-povod-praznika-prenasyane-moshtite-na-sv-yoan-zlatoust-na-27-yanuari.html", "text": "На 27 януари всяка година Православната църква чества празника Пренасяне мощите на св. Йоан Златоуст. По този повод Архиерейска св. Литургия в манастир „Живоприемни източник”,гр. Гоце Делчев (Неврокоп) ще оглави Негово високопреосвещенство Неврокопски митрополит Серафим. Начало на богослужението – 07.00 часа, предаде репортер на  Агенция \"Фокус\" . \r\nВ 11.30  ще бъде открита изложба,  посветена на Неврокопския митрополит Борис в сградата на св. митрополия в гр. Гоце Делчев. Следва прожекция на филм от поредицата  „Път към Голгота“, посветен на митрополит Борис, след което ще бъдат прочетени доклади, посветени на делото и личността му  от доц. д-р Павел Павлов и гл. ас. д-р Венцислав Каравълчев от Богословския факултет на Софийски университет „Св. Климент Охридски“.  \r\nНикола Петков", "date": "2019.01.26", "title": "Благоевград: Архиерейска св. Литургия  ще бъде отслужена в манастир „Живоприемни източник” по повод празника Пренасяне мощите на св. Йоан Златоуст на 27 януари"}
{"url": "http://www.focus-news.net/news/2019/01/26/2616422/ria-novosti-boliviyskiyat-prezident-osadi-zasedanieto-na-saveta-za-sigurnost-na-oon-za-venetsuela.html", "text": "Боливийският президент Ево Моралес определи свикването на заседание на Съвета за сигурност на ООН за обсъждане на настоящата криза във Венецуела като „нахлуване“ във вътрешните работи на страната, съобщава  РИА Новости . \r\nПо-рано беше съобщено, че пратеникът на САЩ е направил официално искане за свикване на заседание на Съвета за сигурност на ООН заради ситуацията във Венецуела. \r\nВ сряда в Каракас започнаха масови протести срещу сегашния президент на Венецуела Николас Мадуро. В същия ден председателят на парламента на страната Хуан Гуайдо се обяви за временен държавен глава. Съединените щати и редица други държави обявиха признаването на Гуайдо и поискаха от венецуелския президент Мадуро, да не допуска насилствени действия срещу опозицията. Мадуро обяви себе си за конституционен президент и нарече ръководителя на опозиционния парламент „марионетка на САЩ“. Превод и редакция : Калоян Пенков", "date": "2019.01.26", "title": "РИА Новости: Боливийският президент осъди заседанието на Съвета за сигурност на ООН за Венецуела"}
{"url": "http://www.focus-news.net/news/2019/01/26/2616425/predstoyashti-mezhdunarodni-sabitiya-za-26-yanuari-agentsiya-fokus.html", "text": "*** Демонстрации в Сърбия срещу президента Александър Вучич, който е обвинен в „авторитаризъм“ \r\n*** Жълтите жилетки излизат по улиците на френските градове за 11-а поредна седмица \r\n*** Граничните населени места срещу Брекзит ще проведат демонстрация на ирландската граница \r\n*** Съветът за сигурност на ООН ще проведе заседание по темата за кризата във Венецуела. Очаква се държавният секретар на САЩ да се изкаже по време на сесията \r\n*** Министърът на външните работи на Русия пристига на посещение в Тунис \r\n***", "date": "2019.01.26", "title": "Предстоящи международни събития за 26 януари (Агенция \"Фокус\")"}
{"url": "http://www.focus-news.net/news/2019/01/26/2616424/afp-zhertvite-na-bedstvieto-v-braziliya-stanaha-9-blizo-300-sa-izcheznali.html", "text": "Броят на жертвите при срутване на язовир в мина в югоизточна Бразилия нарасна до 9 души, а около 300 се водят за изчезнали, съобщиха местните пожарникари, удвоявайки броя на изчезналите хора, предава  AFP . \r\nПо-рано броят на жертвите след калния потоп беше 7 души, а 150 се водеха за изчезнали. Превод и редакция : Калоян Пенков", "date": "2019.01.26", "title": "AFP: Жертвите на бедствието в Бразилия станаха 9, близо 300 са изчезнали"}
{"url": "http://www.focus-news.net/news/2019/01/26/2616426/nachalnikat-na-dnsk-arh-ivan-nestorov-shte-dade-preskonferentsiya-v-burgas-za-rezultatite-ot-proverkata-na-stroitelni-obekti-po-yuzhnoto-chernomorie.html", "text": "Началникът на Дирекцията за национален строителен контрол арх. Иван Несторов ще представи резултатите от спешната проверка по Южното Черноморие, разпоредена от премиера Бойко Борисов. Това съобщиха от пресцентъра на  Министерство на регионалното развитие и благоустройството . \r\nБрифингът ще се състои от 09.00 часа в офиса на РДНСК - Югоизточен район - град Бургас (бул. „Стефан Стамболов“ 120). Заедно с експерти от РДНСК – Бургас арх. Несторов ще обобщи данните от проверката на строителни обекти на къмпинг „Градина“, в района на къмпинг „Арапя“ и плаж „Алепу“.", "date": "2019.01.26", "title": "Началникът на ДНСК арх. Иван Несторов ще даде пресконференция в Бургас за резултатите от проверката на строителни обекти по Южното Черноморие"}
{"url": "http://www.focus-news.net/news/2019/01/26/2616429/ria-novosti-registrirano-e-zemetresenie-s-magnitud-62-kray-solomonovite-ostrovi.html", "text": "Земетресение с магнитуд 6,2 е регистрирано в Тихия океан край Соломоновите острови, съобщава Геологическият топографски институт на САЩ. \r\nЕпицентърът на земетресението е на 50 км. югозападно от района Чированга. Дълбочината на труса е била 357 км. \r\nНяма данни за жертви и разрушения, както и не е обявена опасност от цунами. Превод и редакция : Калоян Пенков", "date": "2019.01.26", "title": "РИА Новости: Регистрирано е земетресение с магнитуд 6,2 край Соломоновите острови"}
{"url": "http://www.focus-news.net/news/2019/01/26/2616432/sofiya-belogradchishkiyat-episkop-polikarp-shte-oglavi-arhiereyska-sveta-liturgiya-v-hram-sv-nikolay-v-s-vakarel-na-27-yanuari.html", "text": "На 27 януари, в празничния за християните неделен ден, с благословението на Негово светейшество Българския патриарх и Софийски митрополит Неофит, от 09.30 часа Архиерейска света Литургия в храм  \"Св. Николай\" в с. Вакарел, Софийска епархия, ще оглави Негово преосвещенство Белоградчишки епископ Поликарп - викарий на Софийския митрополит, предаде репортер на  Агенция \"Фокус\" . \r\nНикола Петков", "date": "2019.01.26", "title": "София: Белоградчишкият епископ Поликарп ще оглави архиерейска света Литургия в храм „Св. Николай“ в с. Вакарел на 27 януари"}
{"url": "http://www.focus-news.net/news/2019/01/26/2616431/denyat-26-yanuari-v-balgarskata-istoriya.html", "text": "През 1995 г. новото правителство на министър-председателя Жан Виденов е гласувано от XXXVII Народно събрание.  \r\nПрез 2010 г. е учредена Асоциацията на българските железопътни превозвачи (АБЖП). Това е организация с идеална цел, обединяваща 7 фирми железопътни превозвачи, които през 2013 г. съвкупно извършват над 45% от товарните железопътни превози и 50% от обема на извършената работа в България. През 2006г. Латвия ратифицира договора за присъединяване на България и Румъния към ЕС по време на председателството на италианското правителство. \r\nПрез 2005 г. Кипър депозира ратифицираният от страната договор за присъединяване на България и Румъния към ЕС по време на председателството на италианското правителство.    \r\n2010 г. \r\nУчредена е Асоциацията на българските железопътни превозвачи (АБЖП). Това е организация с идеална цел, обединяваща 7 фирми железопътни превозвачи, които през 2013 г. съвкупно извършват над 45% от товарните железопътни превози и 50% от обема на извършената работа в България. \r\n2006 г. \r\nЛатвия ратифицира договора за присъединяване на България и Румъния към ЕС по време на председателството на италианското правителство \r\n2005 г. \r\nКипър депозира ратифицираният от страната договор за присъединяване на България и Румъния към ЕС по време на председателството на италианското правителство \r\n2000 г. \r\nЕвропейската комисия взема решение да извади България и Румъния от \"черния\" Шенгенски визов списък. Шенгенското споразумение е подписано на 14 юни 1985 г. Страните, които го подписват, са Франция, Германия, Белгия, Холандия и Люксембург. Споразумението предвижда премахване на граничния контрол между страните-членки на ЕС, свободно движение на хора и стоки, засилен контрол по външните граници на съюза. Споразумението влиза в сила на 26 март 1995 г. за седем от подписалите го 10 страни. Тези седем страни са Германия, Белгия, Холандия, Испания, Франция, Люксембург и Португалия. През септември 1995 г. Европейският съвет приема списък на страните, за които се изисква входна виза. На 1 декември 2000 г. Шенгенското споразумение влиза в сила за всички държави-членки на ЕС. На 5 юли 2000 г. Европейският парламент гласува резолюция Румъния и България да бъдат извадени от т.нар. негативен визов списък. На 1 декември 2000 г. заседанието в Брюксел на Съвета на министрите на вътрешните работи и правосъдието на ЕС взема решение да се извади България и Румъния от Шенгенския визов списък. Официалното изваждане на страната ни от списъка става на 15 март 2001 г. \r\n1996 г. \r\nСъздаден е Комитет за защита правата на българите извън границите на България. \r\n1995 г. \r\nНовото правителство на министър-председателя Жан Виденов е гласувано от XXXVII Народно Събрание. На 22 септември 1995 г. СДС внася първият вот на недоверие срещу кабинета на Жан Виденов. Вотът е отхвърлен. На 10 януари 1996 г. Народното събрание отхвърля вот на недоверие към правителството на Жан Виденов, предложен от СДС заради зърнената криза. На 13 юни 1996 г. СДС иска нов вот на недоверие, заради икономическата политика, на правителството. Вотът е отхвърлен от XXXVII Народно Събрание със 135 гласа. На 4 ноември 1996 г. деветнадесет членове от ръководството на БСП (депутати и членове на Висшия съвет) отправят открито писмо с искане за оставка на Жан Виденов като министър-председател. На 12 ноември 1996 г. на заседание на ръководството на БСП и на парламентарната й група Жан Виденов получава вот на доверие до извънредния конгрес на БСП. На 28 декември 1996 г. на извънредно заседание XXXVII Народно Събрание гласува оставката на правителството на Жан Виденов. \r\n1979 г. \r\nПубликувано е постановление на Министерския съвет за въвеждане на лятно часово време по европейски модел. Лятното часово време е система за всеобща смяна на часовниковото време с цел изгревът и залезът на слънцето да се случват в по-късни часове. Това води до повече време за следобедни дейности по светло, както и спомага за правене на икономии с електроенергията за осветление. В северното полукълбо обикновено часовниците се преместват с един час напред в края на март или април и се връщат с един час назад в края на септември или през октомври месец. \r\n1978 г. \r\nВ Берлин е открита изложбата \"Тракийско изкуство и култура по българските земи\". \r\n1945 г. \r\nМинистерският съвет приема единодушно наредба-закон за защита на народната власт. В нея е предвидено смъртно наказание за създаване на \"фашистки организации\" с цел \"събарянето, подравянето или отслабването на властта на ОФ\", както и за опити за преврат, бунт и метеж със същата цел. Отечественият фронт (ОФ) е обществено-политическа организация, която е образувана през 1942 г. На 17 юли 1942 по нелегалната радиостанция \"Христо Ботев\" е оповестена неговата програма. С нея се отправя призив за обединяване на патриотичните и демократичните сили в България, без разлика на политическа и верска принадлежност, за обща борба срещу хитлеристите и техните български поддръжници. В програмата се поставят общонационални външнополитически задачи: скъсване на съюза с Германия и други държави от оста, изтегляне на германските войски от България, спиране износа на храни и материали за Германия, възстановяване на дипломатическите отношения със СССР, САЩ и Англия и др. Задачите, свързани с демократизацията на страната, са: незабавно освобождаване на цивилните и военните лица, преследвани заради техните идейни убеждения, премахване на противоконституционните и противонародни закони, разтуряне на фашистките организации, прочистване на държавния апарат. Определена е и икономическата политика, която трябва да се следва: запазване на националните богатства и труд от чуждо посегателство, провеждане на политика, с която да се гарантира работа за всички, създаване условия за развитие на стопанството на България и др. В програмата се посочва и най-близката цел: събаряне на противонародното правителство и създаване правителство на ОФ, което да гарантира независимостта, свободното обществено-политическо и икономическо развитие на страната. До края на 1942 г. са сформирани над 100 местни комитета на ОФ. През септември 1943 г. е образуван Национален комитет на ОФ от представители на Българската работническа партия, Българския земеделски народен съюз \"Пладне\", Политическия кръг \"Звено\", Българската работническа социалдемократическа партия и независими интелектуалци. След 9 септември 1944 г. се съставя първото правителство на ОФ, в което влизат представители на БРП (к), пладненци, звенари, социалдемократи и независими общественици. Министър-председател става К. Георгиев. На Първия конгрес на ОФ (март 1945 г.) се очертават най-важните задачи на външната и вътрешната политика: приключване на участието на България в окончателния разгром на хитлеристка Германия 1944–1945 г., провеждане на парламентарни избори, укрепване на народнодемократичната власт и др. На Втория си конгрес (февруари 1948 г.) ОФ прави сериозни промени в организационното си устройство. От междупартийна коалиция се превръща в масова обществено-политическа организация, която възприема програмата на БРП(к) за изграждане на социализма по сталински модел. Печатен орган: в. \"Отечествен фронт\". \r\n1945 г. \r\nОтец Павел Джиджов е ръкоположен за свещеник от латинския обред в Пловдив. Изпратен е за свещеник във Варна, където следва икономика и социални науки. Отец Павел Джиджов е роден в Пловдив на 19 юли 1919 г. През 1926 г. става ученик в началното училище на успенците “Св. Андрей”, Пловдив. От 1931 г. до 1938 г. учи в Пловдивския колеж “Свети Августин”. През 1938 г. става послушник-успенец в Нозероа – Франция и приема името Павел, с което е познат. Следва философия и теология в гр. Лормоа край Париж до 1942 г. Същата година дава обет при Успенците. Завръща се в България заради заболяване. Арестуван е от комунистическата милиция. Екзекутиран е заедно с отец Й. Шишков, отец К. Вичев и епископ Евгени Босилков. При идването си в България папа Йоан Павел II го обявява за блажен (2002 г.). \r\n1944 г. \r\nДвадесет и петото ОНС удължава мандата си до края на войната и приема закон за създаване на жандармерия. Жандармерията е военнополицейска организация, създадена със закон от 26 януари 1944 г. от правителството на Д. Божилов. Предназначена е да се бори за разгромяване на нелегалните групи и партизанското движение. Подчинена е пряко на министъра на вътрешните работи. В състава й се включват пехотни, конни и моторизирани части и различни допълнителни служби (интендантство, санитарна и др.). Основната структурна единица е жандармерийската дружина. Жандармерията се командва от висш офицер, назначаван пряко от Министерския съвет по предложение на министъра на вътрешните работи, съгласувано с министъра на войната. Жандармерията е разформирована от правителството на К. Муравиев с постановление на Министерския съвет от 7 септември 1944 г. \r\n1913 г. \r\nОт 26 до 28 януари османските войски контраатакуват при Булаир, но са отблъснати от седма Рилска дивизия. Турска контраатака при Чаталджа е провалена от първа и трета Българска армия. Балканската война (1912–1913 г.) е война на България, Сърбия, Гърция и Черна гора (държавите от Балканския съюз 1912-1913 г.) против Османската империя. Предизвикана е от нерешения национален въпрос на Балканите през последната четвърт на XIX и началото на ХХ в. По волята на западните европейски велики сили значителни части от полуострова, населени с българско, гръцко, сръбско и албанско население, остават в пределите на империята след Руско-турската освободителна война от 1877-1878 г. По този начин обществено-икономическото и културно развитие е възпрепятствано както от съществуващите феодални порядки в Османската империя, така и от упражнявания национален и религиозен натиск. Конкретен повод за войната стават кланетата над българското население в Щип през ноември 1911 г. и Кочани през юли 1912 г. В отговор на жестокостите на османските власти правителствата на България, Гърция, Сърбия и Черна гора отправят до Високата порта искане за административни реформи в европейските предели на империята и след последвалия категоричен отказ от нейна страна те пристъпват към обща мобилизация на войските си. Начало на военните действия поставя Черна гора. В края на септември 1912 г. нейните войски нахлуват в Северна Албания. Това става повод за прекратяване на дипломатическите отношения между Османската империя и четирите балкански правителства. На свой ред на 5 октомври същата година България и Гърция обявяват война на Турция. На 7 октомври към тях се присъединява и Сърбия. При започване на войната балканските съюзнички разполагат общо с 645 000 души войска и 1412 оръдия, а армията на Османската империя възлиза на 420 000 души и 930 оръдия. \r\n1908 г. \r\nПриключва университетската криза. С княжески указ са възстановени уволнените университетски преподаватели. Кризата възниква, когато група студенти освиркват княза при откриване сградата на Народния театър. Под натиска на княза правителството нарежда да се арестуват студентите. Професорите се солидаризират с тях и са уволнени, а Университетът е затворен за 6 месеца (от 4 януари). Софийският университет се създава през 1888 г.. Първоначално се основава Висш педагогически курс с 43 курсисти към Първа Софийска мъжка гимназия начело с Александър Теодоров-Балан. Според закона от 18 декември същата година той се нарича Висше училище с единствено Историко-филологическо отделение. На 1 октомври 1889 г. се открива Физико-математически отдел, а на 1 октомври 1892 г. – Юридически отдел. През 1904 г. придобива университетски статут и се преименува на Български университет \"Братя Евлоги и Христо Георгиеви от Карлово\" в знак на благодарност за дарената от Евлоги Георгиев крупна сума за построяване на висше училище в България. Заради протестната акция на студентите срещу княз Фердинанд I при откриването на сградата на Народния театър (януари 1907 г.) университетът е закрит за половин година. През следващите години се увеличават специалностите, като се откриват нови факултети: Агрономически (1921 г.), Медицински (1918 г.), Ветеринарен (1921 г.) и Богословски (1921 г.). След държавния преврат на 19 май 1934 г. се ограничава силно университетската автономия, закрити са и са слети редица катедри. Нови промени в статута, организацията на обучението и т. н. в университета настъпват в края на 40-те и началото на 50-те години на ХХ в. \r\n1889 г. \r\nВъзстановен е натуралният десятък (до 1892 г.), когато преминава в парична форма. Десятъкът е един от основните български данъци, плащан от Средновековието до началото на ХХ в. Според него селяните са облагани с една десета част от земеделските продукти и дребния домашен добитък. Той е натурален данък, но в отделни моменти от развитието на българската държава е събиран и в пари. След падането на България под османска власт Десятъкът се запазва (наречен е юшур) и обхваща всички земеделски произведения. В някои моменти чрез Десятък е отнемана половината от реколтата на производителя. След Освобождението Десятъкът продължава да бъде събиран и е утвърден като важен приходоизточник със Закон за десятъка от 1880 г. През 1882 г. се трансформира в паричен, като се изчислява въз основа на средния добив и действащите пазарни цени. През 1900 г. правителството на Т. Иванчов отменя поземления данък и отново възстановява натуралния Десятък. Това довежда до избухването на серия селски вълнения и бунтове против десятъка, в резултат на които този вид данък окончателно е заменен с поземлен през1901 г. На тази дата са родени: \r\n1950 г. \r\nРоден е Владимир Янев – български литературовед, писател. Завършва българска филология в Софийския университет “Св. Климент Охридски” през 1972 г. Работи като учител в с. Неделино, Златоград и Пловдив (до 1980 г.), редактор е във в-к “Страница” (Стара Загора). Преподавател е по съвременна българска литература в Пловдивския университет (от 1982 г.). От 1975 г. публикува стихове, разкази и есета. \r\n1874 г. \r\nРоден е Сава Попов- български географ, педагог. Завършва история и география във Висшето училище (днешен Софийски Университет”Св. Климент Охридски”). Учителства в Добрич (1898-1903 г.), София (1903-1909 г.), Русе (1909-1924 г.), в педагогическия курс за прогимназиални учители в София (11 години е директор на курса). От 1924 г. до 1928 г. е член на Учебния кабинет при Министерството на народното просвещение и изборен член на Висшия учебен съвет. Автор е на учебници по география и на нагледни пособия и релефни географски карти (1918 г.). Член основател на Българското географско дружество (от 1948 почетен член). На тази дата умират: \r\n1991 г. \r\nУмира Любомир Дойчев – български писател и историограф. Завършва Педагогическото училище в Ямбол (1926 г.) и дипломатическо-консулския отдел на Свободния университет (1933 г.). Работи като чиновник, завежда културния отдел в ЦС на БЛРС (1950-1969 г.). Сътрудничи на значителен брой периодични издания. Главен редактор е на сп. \"Лов и риболов\" (1962-1969 г.). Автор е на над 70 книги, значителна част от които са за деца. Целият си живот посвещава на изследвания, свързани с личността и делото на Васил Левски. \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин - на “The New York Times”; \r\nИсторически бюлетин - на “The History Channel”; \r\nИсторически бюлетин - на “World of Quotes”; \r\nЕнциклопедии - LAROUSSE \r\nИсторически архив на Агенция “Фокус” - отдел “Архив и бази данни” и други.", "date": "2019.01.26", "title": "Денят 26 януари в българската история"}
{"url": "http://www.focus-news.net/news/2019/01/26/2616433/zapochva-vtoriyat-den-na-28-oto-izdanie-na-mezhdunarodniya-festival-na-maskaradnite-igri-surva.html", "text": "Започва втория ден на 28-ото издание на Международния фестивал на маскарадните игри „Сурва“.  В тазгодишното издание се включат рекорден брой участници от страната и чужбина– 7500, от които 1300 деца. \r\nМеждународният фестивал на маскарадните игри „Сурва\" в Перник e най-авторитетната в България и на Балканите изява на традиционни народни игри и обичаи с маски. Той популяризира достигнали до днес варианти на древна ергенска обредност, част от българската фолклорна традиция. Фестивалът се организира от Община Перник от 1966 година. От 1985 година има статут на международен. През 1995 година Перник е приет за член на Федерацията на европейските карнавални градове. На 26 юни 2009 г. по време на тържествена сесия на Общинския съвет в Перник, президентът на ФЕКГ Хенри ван дер Кроон обявява Перник за европейска столица на сурвакарските и кукерските традиции. Решението е взето в град Котор. От 2008 година Международният фестивал на маскарадните игри се провежда ежегодно в последните събота и неделя на месец януари. Най-атрактивният му акцент е двудневното състезателно дефиле на маскарадни групи от страната и от чужбина.  \r\nВъв втория ден на фестивала програмата започва със състезателни фестивални дефилета, които ще се проведат от 10.00 до 17.00 часа при централната градска част. От 11.00 до 14.00 часа пред Двореца на културата – Втора сцена за гостуващите  чуждестранни групи. От 11.00 до 16.00 часа пред Общинския младежки дом ще се състоят творчески ателиета за маски, марионетки и колажи „Сподели „Сурва““.  От 15.00 часа в галерия „Л. Гайдаров“, Дворец на културата, ще се проведе среща на кмета на община Перник с официалните чуждестранни гости и с ръководителите на чуждестранни групи.  В 18.00 часа в Сурвакарското село ще се състои фолклорна програма „На мегдана“. От 19.00 часа в първо фоайе в Двореца на културата ще се проведе среща с с гостуващите чуждестранни групи.  \r\nПрез третия ден на събитието от 10.00 до 17.00 часа при централната градска част ще се проведат състезателни фестивални дефилета. В 11.00 часа в градския парк жителите и гостите на града ще могат да присъстват на кулинарно шоу. От 11.00 до 16.00 часа пред Общинския младежки дом ще се състоят творчески ателиета за маски, марионетки и колажи „Сподели „Сурва““. От 18.00 часа на площад „Кракра“ фестивалът ще бъде официално закрит – „До нови срещи, Сурва“.", "date": "2019.01.26", "title": "Започва вторият ден на 28-ото издание на Международния фестивал на маскарадните игри „Сурва“"}
{"url": "http://www.focus-news.net/news/2019/01/26/2616434/api-vazstanoveno-e-dvizhenieto-za-mps-nad-12-t-po-pat-botevgrad-sofiya-ot-km-192-do-215.html", "text": "Възстановено е движението за МПС над 12 т по път I-1 Ботевград – София от км 192 до 215. Това съобщиха от пресцентъра на  Агенция \"Пътна инфраструктура\"  (АПИ). \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.01.26", "title": "АПИ: Възстановено е движението за МПС над 12 т по път Ботевград – София от км 192 до 215."}
{"url": "http://www.focus-news.net/news/2019/01/26/2616430/chetvartoto-zasedanie-na-49-tiya-kongres-na-bsp-shte-se-provede-v-zala-3-na-ndk.html", "text": "Четвъртото заседание на 49-тия конгрес на БСП ще се проведе в зала 3 на НДК.  Конгресът е насрочен за 10.00 ч. На най-висшия форум на партията се очаква да присъстват около 2000 души - 800 делегати, представители на дипломатическия корпус, на синдикални организации, на работодателски организации, коалиционни партньори. Проектът на дневен ред на конгреса предвижда общо четири точки, а според ориентировъчната програма той ще продължи до 19.00 ч. По първа точка лидерът на БСП Корнелия Нинова ще представи  политически доклад „България и Европа днес. Визия за утрешния ден. Задачите на БСП\" . Делегатите ще обсъждат и  проекта „Визия за България“ , който доби популярност в обществото след 21 юли 2018 г., когато бе представен в НДК. Основните акценти на БСП в проектопрограмата при нейното представяне бяха свързани с модерното държавно управление, базирано но дигитализацията; икономическото развитие на България; регионалното развитие; здравеопазване; образование; сигурност и отбрана; външна политика и демографската криза. След представянето на проекта БСП започна широко обществено обсъждане в цялата страна, а към декември обобщи предложенията и идеите на хората. В разглеждания днес проект са залегнали теми като демографската криза и възможните мерки за справянето с нея, здравеопазването, образованието и науката, физическа култура и спорта, култура, гражданското общество, модерното управление, ефективната администрация и дигитализацията, националната сигурност, както и доходите на хората.  \r\nТекстовете за регионалното развитие включват „Визия за Северозападна България“, „Визия за Родопите“, „Визия за Странджа и Сакар“, както и схема за осигуряване на безработица и интелигентни градове. Проектът засяга и фискалната и данъчната политика. Във „Визия за България“ намира място и темата за Истанбулската конвенция. Там се посочва, че бракът, семейството и отговорното родителство по законите на природата и тяхната закрила са постижения на цивилизацията и че Истанбулската конвенция не е конвенция против насилието срещу жени, а конвенция срещу фундаменти на европейската цивилизация. Очертаните принципи във „Визия за България“ са ориентир за спечелване на вота в  платформата на БСП за евроизборите , която трябва да бъде утвърдена от конгреса. В документа се посочва, че  БСП иска да постави началото на дълбоки промени в Европейския съюз и в България. На вниманието на конгреса ще бъде представен и  отчет за дейността на членовете на Европейския парламент, избрани с листата на Коалиция за България, през мандат 2014-2019 г.  Съгласно Устава на БСП конгресът е върховен орган на партията, който се избира за срок четири години и заседава не по-малко от веднъж годишно.  \r\nДеница КИТАНОВА", "date": "2019.01.26", "title": "Четвъртото заседание на 49-тия конгрес на БСП ще се проведе в зала 3 на НДК"}
{"url": "http://www.focus-news.net/news/2019/01/26/2616437/mayk-pompeo-sled-ratifikatsiyata-na-prespanskiya-dogovor-severna-makedoniya-shte-mozhe-da-zaeme-svoeto-zasluzheno-myasto-v-nato-i-es.html", "text": "САЩ приветстват решението на гръцкия парламент да ратифицира Преспанския договор и отбелязаха, че разрешаването на десетилетния спор за името ще позволи на Република Северна Македония да заеме своето място в НАТО и Европейския съюз, пише  електронното издание на македонския вестник „Независен“ . \r\n„САЩ приветстват решението на гръцкия парламент да ратифицира Преспанския договор. Лидерите на Гърция демонстрираха визия, храброст и упоритост в намирането на решение на спора за името, с което бъдещата Република Северна Македония ще може да заеме заслуженото си място в НАТО и ЕС. САЩ приветстват тази историческа възможност за насърчаване на стабилността, сигурността и просперитета в целия регион“, гласи съобщение от държавния секретар на САЩ Майк Помпео. \r\nПревод и редакция:", "date": "2019.01.26", "title": "Майк Помпео: След ратификацията на Преспанския договор Северна Македония ще може да заеме своето заслужено място в НАТО и ЕС"}
{"url": "http://www.focus-news.net/news/2019/01/26/2616421/sofiya-180-snegorina-sa-izvarshili-obrabotki-sreshtu-zaledyavane-prez-noshtta-v-stolitsata.html", "text": "180 машини са работили по почистването на снега на улици и булеварди тази нощ във всички 24 района на столицата. Извършени са обработки със смеси срещу заледяване и на места избутване на снежна маса по всички трасета на обществения транспорт, основни улици в кварталите, опасни и стръмни участъци, мостове, както и общинската пътна мрежа. Това съобщиха от пресцентъра на  Столична община . Обработки са направени и на Южната дъга на околовръстен път. Снегопочистващата техника продължава работа към момента в някои от районите на града като „Красно село”, „Овча купел”, „Надежда” и др.  \r\nОпесъчаване е направено в планината Витоша на пътищата Драгалевци – Алеко и Бояна – Златни мостове.  \r\nЗапочва и почистването на прилежащите пространства на спирките на градския транспорт, подходи към подлези и тротоари.  \r\nВ момента градският транспорт се движи навсякъде по обичайните си маршрути.  \r\nОбстановката следят екипи на Столичен инспекторат и дирекция „Аварийна помощ и превенция”, които извършват обходи на терен.  \r\nДнес се очакват също валежи от сняг. Напомняме на шофьорите да използват автомобилите си оборудвани за движение при зимни условия и да карат внимателно и със съобразена скорост.  \r\nВ Кризисните центрове за хора, останали без дом, са настанени 146 души. Гражданите могат да подават сигнали на тел. 070017310 или на 112.", "date": "2019.01.26", "title": "София: 180 снегорина са извършили обработки срещу заледяване през нощта в столицата"}
{"url": "http://www.focus-news.net/news/2019/01/26/2616438/denyat-26-yanuari-v-svetovnata-istoriya.html", "text": "На тази дата през 1699 г. след неколкомесечни преговори, водени в Карловац (днешна Сърбия), делегации на Османската империя, Австрия, Венеция и Полша подписват Карловацкия мирен договор, с който се слага край на 16-годишната война между Високата порта и страните, участващи в Свещената лига.  \r\nПрез 1886 г. германският конструктор Карл Бенц получава патент за своя автомобил на три колела с двигател с вътрешно горене. През 1837 г. Мичиган става 26-ият щат на САЩ.  \r\nПрез 1798 г. за първи път европеец вижда коала.    \r\n2018 г. \r\nКомисията по международната търговия в САЩ гласува 4–0 в полза на отхвърлянето на петицията на Boeing Company срещу Bombardier Inc. поради предполагаем дъмпинг на цените. \r\n2018 г.  \r\n41 души загиват при пожар в южнокорейска болница в град Мирянг. Същевременно ранените са над 70 души, като това е най-смъртоносният пожар в Южна Корея в последното десетилетие.  \r\n2018 г.  \r\nБившият министър на отбраната на Гватемала Уилямс Мансила е арестуван във връзка с предполагаема роля в корупционен скандал, касаещ и президента Джими Моралес. Главният прокурор иска от Върховния съд отново да разгледа импийчмънта срещу президента Моралес. \r\n2018 г.  \r\nХосе Артуро Сиера, бивш председател на Върховния съд на Гватемала, е застрелян и убит при шофиране в Гватемала. \r\n2018 г.  \r\nХакерска атака води до изчезването на близо 58 милиарда йени (533 милиона долара) в криптовалута от японската борса Койнчек (Coincheck).  \r\n2016 г. \r\nПрезидентът на Маршаловите острови Кастен Немра е свален от президентския пост, чрез вот на недоверие. \r\n2015 г. \r\nКюрдски бойци си възвръщат поне 90% от стратегически важния град Кобани, окупиран преди това от ИДИЛ.  \r\n2015 г. \r\nАстероидът (357439) 2004 BL86 с диаметър 325 метра прелетя покрай Земята на разстояние три пъти разстоянието до Луната \r\n2013 г. \r\nМилош Земан става президент на Чехия. \r\n2005 г. \r\nКондолиза Райс встъпва в длъжност като 66-ия Държавен секретар на САЩ, след като от поста се оттегля Колин Пауъл. \r\n2004 г. \r\nПрезидентът Хамид Карзай подписва новата конституция на Афганистан. Хамид Карзай е роден през 1957 г. в Кандахар. Той е афганистански лидер, президент на страната от 2002 г. Карзай учи в университета Химачал в Шимла, Индия, в периода 1979-1983 г. След това живее в Пакистан, където снабдява с пари и материали за борбата срещу СССР в Афганистанската война. След съветското оттегляне се завръща в Афганистан и работи във Външно министерство по времето на управлението на президента Бурханудин рабани в периода 1992-94 г. В средата на 90-те години на миналия век Карзай първоначално поддържа талибаните, но скоро се обръща против фундаменталистката групировка и отказва да посредничи на ООН през 1996 г. През 1999 г. баща му е убит, като убийството се приписва на талибаните. Тогава Карзай застава начело на Популзай. Той поддържа американската намеса в Афганистан и когато започват американските бомбардировки през 2001 г. Карзай се завръща в страната, за да организира съпротивата Паштун срещу талибаните. По-късно същата година спонсорирана от ООН афганистанска конференция определя Карзай, който има силна американска подкрепа, за временен оглавяващ новото правителство. През 2002 г. традиционният афганистански съвет лоя жирга, свикан от бившия монарх, издига Карзай за президент. Той печели през 2004 г. първите демократични афганистански президентски избори, но победата му е дискредитирана от нередности в изборния процес. \r\n1997 г. \r\nПриключват изборите за президент на Чечня. Събрал 65 % от гласовете, президент става Аслан Масхадов. Аслан Алиевич Масхадов е роден на 21 септември 1951 г. Масхадов е лидер на сепаратисткото движение в южната руска република Чечения. Приписват му се победите в Първата Чеченска война, които позволяват основаването на де факто независимата Чеченска република Ичкерия. Масхадов става президент през януари 1997 г. със силна подкрепа от Москва. С началото на Втората Чеченска война той отново поема командването на партизанското движение срещу руската армия. Убит е в Южна Чечения на 8 март 2005 г. \r\n1993 г. \r\nВацлав Хавел е избран за президент на Чешката Република. Вацлав Хавел е роден на 5 октомври 1936 г. в Прага, Чехия. Той е чешки драматург и дисидент, първият президент на Чешката Република. Работи в пражкия театър от 1959 г. и става резидентен драматург до 1968 г. Неговите пиеси, включително Меморандум (1965 г.), са абсурдни, сатирични експерименти с бюрократичната рутина и изследват моралните компромиси, които се правят от живеещите в условията на тоталитаризма. Пиесите му са забранени от комунистическите власти и Хавел е арестуван многократно, както и хвърлян в затвора през 70-те и 80-те години на миналия век. По време на антиправителствените демонстрации през 1989 г. той става водеща фигура в Гражданския форум, коалиция от групи, които целят демократични реформи. Комунистическата партия капитулира (в безкръвната “Кадифена революция”) и е сформирано коалиционно правителство на Гражданския форум, а Хавел е избран за президент през 1989 г. През 1993 г. е избран за президент на новата Чешка Република. \r\n1939 г. \r\nВойската на генерал Франко завзема Барселона. Франко управлява Испания от 1939 г. до 1975 г. Завършва пехотна академия, участва в колониалните войни на Испания в Африка, командир е на Чуждестранния легион (1921 г.). Началник е на главния щаб на сухопътните войски (1934 г.), командир е на испанския корпус в Африка (Мароко). Организира и ръководи въоръженото въстание на испанските демократични сили срещу комунистическата диктатура, в резултат на което избухва Испанската гражданска война (1936-1939 г.). Провъзгласен е за пожизнен държавен глава (“каудилио”) на Испания. Създава тоталитарна система в Испания. Става вожд на Испанската фаланга (организация на националистическите сили), председател е на министерския съвет до 1973 г. и върховен главнокомандващ на държавата. Прокарва закон за наследството на престола (1947 г.), съгласно който Испания “в съответствие с традицията” е провъзгласена за кралство. На 22 юли 1969 г. за бъдещ крал на Испания е обявен Хуан Карлос Бурбон. \r\n1886 г. \r\nГерманският конструктор Карл Бенц получава патент за своя автомобил на три колела с двигател с вътрешно горене. Карл Бенц е роден на 25 ноември 1844 г. в Карлсухи, Баден. Бенц е германски инженер-механик, който създава първия практически автомобил, задвижван от двигател с вътрешно горене. Първоначалният модел Motorwagen с три колела тръгва за първи път през 1885 г. Компанията на Бенц произвежда първия автомобил на 4 колела през 1893 г. и първата си състезателна кола през 1899 г. Бенц напуска компанията през 1906 г., за да създаде ново сдружение със синовете си. През 1926 г. компанията Бенц се слива с компанията, създадена то Готлиеб Даймлер. \r\n1837 г. \r\nМичиган става 26-ият щат на САЩ. Мичиган е щат в централна-северозападна Северна Америка. Френски изследователи за първи път посещават областта през 1618 г. и запазват контрол до края на Френските и Индианските войни (1763 г.), когато регионът попада във владение на Великобритания. Предаден е на САЩ през 1783 г., но Великобритания запазва контрол над определени територии до 1796 г. Мичиганската територия е създадена през 1805 г. със столица Детройт. От 1847 г. насам Лансинг е столицата на щата, а Детройт е най-големият град. Населението на Мичиган е 10 100 000 души. \r\n1798 г. \r\nЗа първи път европеец вижда Коала. В началото на XX век. Австралия ги изнася заради тяхната кожа. Коалата е Австралийски двуутробен бозайник с дължина на тялото до 60 см, с гъста и мека сива козина. Само за последните 60 години общия им брой е намалял от няколко милиона до 400 хиляди, като продължава да намалява с ужасяваща бързина. \r\n1788 г. \r\nВ Нов Южен Уелс пристига експедицията под командването на капитан Артур Филип, превозваща първите английски преселници в Австралия (730 затворници, основали Сидни). Първата английска колония в Австралия е Порт Джаксън, основан на 26 януари 1788 г. – 26 януари е избран за национален празник на Австралия. Ван Даймънс Ленд, дн. Тазмания, е колонизирана през 1803 г., а се превръща в самостоятелна колония през 1925 г. Великобритания официално обявява за свое владение западната част от Австралия през 1829 г. Отделни колонии са създадени от части от Нов Южен Уелс – Южна Австралия през 1836 г., Виктория през 1851 г. и Куинсленд през 1859 г. Северната територия е основана през 1863 г. \r\n1699 г. \r\nСлед неколкомесечни преговори, водени в Карловац (днешна Сърбия), делегации на Османската империя, Австрия, Венеция и Полша подписват Карловацкия мирен договор, с който се слага край на 16-годишната война между Високата порта и страните, участващи в Свещената лига. Договорът има сепаративен характер, тъй като Русия отказва да го подпише. По силата на Карловацкия договор Австрия получава цялата територия на Унгария, Трансилвания, Босна и почти цяла Словения. Венеция получава териториални разширения в Морея, Далмация и архипелага, а Полша взема западната част на Украйна (на запад от р. Днепър). Договорът, който има 25-годишен срок на действие, оказва съдбовно значение за развитието на всички балкански народи, тъй като отваря нова страница в историята на отношенията между християнска Европа и Османската империя. Поставя се началото на подялбата на балканските владения на падишаха, предизвиква се и продължителна политическа, социална и икономическа криза в османското общество. На тази дата са родени: \r\n1944 г. \r\nРодена е Анджела Дейвис - участничка в антивоенното и негърското движение за равноправие в САЩ. Член на Комунистическата партия на САЩ. Следва в университета \"Брендис\" в Уолтъм, Масачусетс, в Сорбоната (Париж) и в университета във Франкфурт на Майн (ФРГ, бивша). През 1968 г. получава научна степен магистър. Преподава философия в Калифорнийския университет в Лос Анжелис. Уволнена е през 1969 г. заради комунистическите си идеи. През октомври 1970 г. е арестувана по обвинение за съучастие в убийство. Съдебният процес предизвиква широко международно движение в нейна защита. \r\n1908 г. \r\nРоден е Стефан Грапели – американски цигулар, джазмузикант. През 1924-1928 г. учи в Парижката консерватория, но сам се определя като самоук пианист и цигулар. Първите му участия са във филмови театри и в оркестри за танцови забави. През 1933 г. среща китариста Дж. Райнхарт, с когото създава \"The Quintet of The Hot Club of France\" (цигулка, 3 акустични китари и бас). В периода 1933-1939 г. двамата правят множество записи. Началото на Втората световна война ги заварва в Лондон. Райнхард се връща във Франция, Грапели остава в Англия; това е краят на групата. През 50-те и 60-те години на ХХ в. Грапели свири по клубове из цяла Европа; записва с Д. Елингтън и Дж. Венути. През 70-те години концертира в САЩ. Записва с Д. Грисман, О. Питърсън, Ж.-Л. Понти, М.Тайнър и др. Има издадени над 80 албума. \r\n1884 г. \r\nРоден е Едуард Сепир – американски лингвист и етнолог, член на Американската академия за изкуство и наука. Завършва Колумбийския университет през 1904 г. Професор е в Чикагския (1927-1931 г.) и Йейлския (от 1931 г.) университет. Президент е на Лингвистичното (1933 г.) и Антропологичното (1938 г.) дружество в САЩ. Основните му трудове са посветени на проблемите на общата лингвистика и индианските езици в Америка. Основното му съчинение е “Език” (1921 г.). \r\n1882 г. \r\nВ Лондон е родена Вирджиния Улф, британска романистка и есеистка. Тя е смятана за една от най-изтъкнатите фигури в модернистката литература на XX век. Между Първата и Втората световни войни Улф е значителна фигура в лондонското литературно общество и член на кръга Блумсбъри. Между най-известните ѝ творби са романите „Мисис Далауей“, „Към фара“ и „Орландо“, както и монографичното есе „Собствена стая“ със знаменитата сентенция „една жена трябва да има пари и собствена стая, ако иска да пише проза.“ \r\n1847 г. \r\nРоден е Джон Кларк – американски икономист, известен с теорията си за пределната производителност. Получава образование в университета Браун, колежа Амхърст и университета в Хайделберг. През по-голямата част от академичната си кариера, от 1895 г. до 1925 г., е професор в Колумбийския университет. Основното му постижение в Distribution of Wealth (1899 г.) е свързано с разпростирането на маржинализма върху проблемите на производството и разпределението чрез използване принципа на пределната производителност.  \r\n1736 г. \r\nВ Торино е роден френския математик и астроном Жозеф Луи Лагранж. На 19-годишна възраст е проф. в Торинската артилерийска школа. 28-годишен се прочува с теорията си за трептенията на Луната ок. оста и, а скоро след това - и с бележитата си теория за сателитите на планетата Юпитер. През 1766 г. става председател на Берлинската академия, а по-късно се установява в Париж (1787). От 1795 г. е проф. в Екол Нормал, а от 1797 г. е проф. в Политехниката. Автор на трудове по вариационно смятане, мат. анализ, астрономия, теория на числата и др. На тази дата умират: \r\n1994 г. \r\nУмира Алес Адамович- белоруски и руски писател, литературен критик. Завършва Филологическия факултет на Минския университет през 1950г.; доцент (1964-1966 г.) в МГУ; член-кореспондент на Белоруската Академия на Науките. Автор е на много публицистични и литературно-критични статии, монографии, на сценарии за филми (\"Иди и виж\", режисьор Е. Климов), на романите \"Партизани\" (в 2 т.; 1960-1963 г.), \"Хатинска повест\" (1974 г.), \"Блокадна книга\" (1977-1981 г., съавтор с Д. Гранин), \"Последен пасторал\" (1987 г.) и др. \r\n1966 г. \r\nУмира Николай Мордвинов – руски актьор. През 1925 г. постъпва в студията на Завадски, през следващите години работи в театъра към тези студия. От 1940 г. е актьор в театъра на Моссъвет. Първата му роля в киното е в “Последният табор” (1936 г.). Творческата индивидуалност на Мординов се разкрива пълноценно в най-добрите му роли във филмите: “Богдан Хмелницки” (1941 г.), “Маскарад” (1941 г.), “Котовски” (1943 г.). \r\n1943 г. \r\nУмира Николай Вавилов – руски агроном, генетик, растениевъд, географ, академик от 1929 г. Създател е на съвременните научни основи на селекцията, учението за световните центрове за произход на културните растения и тяхното географско разпространение. Открива и формулира закона за хомоложните редове в биологията (1921 г.). Председател е на Всесъюзното географско дружество (1931-1940 г.). Открива много неизвестни за науката растения, които подкрепят неговия закон за хомоложните редове в наследствената изменчивост. През 1940 г. е арестуван по време на експедиция в Западна Украйна и Карпатите. След повече от едногодишно следствие е осъден на смърт. Избран за почетен член на Лондонското кралско дружество. Смъртната му присъда е заменена с доживотен затвор. Умира в Саратовския затвор. \r\n1942 г. \r\nУмира Феликс Хаусдорф – германски математик. Завършва Лайпцигския университет (1891 г.), преподавател (1895 г.), професор е в Лайпцигския университет (от 1902 г.), по-късно е професор в Грайсвалд и Бон (от 1921 г.). Има голям принос в различни области на математиката - теория на множествата, топология, функционален анализ, теория на непрекъснатите групи, теория на числата. В книгата си “Основи на теорията на множествата” (1914 г.) определя и извършва систематическо изследване на един клас топологични пространства, наречени хаусдорфове, и става основател на съвременната обща топология. Въвежда също така понятията мяра на множество, топологичен предел; формулира много различни теореми по теория на множествата, обща топология, математически анализ, теория на групите на Ли. През 1942 г. заедно със семейството си се самоубива, след като разбира, че ще бъдат изпратени във фашистки концлагер. \r\n1886 г. \r\nУмира Лев Каменев – руски художник пейзажист. Учи в Московското училище за живопис, скулптура и занаяти (1854-1858 г.) при К. И. Рабус и А. К. Саврасов. През 1862-1865 г. живее и учи в Мюнхен, Дюселдорф, Швейцария. До 1854 г. живее в Астрахан, след това в Москва. Член-учредител е на Дружеството на художниците передвижници. Творчеството му изиграва голяма роля в утвърждаването на руската национално реалистична пейзажна живопис от ХIХ в. \r\n1824 г. \r\nУмира Теодор Жерико – френски художник - живописец и график, основоположник на рев. романтизъм. За първи път във френското изкуство Жерико изразява присъщото на романтизма остро чувство към конфликтите в света, стремеж към експресивно превъплъщение на изключителни събития от съвременността и силни страсти. Първите му произведения отразяват епохата на Наполеоновите войни (\"Офицер от гвардейския конноегерски полк в атака\", 1812 г., Лувър, Париж; \"Ранен кирасир, напускащ бойното поле\", 1814 г., Лувър, Париж, и др. През 1816-1817 г. е в Италия. Едно от основните произведения на Жерико и на цялото романтично направление е \"Салът на \"Медуза\" (1818-1819 г., Лувър, Париж). През 1820-1821 г. е в Англия, където е поразен от своеобразието на нейния облик и бит; там рисува богати на нюанси картини, акварели и литографии (\"Голяма и малка английски сюити\", 1820-1821 г.), сцени от живота на народа (\"Дерби в Епсъм\", 1821 г., Лувър, Париж). Жерико е един от пионерите на литографията; създава и скулптурни произведения. \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин - на “The New York Times”; \r\nИсторически бюлетин - на “The History Channel”; \r\nИсторически бюлетин - на “World of Quotes”; \r\nЕнциклопедии - LAROUSSE \r\nИсторически архив на Агенция “Фокус” - отдел “Архив и бази данни” и други.", "date": "2019.01.26", "title": "Денят 26 януари в световната история"}
{"url": "http://www.focus-news.net/news/2019/01/26/2616439/plyus-info-makedoniya-boyko-borisov-dade-dzhipove-na-zoran-zaev-za-da-se-pribere-v-skopie.html", "text": "Македонският премиер Зоран Заев е отпътувал в петък вечерта за Скопие с джип, изпратен му от министър-председателя Бойко Борисов, предава  скопското електронно издание „Плюс инфо“ . \r\nЧленовете на македонската делегация, която участва на Световния икономически форум в Давос, се прибраха в Македония с три джипа и ескорт, изпратени от Борисов, защото поради силния снеговалеж са лоши условията по пътя от София до Скопие. \r\nОтново лошите климатични условия на летището в Скопие бяха причината Заев и македонската правителствена делегация да кацнат на софийското летище.  \r\nПревод и редакция:", "date": "2019.01.26", "title": "„Плюс инфо“ (Македония): Бойко Борисов даде джипове на Зоран Заев, за да се прибере в Скопие"}
{"url": "http://www.focus-news.net/news/2019/01/26/2616441/pazardzhik-negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-v-katedralniya-hram-sv-bogoroditsa-na-27-yanuari.html", "text": "На 27.01. 2019 г., в празничния за християните неделен ден, с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия ще оглави Архиерейска света Литургия в катедралния  храм \"Св. Богородица\", град Пазарджик на Пловдивска епархия, предаде репортер на  Агенция \"Фокус\" . Начало: 9.00 часа.  \r\nНикола Петков", "date": "2019.01.26", "title": "Пазарджик: Негово преосвещенство Константийският епископ Яков ще оглави архиерейска света Литургия в катедралния храм \"Св. Богородица\" на 27 януари"}
{"url": "http://www.focus-news.net/news/2019/01/26/2616443/bdzh-osiguryava-dopalnitelni-mesta-vav-vlakovete-za-posetitelite-na-mezhdunarodniya-festival-na-maskaradnite-igri-surva-v-pernik.html", "text": "БДЖ осигурява допълнителни места във влаковете за посетителите на Международния фестивал на маскарадните игри „Сурва” в Перник. Това съобщиха от пресцентъра на  БДЖ . \r\nНа 26 и 27 януари „БДЖ-Пътнически превози” ЕООД осигурява допълнителни места във влаковете, които преминават през гарата в Перник. Увеличаването на броя на вагоните и мотрисите за влаковете се прави за удобство на всички, които желаят да посетят Международния фестивал на маскарадните игри „Сурва”, който ще се проведе в Перник през периода 25 - 27 януари 2019 г. \r\nС допълнителни вагони към съставите си ще пътуват двадесет и шест влака, които се движат по направленията Кюстендил, Благоевград и Дупница и преминават през гара Перник в часовете между 08.00 часа и 16.00 часа.  \r\nС цел гарантиране на удобното придвижване на своите клиенти националния железопътен превозвач осигурява и допълнителна възможност за пътуване с влак между София и Перник. В тази връзка извънредно ще се движат и следните шест влака: \r\n- крайградският пътнически влак № 50275 от София за Перник, който заминава от Централна гара София в 13.15 часа и пристига в Перник в 14.12 часа; \r\n- крайградският пътнически влак № 50274 от Перник за София, който тръгва от Перник в 14.20 часа и пристига в София в 15.15 часа; \r\n- крайградският пътнически влак № 50277 от София за Радомир, който заминава от София в 16.10 часа и пристига в Перник в 17.07 часа; \r\n- крайградският пътнически влак № 50276 от Перник за София, който заминава от Перник в 16.58 часа и пристига в София в 17.54 часа; \r\n- крайградският пътнически влак № 50279 от София за Перник, който тръгва от София в 17.45 часа и пристига в Перник в 18.40 часа; \r\n- крайградският пътнически влак № 50278 от Перник за София, който заминава от Перник в 19.20 часа и пристига в София в 20.25 часа; \r\nЦената на билет за пътуване от София до Перник е 2.30 лв. Притежателите на железопътни карти ползват намаление от крайната цена, като за тези клиенти билетът е на стойност 1.35 лв. „БДЖ - Пътнически превози” ЕООД предлага и еднодневни карти за неограничено пътуване между София и Перник в рамките на един ден. Цената на картата е 4 лв. Клиентите на националния железопътен превозвач могат да получат подробна информация за разписанията на влаковете от служителите на гишетата „Информация” и билетните каси в железопътните гари и бюра в страната или на националния информационен телефон 0700 10 200 .", "date": "2019.01.26", "title": "БДЖ осигурява допълнителни места във влаковете за посетителите на Международния фестивал на маскарадните игри „Сурва” в Перник"}
{"url": "http://www.focus-news.net/news/2019/01/26/2616444/ogranichen-za-dvizhenie-na-mps-nad-12-tona-e-okolovrastniyat-pat-na-montana-v-posoka-vratsa.html", "text": "Ограничен за движение на МПС над 12 тона е околовръстният път на Монтана в посока Враца, съобщи слушател на  Радио „Фокус“ . Образувала се е километрична колона от тежкотоварни автомобили.", "date": "2019.01.26", "title": "Ограничен за движение на МПС над 12 тона е околовръстният път на Монтана в посока Враца"}
{"url": "http://www.focus-news.net/news/2019/01/26/2616442/zasedaniyata-na-49-iya-kongres-na-bsp-spravka-agentsiya-fokus.html", "text": "Справка на   за заседанията на 49-ия конгрес на БСП. \r\nНа 7 и 8 май 2016 г. се проведе първото заседание на 49-ия Конгрес на БСП, на което за лидер на партията е избрана Корнелия Нинова. Общият брой на кандидатите за поста председател на Националния съвет на БСП бе 28, но впоследствие 23-ма от тях си направиха самоотвод. В надпреварата останаха 5-ма кандидати: Валери Жаблянов, Георги Гергов, Корнелия Нинова, Красимир Янков и Михаил Миков. Гласуването започна към 23:00 часа на 7 май. Съгласно резултатите Михаил Миков получи  доверието на 329 делегати, а Корнелия Нинова на 280. При това положение двамата отидоха на балотаж. След балотажа делегатите на 49-ият Конгрес на БСП избраха за лидер на партията Корнелия Нинова с 395 гласа, като опонентът й Михаил Миков получи 349 гласа. След като спечели лидерската надпревара новоизбраният лидер на БСП Корнелия Нинова направи заявка, че първо трябва да започне промяната вътре в партията, а след това - силно втвърдяване на опозиционния тон към правителството и случващото се в България. Тя обеща на делегатите, че няма да ги разочарова и си постави за цел до края на годината да се изработи алтернативен национален план за извеждане на България от катастрофалното й състояние. На първото заседание на 49-ия за членове на НС на БСП бяха избрани само Дора Янкова и Стефан Данаилов, а останалите бяха утвърдени по висшегласие с явно гласуване. Тъй като в бюлетината са били пропуснати трима кандидати за членове на НС на БСП, делегатите решиха те да бъдат гласувани в зала анблок. Пропуснатите кандидати Боян Ангелов, Иван Токаджиев и Мирослав Михайлов бяха приети за членове на Пленума, с което съставът му бе увеличен с трима души. Впоследствие бе направено предложение за увеличаване на младежката квота в Националния съвет с един човек, което бе прието. За председател на Общопартийната контролна комисия за гласували 751 делегата. Броят на получените гласове от Валентина Богданова е 409. За Росен Малинов бяха подадени 319 гласа, така за председател на Общопартийната контролна комисия бе избрана Валентина Богданова. \r\nНа 4 и 5 февруари 2017 г. в зала 1 на НДК се проведе  второто заседание на 49-ия Конгрес на БСП под надслов „Поискай промяна“. На заседанието присъстваха 728 делегати от цялата страна и над 2000 гости. Делегатите на 49-ия Конгрес на БСП приеха предизборната платформа на партията за извънредните парламентарни избори. „За“ платформа гласуваха 472 делегати, „против“ - 7 и въздържали се 4-ма, с което предизборната платформа бе приета. Сред акцентите на предизборната платформа на БСП са създаване на фонд „Иновации“, фонд „Индустрия, отпадане на пръстовия отпечатък за болниците и балансирана външна политика. Платформата бе допълнена с предложения за удвояване на средствата на фонда за лечение в чужбина на деца с увреждания и увеличение от първата година на учителските заплати с 15 % в началото на мандата, което да достигне 40 % в края на управлението. Делегатите на 49-ия Конгрес на БСП приеха коалиционната рамка на партията. „За“ рамката гласуваха 400 делегати, „против“ – 0, „въздържали се“ – 1, с което тя бе приета. Партийният форум реши да преименува коалицията „БСП лява България“ на „БСП за България“.  Новата коалиционна рамка се наложи, тъй като досегашната структура и състав на коалицията е изчерпала възможностите за разширяване на електоралното влияние на БСП.  \r\nВ своето слово към конгреса лидерът на партията Корнелия Нинова заяви, че БСП ще положи основите на друга България, в която държавата има своята роля в икономиката. Според нея БСП е положила началото на тази промяна с избора на Румен Радев и Илияна Йотова за президент и вицепрезидент на България. Тя обяви, че основната цел на партията е да съхрани народа си, българщината и да даде хоризонт на държавата, докато целта на ГЕРБ е да получи 1 млн. гласа на изборите. Нинова заяви, че БСП ще избави България от паралелната държава на мафията и корупцията, която коства на данъкоплатците 10 млрд. лева годишно. \r\nПрез втория ден от заседанието на 49-ия конгрес бе обсъден и  приет новият устав на БСП. Новият документ е за повече демократичност, за ясни права и отговорности на всички партийни органи, за обновление и по-добрата организация. С Устава се разшири  кръгът от хора, които вземат важните за партията. Съгласно новия устав председател на БСП няма да се избира от Конгреса, а пряко от членовете на партията. В името на равните права се въведе мандатност и за народните представители до 12 години. Ограничение от 2 мандата  съществува за общинските и областните председатели, както и за председателя на партията. Със закриването на  второто заседание на 49-ия Конгрес бе открита и предизборната кампания на БСП за предсрочните парламентарни избори на 26 март. \r\nТретото заседание на  49-ия Конгрес на БСП се проведе на 28 октомври 2017 г. в зала 1 на НДК. Делегатите възложиха на ПГ на „БСП за България“ да поиска вот на недоверие към кабинета \"Борисов\" 3 по тема, разкриваща най-ясно корупционната политика на ГЕРБ. Тогава опозицията взе решение за първия  вот на недоверие към кабинета „Борисов“ 3.  \r\nТретото заседание на най-висшия форум бе под надслов  „БСП алтернатива за България“.  \r\nВ речта си пред делегатите лидерът на БСП Корнелия Нинова отчете, че БСП е опозиция, но все още не е алтернатива.  \r\nТя подчерта, че в свикването на Конгреса няма извънредност и призова: \"Предайте на членовете ни и на обществото, че не сме се разцепили - заедно продължаваме да се борим за тях и няма да ги предадем\". Нинова подчерта, че няма да иска вот на доверие от партията, тъй като не желае след два месеца отново да я оглави, но след като в нея \"са ровили вътрешнопартийни интриги и лобита\".   В рамките на заседанието Конгресът на БСП прие алтернативната бюджетна политика на партията, доклада „Председателството на Съвета на ЕС - възможност за България\", алтернативния проект за държавен бюджет на БСП и издигна кандидатурата на Сергей Станишев за трети мандат като президент на ПЕС.", "date": "2019.01.26", "title": "Заседанията на 49-ия конгрес на БСП (Справка Агенция „Фокус“)"}
{"url": "http://www.focus-news.net/news/2019/01/26/2616445/dragomir-stoynev-bsp-e-edinstvenata-koyato-mozhe-da-donese-spokoystvie-na-balgarskite-grazhdani.html", "text": "БСП отива на Конгрес, който не е само за европейската ни платформа, ще обсъдим и „Визия за България“. Тя е новият модел и път за развитие на страната, създадена след голям обществен дебат. В нея говорим за демографския срив, защото изчезваме като нация, както и за огромните проблеми в образованието и здравеопазването. Това каза зам.-председателят на ПГ на „БСП за България“ Драгомир Стойнев в Панорама по БНТ, съобщиха от пресцентъра на  БСП . Той коментира, че с този документ левицата доказва, че има готовност да управлява и да проведе нужните реформи във всеки един сектор. „БСП е единственият стабилен политически фактор, който може да донесе спокойствие на българските граждани, защото когато светят червени и сини лампи, обикновено има криза. Хората, обаче искат спокойствие и управление, в което няма постоянни скандали“, заяви Стойнев.  \r\nВ коментар за предизборната платформа на БСП Стойнев каза, че левицата не се отдалечава от ПЕС и няма причина за това. „Истанбулската конвенция противоречи на Конституцията и в никакъв случай не може да бъде приета. След като КС го заяви, ние доказахме нашата правота“, обясни той. Стойнев бе категоричен, че е необоходимо в ЕП да има български политици, които да защитават не само европейския, но и българския интерес, защото останалите европейци не са ни началници. „Единствено БСП, още преди две години повдигна наболелия въпрос за двойния стандарт при храните и тогава бяхме обвинени че сме антиевропейци. Виждаме какво се случва сега и колко институции говорят за това“, припомни Драгомир Стойнев. Зам.-председателят на ПГ на левицата каза още, че БСП не е антиевропейска партия, но социалистите считат, че когато защитаваш национални ценности и се опитваш да предотвратиш влизането на идеологии, които противоречат на семейните и християнски ценности, няма как да се съгласяваш с всичко само за да се харесаш на европейските партньори. Драгомир Стойнев коментира още, че Сергей Станишев е най-европейското лице на БСП и припомни, че той бе министър-председател, когато България стана член на ЕС. „Когато дойде обаче, времето за номинациите, тогава, по устав, ще бъде подредена листата и ще се реши, кой ще е водач“, обясни той. \r\n„Случаят с Елена Йончева разтърси гражданското общество, защото тя е безспорен специалист, както и изключителен боец и човек, уважаван и обичан от българите“, заяви Драгомир Стойнев. Той добави, че тя е успяла да съхрани своя нюх на разследващ журналист и в политиката. „Тя винаги търси истината и удря право в целта. Примери за това са оградата по границата, която пада дори при дъжд, разследването за качеството на магистралите и много други. Елена Йончева даде своя имунитет, когато го поискаха, защото е спокойна и уверена в своята невинност“, добави още народният представител. Стойнев коментира, че когато лидерът на ПГ на ГЕРБ отдели 3 минути от своето изказване в Панорама за Елена Йончева, няма как това да не засилва усещането за политически сценарий. „Живеем в правова държава, всеки е невинен до доказване на противното и съм убеден, че Елена Йончева ще излезе от това невинна, но няма как да не се съмняваме, че това е политически сценарий“, коментира още той. Във връзка с коментарите на Цветанов, Драгомир Стойнев каза още, че ако човекът „суджук“ бе отстранен от ГЕРБ, за да покажат морал, то човекът, който трябва да разпредели 1,3 млрд. лв. – Николай Нанков, бе върнат през задната врата като зам.-министър, защото тези средства трябва да се усвоят. „Той бе отстранен заради трагичната смърт на невинни хора край Своге, но когато си удобен, се връщаш в управлението. Това е двойният стандарт в управлението на ГЕРБ“, категоричен бе Драгомир Стойнев.", "date": "2019.01.26", "title": "Драгомир Стойнев: БСП е единствената, която може да донесе спокойствие на българските граждани"}
{"url": "http://www.focus-news.net/news/2019/01/26/2616447/burgas-v-grada-shte-se-provede-hakatonat-burgas-game-jam-2019.html", "text": "В града ще се проведе хакатонът Burgas Game Jam 2019. Това съобщиха от пресцентъра на  Община Бургас . За пета поредна година, в последния уикенд на януари Бургас става част от най-мащабния образователен хакатон за създаване на компютърни, настолни и улични игри в света - Global Game Jam, който се провежда паралелно в стотици градове на планетата. Тридневната гейм инициатива започва от 14.00 часа в Експоцентър „Флора\". \r\nХакатонът Burgas Game Jam 2019 събира на едно място ентусиасти от всякакви области, които разполагат с по-малко от 48 часа и предварително неизвестни условия, за да измислят нова игра. Работи се по обща тема, която се пази в тайна и ще бъде обявена за всички по света участници едновременно. Игрите се създават в екипи, процесът е  интензивен, като времевото ограничение е с цел да стимулира креативността. \r\nПрез първия ден на хакатона ще има лекции от професионалисти на тема как се правят игри, след което трябва да се сформират екипите и започва работа. Накрая идва парти, на което участници и гости ще изпробват създадените прототипи, като всеки избере своя любим. \r\nНе се изисква опит в правенето на игри. Могат да участват всички програмисти, така и дизайнери и сценаристи. Регистрацията се прави  . \r\nBurgas Game Jam 2019 ще се осъществи с подкрепата на Община Бургас, EPAM Systems България, ТехноЛогика, SiteGround, Sutherland Bulgaria, книжарница \"Стеди\", Комплекс 2000, СофтУни, GDPR consulting, Piazza Grande. \r\nНерегистрирани желаещи могат да станат доброволци и да помагат при регистрацията на екипите, да асистират при провеждането на различните мероприятия или да правят снимки по време на събитието.", "date": "2019.01.26", "title": "Бургас: В града ще се проведе хакатонът Burgas Game Jam 2019"}
{"url": "http://www.focus-news.net/news/2019/01/26/2616449/sport-olimpik-marsiliya-zagubi-ot-lil-s-12-v-mach-belyazan-ot-skandali.html", "text": "Олимпик Марсилия загуби с 1:2 от Лил в първия мач от 22-ия кръг на френската Лига 1, игран на стадион „Велодром“. Привържениците на домакините, които протестират срещу управлението на клуба, влязоха 10 минути по-късно на стадиона, скандираха срещу ръководството и хвърлиха бомбичка на терена, заради която срещата бе прекратена за 40 минути. След последния съдийски сигнал пък на терена нахлу един запалянко. Лил вече има 43 точки на второто място във временното класиране, а Олимпик е 7-и с 31 точки.", "date": "2019.01.26", "title": "Спорт: Олимпик Марсилия загуби от Лил с 1:2 в мач, белязан от скандали"}
{"url": "http://www.focus-news.net/news/2019/01/26/2616435/nimh-zhalt-kod-za-valezhi-ot-dazhd-i-snyag-e-v-sila-za-7-oblasti-na-stranata.html", "text": "Жълт код за валежи от дъжд и сняг е в сила за 7 области, сочи справка на сайта на  НИМХ . В областите Благоевград, Пазарджик, Пловдив и Смолян е в сила предупреждение за сняг и поледици. В тези райони започналите валежи ще продължат като ще са предимно от сняг и ще се образува нова снежна покривка в планинските райони. Очакваните количества за денонощието ще са между 10-20 л/кв.м. \r\nВ Стара Загора, Хасково и Кърджали е в сила жълт код за обилни валежи, предимно от дъжд. Очаква се нови количества за денонощието между 20-35 л/кв.м.", "date": "2019.01.26", "title": "НИМХ: Жълт код за валежи от дъжд и сняг е в сила за 7 области на страната"}
{"url": "http://www.focus-news.net/news/2019/01/26/2616446/protothema-gartsiya-skopie-privetstva-makedonsko-gratskoto-reshenie-sas-saobshtenie-koeto-razkriva-naivnostta-na-gratskata-strana.html", "text": "Опасенията, изразени от критиците на гръцкото правителство по отношение на рисковете, свързани с ускоряването на ратифицирането на Преспанския договор изглежда се сбъдват само няколко часа след приемането на закона в парламента, пише  електронното издание на вестник Protothema . \r\nКакто пише изданието, докато продължаваха празненствата на поддръжниците на сделката в Гърция, официално изявление, публикувано от правителството на БЮРМ, беше отрезвяващо напомняне за суровата дипломация на международния realpolitik.  \r\nВ официалното съобщение ... с което се приветства решението на гръцкия парламент, правителството на БЮРМ се позова на „македонско“ – гръцко решение (!), което потвърждава още от зората на „новия ден“ опасенията, че Скопие ще използва споразумението като средство за отвличане на термина и идентичността на Македония. \r\n„Прототема“ отбелязва, че съобщението на БЮРМ за ратификацията на Преспанския договор разкрива изцяло правителствените служители, които твърдяха, че сделката ще охлади иредентистките намерения на Скопие. \r\nКакто предаде АНА-МПА, правителството на БЮРМ отбеляза: „Правителството на Република Македония топло приветства решението на гръцкия парламент да ратифицира Преспанския договор, слагайки край на тридесетгодишния спор, който пречеше на развитието на региона. Правителството поздравява всички граждани на двете страни за мира, прогреса и развитието, които Споразумението носи и ги насърчава да интензифицират своите партньорства, връзки и приятелства“. \r\n„Междувременно ратифицирането на сделката в гръцкия парламент разкри различно измерение на спора, тъй като западните международни медии отбелязват сделката като победа срещу Русия. Сделката сега ще проправи пътя за малката страна да се присъедини към ЕС и НАТО, перспективан срещу която Русия да изрази своето открито възражение, тъй като разглежда Балканския регион като област, попадаща в сферата на нейното влияние“, отбелязва още вестникът.  \r\nПревод и редакция:", "date": "2019.01.26", "title": "Protothema (Гърция): Скопие приветства „македонско-гръцкото“ решение със съобщение, което разкрива наивността на гръцката страна"}
{"url": "http://www.focus-news.net/news/2019/01/26/2616453/plovdiv-patnite-nastilki-na-teritoriyata-na-oblastta-sa-mokri-trafikat-se-osashtestvyava-s-normalna-intenzivnost.html", "text": "Пътищата на територията на Пловдивска област са мокри, но нормално проходими при зимни условия. Това съобщиха за  Радио „Фокус“ – Пловдив  от Областното пътно управление. По усойните и планински райони пътните настилки са обработени и също са нормално проходими при зимни условия. Към този час трафикът на територията на областта се извършва с нормална интензивност и без затруднения. По-засилено автомобилно движение се отчита по пловдивския участък на АМ „Тракия“. Призовават се водачите да шофират с повишено внимание и съобразена скорост, както и да не предприемат рискови маневри, за да не се създават предпоставки за възникването на пътни инциденти. Повишена опасност от свличане на земна и скална маса има по пътищата в планинските райони, особено по направленията Асеновград-Смолян, Кричим-Стамболийски и Юговско ханче-Югово-Лъки-Здравец. Проходът Троян-Кърнаре остава затворен за движение на всички моторни превозни средства. До 31 януари ще остане забранено движението на всички моторни превозни средства по пътя Белица-Загражден-Давидково, в участъка от км 13 до границата с област Смолян при км 18. До 2 февруари остава забранено и преминаването на тежкотоварни моторни превозни средства над 12 тона по пътя Поповица-Болярци. Обходният маршрут е по път Поповица-Садово-Кочево-Болярци. Забранено е движението на камиони по-високи от 4 метра през тунелите по пътя Асеновград-Нареченски бани. \r\nТрафикът на територията на град Пловдив също се извършва нормално и без затруднения към този час. По-засилено автомобилно движение се отчита в централната градска част и по входно-изходните артерии. Пътните настилки на територията на града са мокри, но нормално проходими. Не се регистрират валежи от дъжд или сняг. \r\nТони МИХАЙЛОВ", "date": "2019.01.26", "title": "Пловдив: Пътните настилки на територията на областта са мокри, трафикът се осъществява с нормална интензивност"}
{"url": "http://www.focus-news.net/news/2019/01/26/2616452/veliko-tarnovo-mokri-sa-patnite-nastilki-na-teritoriyata-na-tsyalata-oblast.html", "text": "Мокри са пътните настилки във Велико Търново, предаде репортер на  Радио „Фокус“ – Велико Търново . Времето е облачно. Температурата  на въздуха е 1 градус. Трафикът в сутрешните часове е спокоен. По-натоварено е движението в района на пътен възел  „Качица“ и Южен пътен възел, както и по ул. „Магистрална“ – част от главен път София – Варна. С нормална за почивен ден интензивност се осъществява движението по бул. „България“, ул. „Никола Габровски“ и ул. „Васил Левски“, която е отворена за двупосочно движение. \r\nМокри са пътните настилки на територията на цялата област. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май 2019 г. \r\nНадежда КРЪСТЕВА", "date": "2019.01.26", "title": "Велико Търново: Мокри са пътните настилки на територията на цялата област"}
{"url": "http://www.focus-news.net/news/2019/01/26/2616451/api-vremenno-dvizhenieto-po-pat-19-mesta-vets-momina-kula-se-osashtestvyava-v-edna-lenta-poradi-padnali-kabeli-varhu-patnoto-platno.html", "text": "Временно движението по път II-19 Места - ВЕЦ „Момина кула“ се осъществява в една лента поради паднали кабели върху пътното платно. Това съобщиха от пресцентъра на  Агенция \"Пътна инфраструктура\" . Трафикът се регулира от \"Пътна полиция\".  Шофьорите да се движат с повишено внимание и съобразена скорост.", "date": "2019.01.26", "title": "АПИ: Временно движението по път II-19 Места - ВЕЦ „Момина кула“ се осъществява в една лента поради паднали кабели върху пътното платно"}
{"url": "http://www.focus-news.net/news/2019/01/26/2616436/bedstveno-polozhenie-e-obyaveno-v-oblast-smolyan.html", "text": "Бедствено положение е обявено в област Смолян. Това съобщи за  Агенция \"Фокус\"  областния управител на Смолян Недялко Славов. \r\nОчаквайте подробности", "date": "2019.01.26", "title": "Бедствено положение е обявено в област Смолян"}
{"url": "http://www.focus-news.net/news/2019/01/26/2616454/burgas-do-50-metra-e-namalena-vidimostta-na-dyulinski-i-obzorski-prohod-i-do-100-metra-na-rishki-prohod-zaradi-magla.html", "text": "До 50 метра е намалена видимостта на Дюлински и Обзорски проход и до 100 метра на Ришки проход заради мъгла. Това съобщи за  Радио „Фокус“ – Бургас  дежурният от Областното пътно управление. Мокри са пътищата в областта, водачите на автомобили да се движат с повишено внимание и съобразена скорост. Спокоен автомобилният трафик в областната пътна мрежа. Временно са въведени няколко ограничения за движение на МПС. Движението е ограничено за МПС над 10т. по път II-19 Банско – Гоце Делчев поради снегопочистване. Срок до 26.01.2019 г.  Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 28.02.2019 г. Движението е ограничено за МПС над 10т. по път IІI-198 Гоце Делчев – Катунци поради снегопочистване. Срок до 26.0.2019 г. Нормално натоварен е трафикът по основните улици и булеварди в Бургас. \r\nДеница ДИМИТРОВА", "date": "2019.01.26", "title": "Бургас: До 50 метра е намалена видимостта на Дюлински и Обзорски проход и до 100 метра на Ришки проход заради мъгла"}
{"url": "http://www.focus-news.net/news/2019/01/26/2616448/varna-mgerb-organizira-regionalna-konferentsiya-razviy-potentsiala-si-v-balgariya.html", "text": "По инициатива на младежката организация на ГЕРБ във Варна ще се проведе регионална конференция на тема „Развий потенциала си в България”. Това съобщиха от пресцентъра на  ПП ГЕРБ – Варна . Форумът ще се проведе от 10.30 часа в хотел „Черно море” в град Варна. Регистрацията на участниците започва в 10.00 часа. В него ще вземат участие министърът на младежта и спорта Красен Кралев, заместник-министърът на труда и социалната политика Зорница Русинова и заместник-министърът на външните работи Георг Георгиев, който е и председател на МГЕРБ.  \r\nЕвропейските младежки политики ще бъдат дискутирани заедно с българските евродепутати от ГЕРБ/ЕНП Андрей Новаков и Емил Радев. В обсъждането на програмите и инициативите в подкрепа на предприемачеството, както и на мерките за професионално и личностно развитие на младите хора, ще се включат още народните представители от ПГ на ГЕРБ в 44-тото Народно събрание Галя Желязкова и Радостин Танев, Виктория Маринова, управител на Областния информационен център – Варна, Яна Вангелова, председател на Националното представителство на студентските съвети. Участие като лектор ще вземе и Галин Желязков, IT специалист и ментор на млади предприемачи. Възможностите младите хора да превърнат добрите си идеи в бизнес и пълноценно да участват в обществения живот ще бъдат дискутирани съвместно с представители на местната и държавната власт, на Европейския парламент, на неправителствения сектор, IT индустрията и студентската общност.", "date": "2019.01.26", "title": "Варна: МГЕРБ организира регионална конференция „Развий потенциала си в България”"}
{"url": "http://www.focus-news.net/news/2019/01/26/2616458/burgas-55-godishna-zhena-e-postradala-pri-katastrofa-na-ul-mariya-luiza.html", "text": "55-годишна жена е със счупена раменна кост и счупен таз след катастрофа на ул. „Мария Луиза“. Това съобщи за  Радио „Фокус“ - Бургас  дежурният в  ОДМВР - Бургас . Сигналът е подаден в 18.15 часа. Жената е без опасност за живота и е настанена в травматологията на Бургаска болница.  \r\nПри друг пътен инцидент е пострадал е пострадал 87-годишен мъж в кв. „Меден рудник“, но също е безопасност за живота. Общо три катастрофи са възникнали за изминалото денонощие в Бургас. \r\nДеница ДИМИТРОВА", "date": "2019.01.26", "title": "Бургас: 55-годишна жена е пострадала при катастрофа на ул. „Мария Луиза“"}
{"url": "http://www.focus-news.net/news/2019/01/26/2616456/gabrovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на област Габрово. По високите и усойни места те са частично заледени. Пътищата са обработени и проходими при зимни условия. Времето е облачно. Температурата е 1 градус. Това казаха за  Радио „Фокус“ – Велико Търново  от Областно пътно управление - Габрово. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март.  \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 януари. Движението в участък от пътя между Севлиево и село Драгановци  се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 28 февруари. Поставена е необходимата сигнализация. \r\nНадежда КРЪСТЕВА", "date": "2019.01.26", "title": "Габрово: Мокри са пътните настилки на територията на областта"}
{"url": "http://www.focus-news.net/news/2019/01/26/2616450/zlatko-zhivkov-kmet-na-montana-obstanovkata-e-normalna-pri-zimni-usloviya-patishtata-sa-pochisteni.html", "text": "Обстановката е нормална при зимни условия. Това каза за  Агенция „Фокус“  кметът на Монтана Златко Живков. „Имахме предупреждение за код за 14 януари, но в момента има съвсем слаб снеговалеж. Пътната мрежа е почистена, движението се извършва нормално. Все още нямаме обявена и грипна ваканция в областта, останахме едни от малкото“, заяви Живков. \r\nЦветилена СИМЕОНОВА", "date": "2019.01.26", "title": "Златко Живков, кмет на Монтана: Обстановката е нормална при зимни условия, пътищата са почистени"}
{"url": "http://www.focus-news.net/news/2019/01/26/2616460/smolyan-ogranicheno-e-dvizhenieto-za-vsichki-motorni-prevozni-sredstva-v-prohod-pamporovo-poradi-snegopochistvane.html", "text": "Ограничено е движението за всички МПС в проход Пампорово поради снегопочистване. Това съобщиха от пресцентъра на  Агенция \"Пътна инфраструктура\" .", "date": "2019.01.26", "title": "Смолян: Ограничено е движението за всички моторни превозни средства в проход Пампорово поради снегопочистване"}
{"url": "http://www.focus-news.net/news/2019/01/26/2616462/varna-patishtata-v-oblastta-sa-prohodimi-sa-pri-zimni-usloviya.html", "text": "Пътищата във Варна и областта са отворени за движение, проходими са при зимни условия. Това съобщи за  Радио „Фокус“ – Варна  дежурният диспечер на Областното пътно управление – Варна. Пътните настилки са мокри, има образували се локви на места. Спокойна е пътната обстановка във Варненска област, няма затворени пътища във връзка с метеорологичната обстановка, увериха от Областното пътно управление. Видимостта към този час е добра, трафикът е нормално интензивен за сутрешните часове на деня.  \r\nПоради ремонтни дейности по асфалтовата настилка движението по автомагистрала „Черно море“ от км 0 до км 8 се осъществява двупосочно в едно платно посока Варна – Бургас. Преминаването се осъществява при пълно затваряне на платното посока Бургас – Варна и се пренасочва в платно посока Бургас. Временно ограничени е въведено по автомагистрала „Струма“ към село Рибник от км 0 до м 2. Забранено е движението на моторни превозни средства над 10 тона заради ремонти. Участъка е сигнализиран с пътни знаци. Въведено ограничение има и в участъка Кранево – Варна при км 83. Ограничено  е преминаването на моторни превозни средства над 10 тона поради опасност от свлачище. Осигуреният обходен маршрут е през Кичево и Оброчище. \r\nБояна АТАНАСОВА", "date": "2019.01.26", "title": "Варна: Пътищата в областта са проходими са при зимни условия"}
{"url": "http://www.focus-news.net/news/2019/01/26/2616440/oblastniyat-upravitel-nedyalko-slavov-obstanovkata-v-smolyansko-e-uslozhnena-mnogo-naseleni-mesta-sa-bez-tok-zatvoreni-sa-glavni-patishta.html", "text": "Недялко Славов: Обстановката в Смолянско е усложнена - много населени места са без ток, затворени са главни пътища. Това съобщи за  Агенция \"Фокус\"  областния управител на Смолян Недялко Славов. „Обявено е бедствено положение заради обилните снеговалежи. Затворени са главни пътни артерии, визирам прохода „Превала“ и пътя за Пампорово. В момента се прави мобилизация за почистване и пускане на тока“, обясни Славов.  Той уточни, че има множество населени места без ток заради паднали дървета върху електроповодите. „Почистването на пътищата закъсня заради падналите дървета и закъсалите леки и товарни автомобили. Обстановката е усложнена, но за радост спря да вали“, каза още областният управител.   \r\nМариела РУСЕВА", "date": "2019.01.26", "title": "Областният управител Недялко Славов: Обстановката в Смолянско е усложнена - много населени места са без ток, затворени са главни пътища"}
{"url": "http://www.focus-news.net/news/2019/01/26/2616457/blagoevgrad-ogranicheno-e-dvizhenieto-za-mps-nad-12-t-prez-prohodite-predel-i-papaz-chair.html", "text": "Ограничено е движението за МПС над 12 т. през проходите Предел и Папаз чаир. Това съобщиха за  Радио „Фокус“ – Пирин  от Областно пътно управление – Благоевград. Обстановката в областта е зимна. През изминалата нощ няма регистрирани тежки пътни инциденти. Пътните настилки са мокри, хлъзгави и заснежени като се обработват. На по-високите и усойни места се наблюдава намалена видимост поради мъгла.  \r\nОграничено е движението за МПС над 10т. по път II-19  Банско – Гоце Делчев и по път IІI-198 Гоце Делчев – Катунци  поради снегопочистване.  \r\nНе е имало сигнали за паднали камъни, които да са затруднявали трафика по републиканската пътна мрежа.  \r\nНормално се осъществява трафикът по автомагистрала „Струма“ и главен път Е-79. \r\n От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.01.26", "title": "Благоевград: Ограничено е движението за МПС над 12 т. през проходите Предел и Папаз чаир"}
{"url": "http://www.focus-news.net/news/2019/01/26/2616466/shumen-mokri-sa-patishtata-v-oblastta.html", "text": "Мокри са пътищата в област Шумен, предаде репортер на  Радио „Фокус“ - Шумен . Времето е облачно, температурата на въздуха е положителна - около 4-6 градуса. Движението се извършва нормално при зимни условия. Ришки проход е отворен без ограничения. Върбишки проход е затворен за всички пътни превозни средства. Движението по пътя Радко Димитриево – Друмево e ограничено за МПС над 10 тона поради свлачищни процеси. Обходът е Шумен – Овчарово – Друмево. По пътя Шумен - Карнобат има опасност от свличане на скални и земни маси. Шофьорите да се движат с повишено внимание по тези участъци. \r\nИвелина ИВАНОВА", "date": "2019.01.26", "title": "Шумен: Мокри са пътищата в областта"}
{"url": "http://www.focus-news.net/news/2019/01/26/2616455/buyar-osmani-protiv-izbori-sme-imame-dogovorka-za-obsht-kandidat-za-prezident-sas-sdsm.html", "text": "Вицепремиерът на Македония по европейските въпроси Буяр Османи заяви в петък, че „Демократичният съюз за интеграция“ (ДСИ) е против провеждането на предсрочни избори, но няма да бъде против, ако Социалдемократическия съюз на Македония (СДСМ) вземе решение такива да се състоят. Освен това той обясни, че двете партии имат принципна договорка да излязат с общ кандидат на предстоящите през пролетта президентски избори, но още не е решено кой ще е той, пише  електронното издание на македонския вестник „Независен“ . \r\n„Разговаряли сме за определени имена, за които се спекулира в публичното пространство, но все още нямаме конкретна договорка. Очакваме да разговаряме за конкретни имена и ДСИ остава на позиция, че Македония трябва да има консенсусен президент“, заяви Османи. \r\nЗапитан кои са приемливи кандидати за най-голямата албанска партия в Македония, политикът посочи, че е рано за такива разговори. \r\n„Мисля, че е рано да говорим за имена, тъй като ще компрометираме процеса. Гражданите трябва първи да изкажат своите позиции в различни проучвания на общественото мнение“, отговори Османи на въпрос дали Шекеринска и Спасовски са приемливи кандидати за ДСИ. \r\nЩо се отнася до предсрочните парламентарни избори, Османи подчерта, че интересът на партията е да има незабавно парламентарни избори, защото не са имали такава възможност за силна победа, каквато е сега, но че това не е държавен интерес, а такъв е завършването на процеса за започване на предприсъединителни преговори. \r\n„По принцип сме срещу избори. Ако днес (б.а. – вчера, но не се взе решение) СДСМ реши, че е за парламентарни избори, няма да бъдем против. Но ние отправяме послание към всички политически партии, че сега е време да се съсредоточим върху програмата за реформи и да започнем преговори тази година“, подчерта Османи. \r\nПревод и редакция:", "date": "2019.01.26", "title": "Буяр Османи: Против избори сме, имаме договорка за общ кандидат за президент със СДСМ"}
{"url": "http://www.focus-news.net/news/2019/01/26/2616459/rosen-belchev-oblasten-upravitel-na-montana-tezhkotovarnite-avtomobili-na-obhoda-na-montana-sa-spreni-po-iskane-na-patna-politsiya-sofiya.html", "text": "Тежкотоварните автомобили на обхода на Монтана са спрени по искане на \"Пътна полиция\" - София. Това каза за  Радио \"Фокус\" - Видин  областният управител на Монтана Росен Белчев. Той посочи, че искането е заради проблеми около преминаването на камионите през прохода Витиня. \"Още в 20.00 часа снощи са спрени тежкотоварните камиони. Не са съобщили кога отново ще бъдат пуснати\", заяви областният управител. Образувала се е километрична опашка на обхода на Монтана в посока за Враца, оттам преминават само леките автомобили.  \r\nОбстановката в област Монтана е спокойна, количеството сняг е малко, пътищата са обработени, няма селища без ел. захранване и вода.   \r\nАнна ЛОЗАНОВА", "date": "2019.01.26", "title": "Росен Белчев, областен управител на Монтана: Тежкотоварните автомобили на обхода на Монтана са спрени по искане на \"Пътна полиция\" - София"}
{"url": "http://www.focus-news.net/news/2019/01/26/2616468/plovdiv-regionalna-sreshta-na-planinarski-i-turisticheski-organizatsii-shte-se-provede-v-asenovgrad.html", "text": "Регионална среща на планинарски и туристически организации ще се проведе в Асеновград. Това съобщиха за  Радио „Фокус“ – Пловдив  от Български планинарски съюз, който е основен организатор на събитието. Регионалната среща ще се състои от 12.00 до 16.00 часа в лекционната зала на Градската библиотека „Паисий Хилендарски“. Програмата ще включва представяне на Български планинарски съюз и неговите политики, обсъждане на регионалните проблеми в туризма, също представяне на регионалните организации и общности, съставяне на регионален годишен календар – 2019, както и дискусия. Част от програмата ще бъде и лекция от заместник-директора на Държавно горско стопанство - Асеновград Златан Механджийски, който ще разясни на участниците как да се реагира при незаконна сеч, как да се подаде сигнал при паднали дървета върху туристическа пътека и как да се следват законовите инструкции, за да се прокара ново пешеходно трасе. Участие са потвърдили редица регионални туристически организации. \r\nСлед срещата, от 16.00 часа, във фоайето на библиотеката ще започне второто издание на „Вечер на планинарското кино“. \r\nТони МИХАЙЛОВ", "date": "2019.01.26", "title": "Пловдив: Регионална среща на планинарски и туристически организации ще се проведе в Асеновград"}
{"url": "http://www.focus-news.net/news/2019/01/26/2616465/pazardzhik-bez-tok-sa-naseleni-mesta-v-obshtinite-sarnitsa-velingrad-i-batak.html", "text": "Населени места в общините Сърница, Велинград и Батак са без ток в област Пазарджик, съобщиха за  Радио „Фокус“ – Пазарджик  от електроразпределителното дружество. Без електричество са град Сърница, селата Грашево, Пашово, Света Петка, Цветино, Биркова и Кръстава в община Велинград,  селата Нова махала и Фотиново в община Батак, както и местностите Беглика, Юндола и Куртово. Техници на дружеството работят за отстраняване на авариите, но не може да бъде посочен точен час на възстановяване на нормалното електрозахранване. \r\nВаня НИКОЛОВА", "date": "2019.01.26", "title": "Пазарджик: Без ток са населени места в общините Сърница, Велинград и Батак"}
{"url": "http://www.focus-news.net/news/2019/01/26/2616471/shumen-20-to-yubileyno-izdanie-na-traditsionnata-malka-vinariya-organizirat-v-selo-osmar.html", "text": "20-то юбилейно издание на традиционната „Малка винария“ организират в село Осмар. Това каза пред  Радио „Фокус“- Шумен  Анета Недялкова, секретар на НЧ „Съгласие- 1882“. Събитието ще събере майстори на домашни вина и гости от 18.00 часа в Ритуалната зала в селото. Идеята на организаторите е тази година пробите да бъдат оценявани от дегустационна комисия от местната „Осмарска изба“. „Очаква се в пробите от домашни бели и червени вина и пелини сериозно да затруднят журито. Лоша година, хубаво грозде казват местните хора, тъй като заради дъждовете реколтата бе по-малко, но с по-добро качество“, каза Анета Недялкова. Тя припомни, че в надпреварата за призовете през миналата година са участвали близо 30 винени проби от домашни изби. Самата Анета Недялкова спечели отличието за червен пелин. „Виното бе мерло, старо, от предходната година“, каза тя и добави, че тази година се надява да впечатли журито с напитки в категорията бяло и червено домашно вино. Анета Недялкова посочи, че осмарчани ревниво пазят рецептата за пелина, който правят, и обясни, че се слагат между 17 и 27 вида ароматни билки, сред които задължително див пелин, а за да е наложен, се добавят ябълки и дюли. „Пробите се носят в самия ден на винения празник. Опитват се и се оценяват на място пред гостите“, каза Анета Недялкова. Тя добави, че за доброто настроение по време на празника ще се погрижи Иван Ганчев. \r\nИвелина ИВАНОВА", "date": "2019.01.26", "title": "Шумен: 20-то юбилейно издание на традиционната „Малка винария“ организират в село Осмар"}
{"url": "http://www.focus-news.net/news/2019/01/26/2616461/kyustendil-vazstanoveno-e-dvizhenieto-za-avtomobili-nad-12-tona-po-pat-i-6-gkpp-gyueshevo-kyustendil.html", "text": "Възстановено е движението за автомобили над 12 тона по път I-6 ГКПП Гюешево - Кюстендил. Това съобщиха от пресцентъра на  Агенция \"Пътна инфраструктура\"", "date": "2019.01.26", "title": "Кюстендил: Възстановено е движението за автомобили над 12 тона по път I-6 ГКПП Гюешево-Кюстендил"}
{"url": "http://www.focus-news.net/news/2019/01/26/2616463/slavka-chakarova-kmet-na-chepelare-nyama-blokirani-hora-na-patya-progled-pamporovo-dostapat-do-smolyanska-oblast-e-prez-rozhenskiya-prohod.html", "text": "Няма блокирани хора на пътя Проглед – Пампорово, достъпът до Смолянска област е през Роженския проход. Това каза за  Агенция „Фокус“  кметът на Чепеларе Славка Чакървова.  „Намирам се в Смолян, провежда се заседание на Областния кризистен щаб.  Обстановката е усложнена. Проходим е единствено Роженският проход.  Пътят през Проглед – Пампорово е затворен, има много паднали дървета. В момента отсечката се разчиства. Няма блокирани хора на този път, но има изоставени коли. Има нанесени материални щети върху някои коли – леки и тежкотоварни от падналите дървета“, обясни Чакърова. „В Чепеларе има ток, няма много сняг, пътят е почистен. Към с. Зорница и с. Забърдо е по-сложно, но техниката е работила цяла нощ“, добави тя. Чакърова поясни, че като цяло пътищата около населените места при Чепеларе са проходими.  „Проблемът с проходимостта е от Чепеларе към Смолян, между Проглед – Пампорово. Достъпът до Смолянска област е през Роженския проход“, заяви Чакърова.  \r\nМариела РУСЕВА", "date": "2019.01.26", "title": "Славка Чакърова, кмет на Чепеларе: Няма блокирани хора на пътя Проглед – Пампорово, достъпът до Смолянска област е през Роженския проход"}
{"url": "http://www.focus-news.net/news/2019/01/26/2616475/sport-norvegiya-daniya-e-finalat-na-svetovnoto-po-handbal.html", "text": "Дания и Норвегия се класираха за финала на Световното първенство за мъже. Датчаните победиха с 38:30 Франция в Хамбург и се класираха за последния мач на своя земя, а Норвегия се справи с 31:25 с другия домакин – Германия, пред 125000 души в залата в Хамбург.", "date": "2019.01.26", "title": "Спорт: Норвегия – Дания е финалът на Световното по хандбал"}
{"url": "http://www.focus-news.net/news/2019/01/26/2616474/blagoevgrad-narodnite-predstaviteli-ot-gerb-v-oblastta-shte-provedat-priemen-den-v-obshtina-satovcha.html", "text": "Народните представители от ПП ГЕРБ – област Благоевград ще проведат приемен ден в община Сатовча. Те ще отговарят на въпроси между 14.00 и 16.00 чaса в клуба на ПП ГЕРБ в село Сатовча. Това съобщиха от пресцентъра на  ПП ГЕРБ – Благоевград . След приемната народните представители ще проведат работна среща с общинското ръководство и структурата на партията.", "date": "2019.01.26", "title": "Благоевград: Народните представители от ГЕРБ в областта ще проведат приемен ден в община Сатовча"}
{"url": "http://www.focus-news.net/news/2019/01/26/2616467/petar-paunov-kmet-na-obshtina-batak-obstanovkata-e-zimna-no-za-sega-bez-seriozni-problemi.html", "text": "Зимна е обстановката в община Батак, но за сега няма сериозни проблеми, каза за  Радио „Фокус“ – Пазарджик  кметът на общината Петър Паунов. Той обясни, че снежната покривка е около 20 см, валежът е продължил цялата нощ и е спрял през нощта, но причината да не се натрупа много голямо количество е, че снегът е мокър и се топи. „Справяме се с почистването на пътищата. В селата Нова махала и Фотиново няма ток, но почистваме пътищата до тях. Снегът е повече в района на местностите „Картела“ и „Куртлуджа“, но като цяло успяваме да се справим. В град Батак за сега няма проблеми“, коментира Паунов. \r\nВаня НИКОЛОВА", "date": "2019.01.26", "title": "Петър Паунов, кмет на Община Батак: Обстановката е зимна, но за сега без сериозни проблеми"}
{"url": "http://www.focus-news.net/news/2019/01/26/2616469/rosen-belchev-oblasten-upravitel-na-montana-pusnato-e-dvizhenieto-na-tezhkotovarnite-kamioni-po-obhoda-na-montana.html", "text": "Пуснато е движението на тежкотоварните камиони на обхода на Монтана, каза за  Радио „Фокус“ –Видин  областният управител на Монтана Росен Белчев. Той посочи, че колоната, която се е образувала от снощи, вече бързо се изтегля в посока за Враца. Спирането на тежкотоварния трафик на околовръстния път на Монтана бе по искане на \"Пътна полиция\" – София заради проблеми на прохода Витиня.  \r\nАнна ЛОЗАНОВА", "date": "2019.01.26", "title": "Росен Белчев, областен управител на Монтана: Пуснато е движението на тежкотоварните камиони по обхода на Монтана"}
{"url": "http://www.focus-news.net/news/2019/01/26/2616464/nikolay-melemov-kmet-na-smolyan-polagame-usiliya-prohodat-pamporovo-da-bade-otvoren-za-dvizhenie-do-kraya-na-denya.html", "text": "Ще положим усилия проходът Пампорово да бъде отворен за движение до края на деня. Това каза за  Агенция „Фокус“  кметът на Смолян Николай Мелемов. „Единственият отворен проход за движение е Рожен, а Пампорово и Превала са затворени. В момента се намирам на Пампорово, има натрупан доста сняг и продължава да вали. Ще положим усилия прохода Пампорово да бъде отворен за движение до края на деня“, заяви Мелемов. Той обясни, че има много населени места без ток и вода. „Но колегите работят. И в Пампорово няма вода и ток в момента, но екипи работят“, каза още той. Мелемов обясни, че има подадени сигнали от граждани за паднали дървета, като на тях се реагира своевременно. \r\nЦветилена СИМЕОНОВА", "date": "2019.01.26", "title": "Николай Мелемов, кмет на Смолян: Полагаме усилия проходът Пампорово да бъде отворен за движение до края на деня"}
{"url": "http://www.focus-news.net/news/2019/01/26/2616473/kanal-5-makedoniya-makedoniya-ne-e-edna-a-gratskata-chast-stana-gratska-sled-191213-i-192122.html", "text": "Членът на Централния комитет (ЦК) на СИРИЗА и депутат от партията Никос Филис обясни от трибуната на гръцкия парламент как гръцката част от Македония е станала гръцка, предава  скопският телевизионен „Канал 5“ . \r\nПо думите на Филос, „Македония не е една и гръцка. Гръцката Македония е гръцка“. Той разясни, че именно с ратификацията на Преспанския договор тя вече наистина е станала гръцка. Депутатът припомни, че населението на областта до 1912/13 и 1921/22, когато пристигат бежанците от Мала Азия, е било предимно славянско, с гръцко мнозинство в определени зони на юг. \r\nЦялото изказване можете да видите на споделеното по-долу видео: \r\nПревод и редакция:", "date": "2019.01.26", "title": "„Канал 5“ (Македония): Македония не е една, а гръцката част стана гръцка след 1912/13 и 1921/22"}
{"url": "http://www.focus-news.net/news/2019/01/26/2616470/varna-ne-sa-otcheteni-problemi-s-vodopodavaneto-i-elektrozahranvaneto-v-oblastta-zaradi-meteorologichnata-obstanovka.html", "text": "Не са отчетени проблеми с водоподаването и електрозахранването в областта през последното денонощие във връзка с метеорологичната обстановка. Това съобщиха за  Радио „Фокус“ – Варна  от Областна администрация – Варна. Според сутрешните доклади на оперативните дежурни към общинските съвети за сигурност обстановката във всички общини на територията на Варненска област е нормална. По информация на дежурния диспечер не са регистрирани значителни валежи, които да повишат нивата на реките и язовирите на територията на областта. Реките Провадийска, Камчия и Ана дере в областта са в коритата си. Във връзка с метеорологичната обстановка има издадена заповед за наблюдение на реките и язовирите, уточниха от администрацията. Във Варненска област валежите са слаби, няма данни за възникнали инциденти. Облачно е времето във Варна и областта, към момента няма валежи от дъжд. Към този час няма данни за закъснели или отменени полети към Летище – Варна. Пристанището също функционира нормално, всички портове и канали са отворени за маневриране на плавателни съдове. \r\nБояна АТАНАСОВА", "date": "2019.01.26", "title": "Варна: Не са отчетени проблеми с водоподаването и електрозахранването в областта заради метеорологичната обстановка"}
{"url": "http://www.focus-news.net/news/2019/01/26/2616472/letishte-sofiya-raboti-normalno-v-zimni-usloviya.html", "text": "Въпреки тежкия снеговалеж тази нощ, пистата за излитане и кацане е поддържана в много добро работно състояние –  почиствана е 6 пъти и е пръскана с антиобледенителни вещества. Това съобщиха от пресцентъра на  Летище София . Заради извършването на задължителните антиобледенителни процедури на всеки отделен самолет и многото полети в близък интервал от време е имало минимални закъснения при излитащите полети до 8.00 часа тази сутрин. В момента полетите се изпълняват по разписание.", "date": "2019.01.26", "title": "Летище София работи нормално в зимни условия"}
{"url": "http://www.focus-news.net/news/2019/01/26/2616479/veliko-tarnovo-zimen-sporten-praznik-shte-se-provede-na-hizha-chumerna-kray-elena.html", "text": "Зимен спортен празник ще се проведе на хижа „Чумерна“ край Елена. Това съобщиха за  Радио „Фокус“ – Велико Търново   от Туристическо дружество „Чумерна -1901“. Предвидените в програмата събития ще се случат днес и утре. В съботния ден участниците могат да се включат в състезания и игри за малки и големи. Организира се разходка до връх Чумерна, както и забавна вечер. Закриването на празника е в неделния ден. Организаторите приканват участниците да качват снимки на страницата „Елена и околията в снимки“ в социалната мрежа, за да бъде оформен албум. Няма осигурен транспорт за събитието. Празникът се организира от Община Елена и Туристическо дружество „Чумерна -1901“. \r\nНадежда КРЪСТЕВА", "date": "2019.01.26", "title": "Велико Търново: Зимен спортен празник ще се проведе на хижа „Чумерна“ край Елена"}
{"url": "http://www.focus-news.net/news/2019/01/26/2616482/pazardzhik-advokatskata-kolegiya-v-grada-shte-provede-redovnoto-si-godishno-otchetno-sabranie.html", "text": "Адвокатската колегия в Пазарджик ще проведе редовното си годишно отчетно събрание в пленарната зала на Община Пазарджик на 26 и 27 януари от 10.00 часа, съобщиха от  Адвокатската колегия . Събранието ще е при следния дневен ред: отчет за дейността на адвокатския съвет за 2018 г.; доклад на контролния съвет на адвокатската колегия; отчет за дейността на дисциплинарния съд; разискване и вземане на решения по отчетите; обсъждане и приемане бюджета на колегията за финансовата 2019 г.; избор на делегати за общото събрание на адвокатите в страната; разни.", "date": "2019.01.26", "title": "Пазарджик: Адвокатската колегия в града ще проведе редовното си годишно отчетно събрание"}
{"url": "http://www.focus-news.net/news/2019/01/26/2616476/bedstveno-polozhenie-v-smolyan-obzor.html", "text": "Бедствено положение е обявено в област  Смолян  заради усложнената зимна обстановка. До областта може да се стигне единствено през Роженския проход. Пътят през Пампорово е непроходим, заради обилните снеговалежи п него са нападали много дървета, има и изоставени автомобили. Няма достъп и през Превала. Много населени места в областта са без ток и вода.  \r\nЖълт код за валежи от дъжд и сняг е в сила за 7 области. В областите Благоевград, Пазарджик, Пловдив и Смолян е в сила предупреждение за сняг и поледици. В Стара Загора, Хасково и Кърджали е в сила жълт код за обилни валежи, предимно от дъжд.  \r\nВ  Благоевградско  придвижването по пътищата става при зимни условия. Ограничено е движението за МПС над 12 т. през проходите Предела и Папаз чаир. Въведено е ограничени и за движението на МПС над 10т. по път II-19 Банско – Гоце Делчев и по път IІI-198 Гоце Делчев – Катунци поради снегопочистване.  \r\nВ  Пазарджишко  без ток са град Сърница, селата Грашево, Пашово, Света Петка, Цветино, Биркова и Кръстава в община Велинград, селата Нова махала и Фотиново в община Батак, както и местностите Беглика, Юндола и Куртово.  Причината за спирането на електрозахранването на някои места са скъсани далекопроводи от тежкия и мокър сняг. \r\nНа Околовръстния път в  Монтана  се образува километрична опашка от тежкотоварни автомобили.  Причината е, че старият път е бил затворен заради почистване. В момента колоната се изтегля.", "date": "2019.01.26", "title": "Бедствено положение в Смолян (ОБЗОР)"}
{"url": "http://www.focus-news.net/news/2019/01/26/2616480/efimerida-gartsiya-protestirashti-sreshtu-dogovora-hvarlyaha-kokteyli-molotov-i-kamani-po-kashtata-na-deputat-ot-siriza.html", "text": "В петък вечерта демонстранти срещу Преспанския договор в град Катерини отново са се опитали да се приближат до къщата на депутата за Пиерия на СИРИЗА Елизабет Скуфа, както се случи и в четвъртък вечерта, пише  електронното издание на вестник Efimerida . \r\nПротестиращите отново са били посрещнати от полицейски кордон и са възникнали сблъсъци, в хода на които гражданите са хвърляли камъни и коктейли „Молотов“ по служителите на правозащитните органи. \r\nПолицията е отблъснала демонстрантите със сълзотворен газ и е арестувала десет души. \r\nПревод и редакция:", "date": "2019.01.26", "title": "Efimerida (Гърция): Протестиращи срещу договора хвърляха коктейли „Молотов“ и камъни по къщата на депутат от СИРИЗА"}
{"url": "http://www.focus-news.net/news/2019/01/26/2616477/malina-nikolova-oblasten-upravitel-na-vratsa-obstanovkata-v-oblastta-e-normalna-vsichki-patishta-sa-pochisteni-i-prohodimi.html", "text": "Обстановката в областта е нормална, всички пътища са почистени и проходими. Това каза за  Агенция „Фокус“  областният управител на Враца Малина Николова. „Няма проблем с преливащи язовири и реки, няма и бедстващи хора. В момента дори не вали и сняг“, заяви Николова и посочи, че няма закъсали автомобили. \r\nЦветилена СИМЕОНОВА", "date": "2019.01.26", "title": "Малина Николова, областен управител на Враца: Обстановката в областта е нормална, всички пътища са почистени и проходими"}
{"url": "http://www.focus-news.net/news/2019/01/26/2616487/veliko-tarnovo-v-gripna-vakantsiya-izlizat-detsata-i-uchenitsite-na-teritoriyata-na-obshtina-svishtov.html", "text": "От понеделник училищата и детските градини на територията на община Свищов излизат в грипна ваканция, съобщиха от пресцентъра на  Общината . Детските градини ще отворят врати на 4 февруари (понеделник), а учениците ще се завърнат в класните стаи на 6 февруари (сряда), тъй като грипната ваканция съвпада с междусрочната, която е на 5 февруари. \r\nСъс заповед на кмета на Свищов Генчо Генчев е преустановено функционирането на всички детски градини на територията на община Свищов, Млечна кухня, Дневния център за деца с увреждания в град Свищов и Центъра за обществена подкрепа в града за периода от 28 януари до 1 февруари включително.", "date": "2019.01.26", "title": "Велико Търново: В грипна ваканция излизат децата и учениците на територията на община Свищов"}
{"url": "http://www.focus-news.net/news/2019/01/26/2616484/albena-georgieva-oblasten-upravitel-na-vidin-23-mashini-rabotyat-za-pochistvaneto-na-patishtata-v-oblastta-obstanovkata-e-spokoyna.html", "text": "23 машини работят за почистването на пътищата в областта. Това каза за  Радио „Фокус“ – Видин  Албена Георгиева, областен управител на Видин. Почиства се и се обработва срещу заледяване непрекъснато главен път Е-79. Тежкотоварните автомобили, пътуващи в посока за Монтана са пренасочени по път III-11 през с. Арчар, в посока от Монтана към Видин камионите пътуват по главен път Е-79. Снежната покривка във Видин е между 10 см. и 20 см. От Община Видин започва почистване на улиците в населените места. В Чупрене снегът е между 6 см. и 8 см., в Белоградчик - между 10 см. и 25 см. Най-голяма е снежната покривка в Брегово – 35 см., там е имало и две паднали дървата, които своевременно са отстранени. По информация на електроразпределителното дружество в областта няма селища без ток. „Рано тази сутрин без електроснабдяване е било Ново село, но вече и там има ток“, каза Албена Георгиева. Не е имало проблеми с извозване на хора за хемодиализа в МБАЛ „Света Петка“ – Видин. По информация на областния управител във Видинска област обстановката е спокойна и няма бедстващи хора. \r\nАнна ЛОЗАНОВА", "date": "2019.01.26", "title": "Албена Георгиева, областен управител на Видин: 23 машини работят за почистването на пътищата в областта, обстановката е спокойна"}
{"url": "http://www.focus-news.net/news/2019/01/26/2616478/d-r-kostadin-koev-kmet-na-obshtina-velingrad-snezhnata-pokrivka-dostiga-70-sm-patishtata-sa-prohodimi.html", "text": "До 70 см достига снежната покривка на територията на община Велинград. Това съобщи за  Радио „Фокус“ – Пазарджик  кметът на общината д-р Костадин Коев. Той обясни, че снегът е тежък и мокър и причинява проблеми с електрозахранването на селата Грашево, Пашово, Света Петка, Цветино, Биркова и Кръстава. „Пътищата са проходими при зимни условия, няма проблем с придвижването към различните населени места в община Велинград“, уточни Коев. Той допълни, че към момента обстановката е спокойна. \r\nВаня НИКОЛОВА", "date": "2019.01.26", "title": "Д-р Костадин Коев, кмет на Община Велинград: Снежната покривка достига 70 см, пътищата са проходими"}
{"url": "http://www.focus-news.net/news/2019/01/26/2616488/tv-skay-gartsiya-kakvo-se-promenya-s-prilagane-na-dogovora-za-imeto-mezhdu-atina-i-skopie.html", "text": "В петък гръцкият парламент ратифицира Преспанския договор, с който се слага край на 27-годишния спор за името на Македония между Атина и Скопие и се отваря пътя на бившата югорепублика към НАТО и ЕС.  Гръцкият телевизионен канал \"Скай\"  отбелязва, че приемането на споразумението отваря институционалния процес за пълното му прилагане. Какво ще се промени в живота на гражданите с него? \r\nВеднага след ратифицирането на Протокола за приемане в НАТО, Преспанският договор и конституционните промени на Македония ще бъдат неотменимо приложени. \r\nНа първо място, в двустранните отношения страната ще се казва „Република Северна Македония“ и ще бъде призната под това име от другите държави и международните организации. След това ще има промени и в дипломатическите мисии между Македония и Гърция. В Атина ще има посолство на Република Северна Македония, а в Солун ще има Генерално консулство, докато в Македония ще има гръцко посолство в Скопие и Генерално консулство в Битоля. \r\nС прилагането на споразумението ще доведе до промени във всички публични документи в Македония. В официалните документи за международна употреба и всички вътрешни документи, които могат да бъдат използвани в чужбина, името трябва да бъде сменено на „Република Северна Македония“ в рамките на пет години от датата на влизане в сила на споразумението. \r\nВътрешните документи ще са обект на друг процес, пряко свързан с преговорите за присъединяване на Македония към ЕС. По-конкретно, всеки път, когато бъде отворена глава за преговори, като например глава 30 „Външни отношения“, ще започне петгодишният срок за промяна на документите в тази област. \r\nВеднага щом започне изпълнението на споразумението, в Македония ще започне да тече 6-месечен период, в който трябва да спрат да се използват символи на древногръцкото културно наследство, като древна Гърция, слънцето на Вергина и т.н. Първоначалните знамена на Македония, които не са официални, но все още се използват на различни места и носят слънцето на Вергина, ще бъдат изтеглени. \r\nЩе бъде създадена специална комисия по темата за учебниците, за да се проучи какви иредентистки позовавания трябва да бъдат премахнати. \r\nВ същото време, гръцките компании ще получат ексклузивното право да използват търговската марка „Македония“, продуктите с произход от Македония и продукти с географско показание от Македония, които вече са запазени от Гърция в ЕС. Въпреки това ще има процедура за адекватна регистрация на търговски наименования на национално и международно равнище. От македонските компании също се очаква да го направят. \r\nПревод и редакция:", "date": "2019.01.26", "title": "„ТВ Скай“ (Гърция): Какво се променя с прилагане на договора за името между Атина и Скопие"}
{"url": "http://www.focus-news.net/news/2019/01/26/2616489/kyustendil-spokoyna-e-obstanovkata-na-teritoriyata-na-oblastta-patishtata-sa-prohodimi-pri-zimni-usloviya.html", "text": "Спокойна е обстановката на територията на областта. Това съобщи за  Радио „Фокус” – Кюстендил  дежурният в оперативния център. Към момента няма сигнали за бедстващи хора и недостъпни населени места, както и за липса на електрозахранване. Нивата на реките и язовирите се следят непрекъснато, няма опасност от наводнения. Без ограничения се извършва движението на моторни превозни средства на територията на областта. Пътищата са проходими при зимни условия. Във високопланинските райони вали слаб сняг, пътищата се почистват. \r\nВенцеслав ИЛЧЕВ", "date": "2019.01.26", "title": "Кюстендил: Спокойна е обстановката на територията на областта, пътищата са проходими при зимни условия"}
{"url": "http://www.focus-news.net/news/2019/01/26/2616491/pazardzhik-obshtina-velingrad-organizira-praznik-na-snega.html", "text": "Община Велинград организира „Празник на снега”. Това съобщи за  Радио „Фокус“ – Пазарджик  Бояна Кирилова от общинската администрация. Тя обясни, че празникът ще се проведе от 10.30 часа в местността „Старина”. „Записването на желаещите да се включат в „Празник на снега” ще става на място. В рамките на два часа децата и техните родители ще могат да участват в различни забавления, като конкурси за най-оригинален снежен човек, за най-голяма снежна топка и в надпреварата с шейни“, коментира Кирилова. Тя каза също, че най-добрите участници са предвидени награди. \r\nВаня НИКОЛОВА", "date": "2019.01.26", "title": "Пазарджик: Община Велинград организира „Празник на снега”"}
{"url": "http://www.focus-news.net/news/2019/01/26/2616490/s-kvorum-ot-623-delegati-zapochna-chetvartoto-zasedanie-na-49-iya-kongres-na-bsp.html", "text": "С кворум от 623 делегати започна четвъртото заседание на 49-ия конгрес на БСП,  предаде репортер на  Агенция \"Фокус\" . Заседанието започна с химна на България, на ЕС и на Интернационала. Съгласно регламента конгресът бе открит от лидера на БСП Корнелия Нинова. \"Днешното заседание на 49-тия конгрес се свиква по решение на Националния съвет на БСП на основание чл. 31, ал3 от Устава на БСП. От избраните 782 делегати на конгреса, до момента са се регистрирали 623. Има необходимото мнозинство и можем да започнем работа. Регистрацията продължава и в момента. Обявявам заседанието на 49-тия конгрес на БСП за открито“, каза Нинова. Делегатите трябва да утвърдят своята програма на конгреса, която предвижда общо четири точки: политически доклад „България и Европа днес. Визия за утрешния ден. Задачите на БСП\", проект \"Визия за България\", отчет на евродепутатите и платформата на партията за евроизборите.  \r\nДеница КИТАНОВА", "date": "2019.01.26", "title": "С кворум от 623 делегати започна четвъртото заседание на 49-ия конгрес на БСП"}
{"url": "http://www.focus-news.net/news/2019/01/26/2616485/rzi-varna-registrirani-sa-46-sluchaya-na-grip-i-98-uslozhneniya-i-ostri-respiratorni-zabolyavaniya-prez-poslednata-sedmitsa.html", "text": "Усложненията при грип и остри респираторни заболявания във Варна са 98 за последната седмица. Това съобщиха от  Регионалната здравна инспекция (РЗИ) – Варна . За периода 18 – 24 януари са регистрирани 46 случая на грип и 98 усложнения от грип и остри респираторни заболявания (ОРЗ), сред които 54 бронхита и 44 пневмонии. Според отчетените данни най-високата заболеваемост от ОРЗ е във възрастовата група от 30 до 64-годишна възраст, където броят на пациентите е 279. При децата от 5 до 14 години със симптоми на ОРЗ са регистрирани 243 заболели лица. Регистрирани са 889 остри респираторни заболявания срещу 718 случая на ОРЗ от предходната седмица. От въздушно–капковите инфекции, без грип и ОРЗ, са регистрирани 107 лица срещу 69 за предходната седмица, представени от 90 случая на варицела и 17 случая на скарлатина. Случаите на чревни инфекции са 21 представени от 13 ентероколита, 1 вирусен хепатит, 1 салмонелоза, 2 колиентерита и 4 ротавирусни ентерита. При предходния период са отчетени 29 случая на пациенти с чревни инфекции. Няма регистрирани лица, заболели от Лаймска борелиоза. В имунизационният кабинет през отчетния период са преминали общо 34 лица. Проведени са 14 имунизации. С ваксина против жълта треска са обхванати 3 лица. В кабинета за анонимно и безплатно консултиране за СПИН (КАБКИС) са преминали и изследвани 17 лица. Няма регистрирани случаи на ухапани от кърлежи. Извършени са 35 епидемиологични проучвания на болни с остри заразни болести (ОЗБ). Според данни на РЗИ – Варна заразната остра заболеваемост се движи в характерните за сезона граници.", "date": "2019.01.26", "title": "РЗИ - Варна: Регистрирани са 46 случая на грип и 98 усложнения и остри респираторни заболявания през последната седмица"}
{"url": "http://www.focus-news.net/news/2019/01/26/2616492/elektronnite-uslugi-na-targovskiya-registar-sa-vremenno-nedostapni.html", "text": "Поради планирано въвеждане на нови функционалности в информационната система на търговския регистър и регистъра на юридическите лица с нестопанска цел, електронните услуги на регистъра няма да бъдат достъпни от 20:00 ч. на 25 януари 2019 г. (петък) до 24:00 ч. на 27 януари 2019 г. (неделя). Това сочи съобщение, публикувано на сайта на  Агенцията по вписванията .", "date": "2019.01.26", "title": "Електронните услуги на търговския регистър са временно недостъпни"}
{"url": "http://www.focus-news.net/news/2019/01/26/2616493/sergey-stanishev-pes-bsp-se-stremi-da-upravlyava-stranata-zatova-priemame-viziya-za-balgariya.html", "text": "БСП се стреми да управлява страната, затова приемаме „Визия за България“. Това каза президентът на ПЕС Сергей Станишев пред журналисти, предаде репортер на  Агенция „Фокус“.   На въпрос дали го притеснява текстът в европейската платформа, че кандидатите за евродепутати на левацитата трябва да са против пакта за миграция и Истанбулската конвеция, Станишев заяви: „Този текст е малко в празното пространство, защото Истанбулската конвенция и въпроса за нея в България е решен от Конституционния съд. Това кой какво мнение има, няма никакво значение. Както е решен въпросът с позицията на ЕП, която е приета преди повече от две година. По-широко погледнато мога да ви кажа следното – в четвъртък президиума на ПЕС одобри проекта за манифест на ПЕС. БСП участва в този процес и го е подкрепила. Не е имала никакви възражения“, каза Станишев. Той поясни, че амбицията на този манифест е нов социален договор за Европа. „Нов социален договор е нужен и за България“, заяви Станишев и допълни, че различия има във всяко семейство, но обединяващото е много повече. „Платформата на БСП за евроизборите също изразява основните приоритети на европейските социалисти. Който се опитва да копае окопи между БСП и европейското социалистическо семейство, стреля в крака си“, каза още Станишев.  \r\nПо думите му голяма част от битките, които са водени и са спечелени в този ЕП, са срещу орязването на парите за кохезия, двойните стандарти на храните, за приемането на България в Шенген и срещу дискриминацията на страната ни. „Нямаше да бъдат възможни, ако усилията бяха само на четиримата български евродепутати без подкрепата на нашето социалистическо семейство. БСП се стреми да управлява страната, затова приемаме „Визия за България“, това е нормалната амбиция на една партия“, допълни още Станишев. По думите му не е тайна, че когато левицата управлява, десницата в Европа прави всичко възможно да ѝ пречи и да я провали.  \r\nДеница КИТАНОВА", "date": "2019.01.26", "title": "Сергей Станишев, ПЕС: БСП се стреми да управлява страната, затова приемаме „Визия за България“"}
{"url": "http://www.focus-news.net/news/2019/01/26/2616483/nerazchisten-i-neopesachen-e-patyat-vidin-sofiya.html", "text": "Неразчистен и неопесъчен е пътят Видин-София, съобщи слушател на  Радио „Фокус“ . Шофьорите да се движат с повишено внимание и съобразена скорост поради образувало се заледяване.", "date": "2019.01.26", "title": "Неразчистен и неопесъчен е пътят Видин-София"}
{"url": "http://www.focus-news.net/news/2019/01/26/2616497/sport-miluoki-baks-pobediha-sharlat-hornets-sas-10899.html", "text": "Тази нощ се изиграха редица срещи от редовния сезон на Националната баскетболна асоциация на САЩ и Канада. Лидерът в Източната конференция Милуоки Бъкс победи Шарлът Хорнетс със 108:99. Резултати от други мачове: \r\nКливланд – Маями 94:100 \r\nХюстън – Торонто 121:119 \r\nЧикаго – Лос Анджелис Клипърс 101:106", "date": "2019.01.26", "title": "Спорт: Милуоки Бъкс победиха Шарлът Хорнетс със 108:99"}
{"url": "http://www.focus-news.net/news/2019/01/26/2616498/blagoevgrad-postanovkata-valshebnoto-ogledalo-shte-bade-predstavena-v-kukleniya-teatar-v-grada.html", "text": "Постановката „Вълшебното огледало“ ще бъде представена в Куклен театър - Благоевград. Това съобщиха за  Радио „Фокус“ - Пирин  от културната институция. „Представлението е сценичен разказ за група деца и тяхното поведение в контекста на съвсем естествен детски живот на улицата или в квартала. Но дали техните игри, закачки или породилите се конфликти помежду им, прерастващи в по-сложни взаимоотношения, са допустими, ще оставим да анализирате и оцените самите Вие“, анонсираха от Куклен театър - Благоевград. Представлението може да смути някои по-възрастни и дидактично настроени зрители. „А трябва да си признаем, че очакваме реакции и коментари по време на самото представление, защото така сме го замислили – да протече точно по този начин“, казаха от културната институция. \r\nЛора КАЛЧЕВА", "date": "2019.01.26", "title": "Благоевград: Постановката „Вълшебното огледало“ ще бъде представена в Кукления театър в града"}
{"url": "http://www.focus-news.net/news/2019/01/26/2616481/smolyan-prekasnat-e-patyat-elenska-selishte-v-rayona-na-taran.html", "text": "Кметът на Смолян Николай Мелемов е обявил бедствено положение, вследствие на обилния снеговалеж. Това съобщават от пресцентъра на  Общината . Със заповедта на кмета се нарежда Щабът за изпълнение на общинския план за защита при бедствия и аварии да премине при непрекъснат режим на работа. Информация за хода на спасителните и неотложно аварийните възстановителни работи да му докладват през половин час обстановката. Зам.-кметът инж.Мариана Цекова трябва да създаде необходимите условия за ефективна работа на екипите на единната спасителна система и снабдяването на населението с продукти от първа необходимост. Всички фирми разполагащи с подходяща техника да се включат в разчистване на улиците и пътищата от паднали дървета и дебелата снежна покривка. Кметовете и кметските наместници да следят за проходимостта на пътищата през техните територии и при необходимост да организират настаняването на бедстващото население в училищата и читалища. Забранява се движението и пребиваването на МПС на определени критични участъци. При отказ от доброволно напускане на опасни за живота на гражданите сгради, да се извърши принудително извеждане на същите. Срокът на действие на бедственото положение е до овладяването му. \r\nКъм момента няма данни за бедстващи хора на територията на Общината. Прекъснат е пътя Еленска – Селище в района на Търън. Към момента няма ток в селата от Арденското корито, Мугла, Широка лъка и Чокманово. Има активизирали се свлачища в Тикале, Требище, Белев дол, както и множество паднали дървета.", "date": "2019.01.26", "title": "Смолян: Прекъснат е пътят Еленска – Селище в района на Търън"}
{"url": "http://www.focus-news.net/news/2019/01/26/2616500/blagoevgrad-elektroprovod-e-padnal-na-patnoto-platno-v-rayona-na-selo-mesta-po-patya-bansko-gotse-delchev.html", "text": "Електропровод е паднал на пътното платно в района на село Места по пътя Банско – Гоце Делчев. Това съобщиха за  Радио „Фокус“ - Пирин  от Областно пътно управление - Благоевград. Движението се извършва само в едната лента, като се регулира от полицейски служители. \r\nЛора КАЛЧЕВА", "date": "2019.01.26", "title": "Благоевград: Електропровод е паднал на пътното платно в района на село Места по пътя Банско – Гоце Делчев"}
{"url": "http://www.focus-news.net/news/2019/01/26/2616486/blagoevgrad-rzi-izgotvi-predpisaniya-do-lechebnite-zavedeniya-vav-vrazka-s-obyavyavane-na-gripna-epidemiya-v-oblastta.html", "text": "РЗИ - Благоевград изготви предписания до лечебните заведения във връзка с обявяване на грипна епидемия в област Благоевград, сочи справка на  сайта на институцията . Медицинският персонал трябва да работи с четирислойни маски. Спират се плановите операции и свижданията в лечебните заведения. Стриктно спазване на разпоредените противоепидемични мерки в лечебните заведения. Прегледите на фебрилно болните да се извършват по домовете от общопрактикуващите лекари. Спират на детски, женски консултации и профилактични прегледи извършващи се от общопрактикуващите лекари. Спира се извършването на имунизации и реимунизации и извършване на сутрешен филтър от медицинските сестри в детските заведения и училищата и недопускане на болни деца от грип, ОРЗ и заразни заболявания. Задължително проветряване и извършване на дезинфекция на под и повърхности в детските заведени Най-много е засегната възрастовата група от 5-14 години, следвани от възрастовата група 0 – 4 г.", "date": "2019.01.26", "title": "Благоевград: РЗИ изготви предписания до лечебните заведения във връзка с обявяване на грипна епидемия в областта"}
{"url": "http://www.focus-news.net/news/2019/01/26/2616494/petar-georgiev-zam-kmet-na-sadovo-nivoto-na-reka-chaya-e-visoko-no-kam-momenta-ne-predstavlyava-opasnost.html", "text": "Нивото на река Чая е високо, но към момента не представлява опасност. Това каза за  Радио „Фокус“ – Пловдив  заместник-кметът на Община Садово Петър Георгиев. По думите му от \"Напоителни системи\" са в готовност да реагират при нужда, на място са осигурени два големи багера. „Следим непрекъснато нивото на реката, екипи на \"Общинска охрана\" обхождат участъка и ще сигнализират при проблем. Засега ситуацията е нормална, като за зимни условия“, каза Петър Георгиев. Заместник-кметът на Садово посочи, че проблем с нивото на реката може да възникне при бързо топене на снега по високите части, тъй като след няколко дни се очакват високи температури. \r\nТони МИХАЙЛОВ", "date": "2019.01.26", "title": "Петър Георгиев, зам.-кмет на Садово: Нивото на река Чая е високо, но към момента не представлява опасност"}
{"url": "http://www.focus-news.net/news/2019/01/26/2616499/nova-tv-makedniya-tsk-na-sdsm-shte-reshava-za-predsrochnite-izbori-sledvashtata-sedmitsa-obyavyava-kandidat-za-prezident-na-3-mart.html", "text": "Изпълнителният комитет на Социалдемократическия съюз на Македония (СДСМ) ще решава дали заедно с президентските избори през пролетта да се проведе предсрочен парламентарен вот следващата седмица, предава  македонската „Нова ТВ“ . \r\nРешението бе взето на заседанието на ЦК на партията в петък вечерта. Както посочи генералният секретар Александър Кирацовски, на дебата са били изказани различни позиции. \r\nОсвен това е взето решение да се започне процедура за избор на кандидат за президентските избори, която ще завърши с обявяването му на Конгреса на фракцията на 3 март. Също така ще се избират кандидати за градоначалници на Дебър, Охрид и Ново Село. \r\nПревод и редакция:", "date": "2019.01.26", "title": "„Нова ТВ“ (Македния): ЦК на СДСМ ще решава за предсрочните избори следващата седмица, обявява кандидат за президент на 3 март"}
{"url": "http://www.focus-news.net/news/2019/01/26/2616495/komisar-ivan-panayotov-rdpbzn-pazardzhik-v-oblastta-nyama-seriozni-problemi-v-rezultat-na-obilniya-snegovalezh-v-planinskata-chast.html", "text": "В Пазарджишка област няма сериозни проблеми, в резултат на обилния снеговалеж в планинската част на региона, съобщи за  Радио „Фокус“ – Пазарджик  комисар Иван Панайотов, началник на РД „Пожарна безопасност и защита на населението“. Той обясни, че в община Сърница няма ток от вчера. „Там това е и най-сериозния проблем, но до обявяване на бедствено положение няма да се стигне“, обясни Панайотов. По думите му пътищата в Родопската част на областта са проходими при зимни условия. Ограничения са въведени по пътя Батак – Доспат товарни автомобили над 12 тона, както и тегленето на ремаркета и полуремаркета. Ограничава се движението и по пътя Велинград- Сърница за камиони над 12 тона с ремаркета и полуремаркета, поради обилния снеговалеж. \r\nВаня НИКОЛОВА", "date": "2019.01.26", "title": "Комисар Иван Панайотов, РДПБЗН - Пазарджик: В областта няма сериозни проблеми в резултат на обилния снеговалеж в планинската част"}
{"url": "http://www.focus-news.net/news/2019/01/26/2616503/blagoevgrad-zatrudneno-e-dvizhenieto-na-pat-iii-1903-dobrinishte-eleshnitsa-poradi-padna-elektroprovod.html", "text": "Затруднено е движението на път  III-1903 Добринище – Елешница, поради падна електропровод. Това съобщиха за  Радио „Фокус“ - Пирин  от Областно пътно управление - Благоевград. \r\nЛора КАЛЧЕВА", "date": "2019.01.26", "title": "Благоевград: Затруднено е движението на път  III-1903 Добринище – Елешница поради падна електропровод"}
{"url": "http://www.focus-news.net/news/2019/01/26/2616508/sofiya-predsedatelyat-na-gradskiya-savet-na-bsp-sofiya-kaloyan-pargov-i-prof-vanya-dobreva-shte-podnesat-tsvetya-v-pamet-na-zhertvite-na-holokosta.html", "text": "Председателят на Градския съвет на БСП - София Калоян Паргов и проф. Ваня Добрева, заместник-председател на Градския съвет на БСП - София, ще поднесат цветя в памет на жертвите на Холокоста и ще се поклонят пред всички, които са се борили за победата над фашизма. Това съобщиха от пресцентъра на  БСП . Те ще почетат героите в Международния ден в памет на жертвите на Холокоста - 27-и януари, неделя, от 12.00 часа на паметника на Съветската армия.", "date": "2019.01.26", "title": "София: Председателят на Градския съвет на БСП - София Калоян Паргов и проф. Ваня Добрева ще поднесат цветя в памет на жертвите на Холокоста"}
{"url": "http://www.focus-news.net/news/2019/01/26/2616507/veliko-tarnovo-aktyori-ot-darzhaven-kuklen-teatar-targovishte-shte-predstavyat-spektakalat-malkata-baba-yaga.html", "text": "Спектакълът „Малката Баба Яга“ представя Държавен куклен театър – Търговище във Велико Търново. Представлението е част от съботния афиш на Куклен театър „Весел“. Театърът домакин посреща гости от света на Отфрид Пройслер. Приказната история ще бъде разказана от театралите на Държавен куклен театър – Търговище, съобщиха от  Театър „Весел“ . „Малката Баба Яга“ е спектакъл от афиша на търговищките актьори, които за пореден път ще очароват търновските си почитатели. Това е една от любимите постановки в репертоара на театъра по популярната творба на Отфрид Пройслер – голямо име в немската литература за деца и Носител на Наградата на Европа за детска литература. \r\nДраматизацията на оригиналния текст е на Емилия Маленова. Режисьор на постановката е Моника Угренова. Куклите и сценографията на „Малката Баба Яга” са дело на Наталия Гочева, а музиката – на Ценко Минкин. В спектакъла участва актьорският ансамбъл Димитър Караиванов, Господин Динев и Милен Алексиев. \r\nИмето определя човека, но не винаги. Така е и с главния герой в спектакъла – Малката Баба Яга… Тя е посветила своите магии на добрините, на помощта, на победата над злото. Зрънцето доброта винаги  ще разцъфне в подходящия момент! Дори и малката добрина може да победи злото и да сътвори доброта… \r\nОтфрид Пройслер се прославя с разкази и романи за деца и юноши: „Малката вещица” (по текста на този роман е постановката „Малката Баба Яга”), „Малкият призрак”, поредицата за разбойника Хоценплоц, „Крабат”. Неговите приказни истории са всичко друго, но не и еднозначни или наивни, героите му търсят първо себе си и чак след това приключения и съкровища. Пройслеровите творби са познати по цял свят и във филмовите си варианти. Преведени са на над 50 езика, а повечето от тях са носители на литературни отличия. Представлението започва в 11.00 часа на сцената на читалище „Искра”. \r\nПроектът за съботните спектакли за семейна публика на Куклен театър „Весел“ се реализира с любезната подкрепа на Община Велико Търново.", "date": "2019.01.26", "title": "Велико Търново: Актьори от Държавен куклен театър – Търговище ще представят спектакълът „Малката Баба Яга“"}
{"url": "http://www.focus-news.net/news/2019/01/26/2616496/sergey-stanishev-pes-gerb-imat-realni-pritesneniya-da-zagubyat-evroizborite-i-tova-lichi-ot-izkazvaneto-na-boyko-borisov-za-elena-yoncheva.html", "text": "ГЕРБ имат реални притеснения да загубят евроизборите, това личи от изказването на Борисов в неделя. Това каза президентът на ПЕС Сергей Станишев пред журналисти, предаде репортер на  Агенция „Фокус“.   Той обърна внимание, че лидерът на ГЕРБ Бойко Борисов е атакувал пряко Елена Йончева, а през седмицата е последвало обвинението към нея. Според него това обаче ще я превърне в герой. „Те имат много мощна мобилизационна структура - всички го знаем. Ползват всички ресурси на властта“, каза още Станишев по адрес на ГЕРБ. „БСП има всички шансове да бъде първа политическа сила на тези европейски избори“, допълни още президентът на ПЕС. На въпрос как темата за водачеството на листата се отразява на членовете на БСП, Станишев уточни, че има два потенциални риска – БСП да подари на ГЕРБ победата на евроизборите, а вторият е да не се постигне вътрешна мобилизация на избирателите на партията.  \r\nДеница КИТАНОВА", "date": "2019.01.26", "title": "Сергей Станишев, ПЕС: ГЕРБ имат реални притеснения да загубят евроизборите и това личи от изказването на Бойко Борисов за Елена Йончева"}
{"url": "http://www.focus-news.net/news/2019/01/26/2616501/korneliya-ninova-bsp-darzhavata-e-prevzeta-ot-maltsina-narodat-e-poroben-i-darzhan-v-strah-ot-svoi-i-tova-ne-mozhe-da-prodalzhava.html", "text": "Държавата е превзета от малцина, народът е поробен и държан в страх от свои и това не може да продължава. Това каза лидерът на БСП Корнелия Нинова в политическия доклад „България и Европа днес. Визия за утрешния ден. Задачите на БСП\"  по време на четвъртото заседание на 49-тия конгрес на БСП, предаде репортер на  Агенция \"Фокус\" . „Скъпи българи, днес ще разговаряме и ще вземем решение за бъдещето, бъдещето на всеки един от нас, на България и на Европа. Вече 30 години живеем в преход, за който всички политически партии носим своята отговорност. Тези години икономически кръгове си купиха политици от всички цветове. Който и да е на власт, тази спойка от пари и политика продължава да управлява и да се възпроизвежда. Тя е скритата паралелна държава, но тя дърпа конците на истинската“, заяви Нинова. По думите й това е довело да стряскащата констатация, че България е в клинична, демографска смърт. „С най-висока смъртност и с най-голям отрицателен прираст. В последните 10 години, в които управляват ГЕРБ към тези проблеми се добавиха нови. В България се установи авторитарна власт. Свободното предприемачество е убито, свободата на словото е потъпкано. Различното мнение се преследва“, изброи още лидерът на БСП. Тя изтъкна: „Това не може да продължава. Моделът трябва да бъде сменен“. Лидерът на БСП посочи, че проблемът не е в държавното устройство, а в грубото погазване на Конституцията. „Според нея сме парламентарна република, но ГЕРБ ни превърнаха в премиерска“, каза още Нинова. \r\nДеница КИТАНОВА", "date": "2019.01.26", "title": "Корнелия Нинова, БСП: Държавата е превзета от малцина, народът е поробен и държан в страх от свои и това не може да продължава"}
{"url": "http://www.focus-news.net/news/2019/01/26/2616502/inzh-doncho-atanasov-api-osnovniyat-problem-v-smolyansko-sa-padashtite-ot-tezhkiya-snyag-darveta-koito-postoyanno-chistim-i-rezhem.html", "text": "Основният проблем в Смолянско са падащите от тежкия сняг дървета, които постоянно чистим и режем. Това каза за  Агенция „Фокус“  инж. Дончо Атанасов, челен на УС на Агенция „Пътна инфраструктура“ (АПИ). Инж. Атанасов заяви, че републиканската пътна мрежа е проходима при зимни условия, няма ограничения по първокласните пътища. „Имахме тежки затруднения на прохода Витиня поради обилен снеговалеж и големите наклони. Това наложи да ограничим тежкотоварното движение, което е възстановено в 07.50 часа. Проходът Витиня е отворен. АМ „Хемус“ е проходима“, обясни инж. Атанасов, като допълни, че обстановката в останалите района на страната е спокойна, пътищата се почистват и обработват. „Изключение има в Смолянско, основно около Пампорово. През нощта е изпратена допълнителна техника, всички екипи са там , гл. комисар Николай Николов е на място, в момента заседава кризистния щаб, аз също пътувам натам“, каза още инж. Атанасов. Той уточни, че главният път Чепеларе – Смолян е проходим. „Почиства се, режат се падналите дървета. Основният проблем идва от тежкия сняг, който прекършва дърветата, след което се препречват платната“, поясни той. „Ограничили сме за всички МПС прохода Превала. Пампорово – Панорамният път се чисти постоянно и се режат дървета. По другите пътища в областта няма големи проблеми. Надявам се до няколко часа да нормализира обстановката, ако падналите дървета не създават още проблеми“, каза още инж. Атанасов. По направлението Широка лъка – Девин се пътува нормално.  \r\n„Главният път Чепеларе – Соколовци - Смолян не е бил ограничаван през цялата нощ“, поясни инж. Дончо Атанасов и допълни, че ако е имало спиране е било в рамките на няколко минути, за да се отстранят паднали дървета. „За съжаление, когато мине почистващата техниката след нея падат още дървета. Основните проблеми са с падналите дървета“, коментира той. \r\nМариела РУСЕВА", "date": "2019.01.26", "title": "Инж. Дончо Атанасов, АПИ: Основният проблем в Смолянско са падащите от тежкия сняг дървета, които постоянно чистим и режем"}
{"url": "http://www.focus-news.net/news/2019/01/26/2616513/blagoevgrad-visoka-e-stepenta-na-lavinna-opasnost-v-rayona-na-vrah-todorka.html", "text": "Висока е степента на лавинна опасност в района на връх Тодорка. Това съобщават от  ПСС - Банско . На повечето стръмни участъци е много вероятно да се предизвика лавина. Възможно е и падане на спонтанни лавини. Препоръката е да не се излиза извън контролираните райони на ски зоната. Възможно е тази обстановка да се задържи няколко дни.", "date": "2019.01.26", "title": "Благоевград: Висока е степента на лавинна опасност в района на връх Тодорка"}
{"url": "http://www.focus-news.net/news/2019/01/26/2616505/api-raboti-se-za-premahvaneto-na-padnalite-ot-tezhkiya-snyag-darveta-po-patishtata-okolo-pamporovo.html", "text": "Поради обилния снеговалеж и усложнената обстановка в област Смолян е ограничено движението за всички моторни превозни средства през проходите Пампорово и Превала. Това съобщиха от пресцентъра на  Агенция \"Пътна инфраструктура\" . През нощта, със заповед на областния управител Недялко Славов, в областта бе обявено бедствено положение. Падналият тежък и мокър сняг е повалил множеството  дървета и поради това е ограничено движението за всички превозни средства по третокласните пътища  ІІІ-861 от 31-ви км (граница с област Пловдив) до разклона за Национална астрономическа обсерватория, както и по път III-8631 Момчиловци – Славейно – Момина вода. Екипи работят за отстраняване на падналите дървета, за да може снегорините, колкото се може по-скоро, да започнат почистването на отсечките и движението по тях да бъде възстановено. Инж. Дончо Атанасов е в област Смолян и координира работата на екипите. \r\nОграничено е преминаването на тежкотоварните камиони над 12 тона през прохода Рожен, както и движението на МПС с ремаркета и полуремаркета.   \r\nАПИ апелира шофьорите, на които им предстои пътуване, да тръгват само с автомобили, подготвени за движение при зимни условия и да карат с повишено внимание и съобразена скорост, като не предприемат изпреварване на снегопочистващата техника. Блокирането на движението от автомобили, които не са с подходящи гуми, затруднява работата на снегорините и възпрепятства пътуването на всички останали шофьори. Близо 500 специализирани машини са обработвали пътищата от републиканската пътна мрежа през нощта. Работата на екипите продължава.", "date": "2019.01.26", "title": "АПИ: Работи се за премахването на падналите от тежкия сняг дървета по пътищата около Пампорово"}
{"url": "http://www.focus-news.net/news/2019/01/26/2616510/aliansa-na-albantsite-vreme-e-albanets-da-stane-prezident-na-makedoniya.html", "text": "„Алианса на албанците“ ще излезе със свой кандидат на президентските избори в Македония през пролетта, заяви председателят на партията Зиядин Села, като подчерта, че е време албанец да стане президент на страната, предава  македонската агенция „Макфакс“ . \r\n„Мисля, че е време албанец да стане президент на държавата и така да изпратим послание за една нова Македония, свободна от всички предразсъдъци. Така ще станем едно цялостно общество за всички“, заяви Села. \r\nТой добави, че няма да се кандидатира за президентските избори и обясни, че, според него, с консенсусни кандидати се занимава само ДСИ (Демократичният съюз за интеграция) \r\n„Не съм чул да има консенсусен кандидат. ДСИ го договаря цяла година. Консенсусен беше и Георги Иванов, който беше договорен между ДСИ и ВМРО-ДПМНЕ. Така албанците помогнаха на Иванов да победи Стево Пендаровски. После се оправдават и не поемат отговорност, и не приемат президента. Сега отново играят същата игра с консенсусен президент. Консенсусността трябва да се реши в Конституцията и той да бъде избран в парламента. Това е от полза само на ДСИ, за да се сркият от своя срам, от нещата, които направиха през изминалите години. Тогава и Гьорчев може да бъде консенсусен кандидат, защо не? ДСИ са готови на всичко, само за да скрият следите си“, обясни председателят на „Алианса на албанците“. \r\nОсвен това Села заяви, че партията подкрепя провеждането на предсрочни избори. \r\n„Като правиха цветната революция викаха няма справедливост, няма мир. Сега има мир, но няма справедливост, затова трябва да има избори и да се изчисти държавата от политици, които си приемат закони, за да не отговарят за своите престъпления. Само така ще дойде правосъдието, за което говориха“, подчерта той. \r\nПревод и редакция:", "date": "2019.01.26", "title": "„Алианса на албанците“: Време е албанец да стане президент на Македония"}
{"url": "http://www.focus-news.net/news/2019/01/26/2616515/kiril-traykov-ribar-ot-varna-vazmozhnostite-za-ribolov-po-chernomorieto-v-tazi-chast-na-godinata-sa-ogranicheni.html", "text": "Възможностите за риболов по Черноморието в тази част на годината са ограничени. Това каза в интервю за  Радио „Фокус“ – Варна  дългогодишният рибар от града Кирил Трайков. По думите му това се дължи на факта, че повечето риби, характерни за българското Черноморие, не са активни или мигрират в тази част на годината. „Мога да кажа, че възможностите за риболов са доста ограничени по простата причина, че видовете риби, които обитават Черно море, не са много на брой. А и най-интересните представители от тях, в тази част на годината, просто или не са активни, или не се намират в нашата част на акваторията на Черно море. Тук са само местите представители, тези, които извършват кратки миграции като различните видове попчета, писия, калкан и май с това се изчерпват вариантите, там където може да пробваме късмета си при спортен риболов“, каза Кирил Трайков. Според дългогодишния рибар най-атрактивните риби за риболов в Черно море са лефера, паламуда, калкана и лаврака, които мигрират при настъпването на ниски температури. По думите му, все още не може да се предположи дали годината ще бъде добра за риболова в България тъй като има доста време до активните месеци, когато рибарите ще се насочат към нашето Черноморие. „Старите рибари имат някакви такива свои факти, по които се опитват да предсказват дали ще е силна годината, или не, но това е по-скоро отново екзотика. Като дойде време август, септември, тогава ще си проличи дали ще има хубав риболов или не. Така или иначе същинският риболов е концентриран само в няколко месеца – от август до ноември, във водите на Черно море“, допълни Кирил Трайков. \r\nБояна АТАНАСОВА", "date": "2019.01.26", "title": "Кирил Трайков, рибар от Варна: Възможностите за риболов по Черноморието в тази част на годината са ограничени"}
{"url": "http://www.focus-news.net/news/2019/01/26/2616509/smolyan-voennosluzheshti-ot-suhopatnite-voyski-okazvat-pomosht-v-razchistvaneto-na-patnata-infrastruktura-v-oblastta.html", "text": "Военнослужещи от състава на 101-ви Алпийски полк трети ден оказват помощ в разчистването на пътната инфраструктура в област Смолян. Това съобщиха от пресцентъра на  Министерството на отбраната . Модулът за действие в зимни условия продължава да разчиства с роторен снегорин пътя Смолян – Пампорово – Пловдив от снегонавяванията. Поради усложнените зимни условия още 30 военнослужещи от Алпийския полк в гр. Смолян от 10.00 ч. се включиха по молба на областния управител в разчистването на пътя Смолян – Пампорово. Ситуацията там е тежка не само заради обилния сняг, но и заради падналите дървета и камъни. Военнослужещите, под ръководството на командира на полка полковник Димитър Кацаров, ще разчистват пътя с една полева земекопна машина и ще оказват помощ на закъсали в снега автомобили.  \r\nМеждувременно, специализиран модул от Втора механизирана бригада в гр. Стара Загора в 7.30 ч. сутринта днес, 26 януари, напусна района на военното формирование, за да изпълни задачи по унищожаването на боеприпаси. Те са открити вчера в местността „Крайна варовита“ в землището на гр. Шипка, област Стара Загора. На място днес военнослужещите ще унищожат намерените 20 силно корозирали 122-мм артилерийски снаряди, от които 17 са с взриватели. Районът се охранява от служители на МВР.", "date": "2019.01.26", "title": "Смолян: Военнослужещи от Сухопътните войски оказват помощ в разчистването на пътната инфраструктура в областта"}
{"url": "http://www.focus-news.net/news/2019/01/26/2616516/veliko-tarnovo-s-2-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 2 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 206 см., а температурата на водата 2.2 градуса. Днес валежите ще продължат. Максималните температури в Свищов ще достигнат 2°. През нощта от запад валежите ще отслабват и спират.", "date": "2019.01.26", "title": "Велико Търново: С 2 см. се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/01/26/2616514/lyudmil-yordanov-strahovitite-roga-na-kukerskite-maski-tryabva-da-sa-zadalzhitelno-ot-nezastrasheni-izcheznali-vidove-zhivotni.html", "text": "Страховитите рога на кукерските маски трябва да са задължително от незастрашени изчезнали видове животни. Това каза майсторът на кукерски маски Людмил Йорданов в интервю за   Агенция „Фокус“ . „Кожата, която използваме за маските е овча, козя, заешка и други. Кукерското облекло или сурвакарското, както се нарича по нашия край, трябва да съдържа цървули или т. нар. опинци, които се изработват от телешка или свинска кожа, кожен костюм, който се изработва предимно от овча кожа се, маска или казано по пернишки „лик“ и пръчка - сопа с чемшир на нея за здраве“, разказа Йорданов.  \r\n„Чановете или звънците са много тежки в кукерското облекло, но самата маска тежи според това, колко е голяма и колко материал се е използвал за направата й, както и какъв вид рога са й сложени. Например маските, които изработваме ние може да са и от 2 кг., а може и 3-4, дори 5“, каза още той, като подчерта, че това е много относително.  \r\nПо думите му самата изработка на маската отнема около седмица до десетина дни.  \r\n„Предимно цветовете за нашите кукерски маски са червено, черно и бяло. Както знаете, смята се, че червеният цвят гони злите сили“, посочи още той, като отбеляза, че за него и баща му най-трудната част е монтирането на страховитите рога и зъби. \r\nИрина ИВАНОВА Пълния текст на интервюто четете по-късно в „Мнение”", "date": "2019.01.26", "title": "Людмил Йорданов: Страховитите рога на кукерските маски трябва да са задължително от незастрашени изчезнали видове животни"}
{"url": "http://www.focus-news.net/news/2019/01/26/2616504/korneliya-ninova-bsp-elena-yoncheva-shte-predstavi-razsledvane-i-dokazatelstva-za-sgovor-v-ministerski-savet-za-koruptsiya-i-zalichavane-na-neynite-sledi.html", "text": "Елена Йончева ще представи разследване и доказателства за сговор в Министерски съвет за корупция и заличаване нa нейните следи. Това каза лидерът на БСП Корнелия Нинова в политическия доклад „България и Европа днес. Визия за утрешния ден. Задачите на БСП\" по време на четвъртото заседание на 49-тия конгрес на БСП, предаде репортер на  Агенция \"Фокус\" . „Последният месец Елена прави разследване, което ще представи следващата седмица на екрана на БСТВ. Тя ще докаже с документи, със свидетели, с всички необходими доказателства корупция в най-високите етажи на властта. Там отговорност няма да носи някой директор на Агенция или чиновник, там става въпрос за сговор в Министерски съвет на министри за корупция и за заличаване на нейните следи“, заяви Нинова. Лидерът на БСП допълни, че ще предложи конгресът да излезе с декларация в защита на Елена Йончева. „Елена има нужда в тези дни от нашата подкрепа. Тя няма да се уплаши, ние няма да се уплашим. Това не е декларация в защита на частния случай, а битка за държавността. Това е битка за правовата държава, срещу корупцията, защото след малко ще говоря пред вас какви политики предлагаме, за да променим България и стандарта на живот на нашите сънародници. Пари има, но управлението ги краде“, подчерта лидерът на БСП. \r\nДеница КИТАНОВА", "date": "2019.01.26", "title": "Корнелия Нинова, БСП: Елена Йончева ще представи разследване и доказателства за сговор в Министерски съвет за корупция и заличаване нa нейните следи"}
{"url": "http://www.focus-news.net/news/2019/01/26/2616520/shumen-dobromir-baychev-i-ivan-stoilov-predstavyat-v-grada-romanite-si-glineniyat-tsar-i-ekstriym-edna-rokadzhiyska-istoriya.html", "text": "Добромир Байчев и Иван Стоилов гостуват в Шумен за среща с автограф и представяне на романите си „Глиненият цар” и „Екстрийм – една рокаджийска история”.  Проявата е от 15.00 ч. в Регионалната библиотека „Стилиян Чилингиров” , съобщиха от  . Дебютният роман на Добромир Байчев „Глиненият цар”, разказващ за лагера Белене в началото на 50-те години на миналия век, е носител на Голямата награда в юбилейното десето издание на литературния конкурс „Развитие” 2018 г. Творбата е единодушно отличена от журито на конкурса – проф. Ивайло Знеполски, доц. Бойко Пенчев и Георги Господинов, сред участвалите общо 45 ръкописа. На същия конкурс дебютният роман на Иван Стоилов „Екстрийм – една рокаджийска история с автобус”, роден от страстта на автора към рокмузиката, свободата на духа и дългите пътища и разказващ за свободата в средата на 90-те години на миналия век, е отличен със специалната награда.", "date": "2019.01.26", "title": "Шумен: Добромир Байчев и Иван Стоилов представят в града романите си „Глиненият цар” и „Екстрийм – една рокаджийска история”"}
{"url": "http://www.focus-news.net/news/2019/01/26/2616511/mvr-nyama-bedstvashti-hora-i-selishta-bez-voda-v-smolyansko.html", "text": "Няма бедстващи хора в Смолянско или болен, на когото да не е помогнато, няма селища без вода. Това съобщи директорът на ГД „Пожарна безопасност и защита на населението“ главен комисар Николай Николов във връзка с усложнената зимна обстановка в Смолянско заради падналия обилен тежък сняг, съобщиха от  МВР . \"Перфектна организация сме предприели с колегите от полицията, аварийните екипи и представителите на местната власт в съвместните усилия за максимално оказване на помощ на населението\", допълни Николов  \r\nМобилизирани са екипи на пожарната за своевременно отстраняване на паднали дървета от пътищата и разчистването за снегопочистване, като движението се спира частично за улесняване на работата на екипите, основно по пътя към Пампорова и прохода Превала.   \r\nПроходът Папаз Чаир в област е Благоевград е затворен за МПС над 12 тона, както и пътят Гоце Делчев – Катунци. В област Благоевград обстановката постепенно се нармализира.  \r\nОвладяна е обстановката в района на стария път към прохода Витиня, където сутринта се наложи спиране на движението на тежките автомобили за снегопочистване.", "date": "2019.01.26", "title": "МВР: Няма бедстващи хора и селища без вода в Смолянско"}
{"url": "http://www.focus-news.net/news/2019/01/26/2616518/plovdiv-narusheno-e-vodopodavaneto-v-selo-karnare-zaradi-avariya-na-vodoprovod.html", "text": "Нарушено е водоподаването в карловското село Кърнаре заради авария на водопровод. Това съобщиха за  Радио „Фокус“ – Пловдив  от водоснабдителното дружество, обслужващо областта. Не е посочен краен срок за възстановяване на нормалното водоподаване към засегнатите абонати. Няма данни са други населени места в областта с аварии по водопреносната мрежа. \r\nТони МИХАЙЛОВ", "date": "2019.01.26", "title": "Пловдив: Нарушено е водоподаването в село Кърнаре заради авария на водопровод"}
{"url": "http://www.focus-news.net/news/2019/01/26/2616522/mvr-edin-chovek-e-zaginal-a-19-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 19 са ранени при катастрофи в страната през изминалото денонощие. Това съобщиха от пресцентъра на  МВР . Oт началото на годината са станали 378 пътнотранспортни произшествия, при които 27 души са загинали, а 460 са ранени.", "date": "2019.01.26", "title": "МВР: Един човек е загинал, а 19 са ранени при катастрофи в страната през изминалото денонощие"}
{"url": "http://www.focus-news.net/news/2019/01/26/2616506/korneliya-ninova-bsp-korabat-na-upravlenieto-potava-i-parvi-go-napuskat-obedineni-patrioti.html", "text": "Корабът на управлението потъва и първи го напускат \"Обединени патриоти\". Това каза лидерът на БСП Корнелия Нинова в политическия  доклад „България и Европа днес. Визия за утрешния ден. Задачите на БСП\"  по време на четвъртото заседание на 49-тия конгрес на БСП, предаде репортер на  Агенция \"Фокус\" . „Те досега осигуряваха попътен  вятър, но днес се опитват да се спасят като се разграничат. Г-н Каракачанов предлага данък лукс. Кой е забравил, че само преди месец приехме бюджета“, попита Нинова и изтъкна, че ВМРО са го подкрепили. Тя посочи, че Сидеров е казал, че не е във властта, а в същото време е гласувал против вота на недоверие на БСП. „Премиерът Борисов е неспособен да овладее ситуацията, не може да даде стабилност на управлението и сигурност на държавата. Разбира се, той винаги получава ключова подкрепа от ДПС в кризисни моменти“, заяви още Нинова. По думите й това не гарантира устойчивост в решенията и политиките, а е политика на парче и за интереси.  \r\nДеница КИТАНОВА", "date": "2019.01.26", "title": "Корнелия Нинова, БСП: Корабът на управлението потъва и първи го напускат \"Обединени патриоти\""}
{"url": "http://www.focus-news.net/news/2019/01/26/2616524/predsedatelyat-na-sayuza-na-tsentristite-da-sprem-prakticheskoto-izpalnenie-na-prespanskiya-dogovor.html", "text": "Председателят на „Съюза на центристите“  Василис Левентис азкритикува остро гръцкото правителство и премиера Алексис Ципрас след ратификацията на Преспанския договор от парламента на страната и увери, че партията ще се бори да спре практическото прилагане на сделката, пише  електронното издание на проправителственият вестник „Ефимерида тон синтактон“ . \r\nЛевентис посочи, че срещу Гърция е извършено тройно предателство* и изрази съжаление, е ратификацията на споразумението е направена от „ляво правителство“. \r\nЛидерът на „Съюза на центристите“ обяви, че партията ще се бори докрай, за да спре прилагането на срамното споразумение на практика“. \r\nПолитикът призова и за референдум, като подчерта, че „ефектът от над 80% срещу сделката ще изпрати ясно послание на ООН, че гръцкият народ и гръцкият парламент са били изнудени от Ципрас да ратифицират Преспанския договор“. Агенция „Фокус“ припомня: *Василис Левентис визира: \r\n1) Констанинос Караманлис, със споразуменията от Цюрих и Лондон, в които се отказва от предишната стратегическа цел на гръцките правителства за „Еносис“ (стремежа на гръцките общности за присъединяване към гръцката държава и най-вече идеята за обединение между Кипър и Гърция) в полза на независимост на Кипър. През 1958 година Атина влиза в преговори с Великобритания и Турция, които завършват с подписването на Споразумението от Цюрих, което служи като база на сделката за независимостта на Кипър. През 1959 година планът е ратифициран в Лондон от лидера на гърците киприоти архиепископ Макарий III. \r\n2)Димитрис Йоанидис, когото Левентис обвинява, че предава половината от Кипър на Турция. Йоанидис участва в военния преврат в Гърция през 1967 година, застава начело на „Гръцката военна полиция“ и с нейна помощ по-късно осъществява преврата срещу Йоргос Пападопулос през 1973 година. През следващата, 1974 година, Йоанидис решава да завърши „Еносиса“ на гърците чрез преврат срещу „червения поп“, както го нарича, Макарий III в Кипър, но осъществяването му предизвиква интервенция от страна на Анкара, в резултат от която голяма част от острова остава за турците. \r\n3) Алексис Ципрас, който предава името „Македония“ на Скопие.  \r\nПревод и редакция:", "date": "2019.01.26", "title": "Председателят на „Съюза на центристите“: Да спрем практическото изпълнение на Преспанския договор"}
{"url": "http://www.focus-news.net/news/2019/01/26/2616525/dimitrina-ivanova-pgtlp-gotse-delchev-zrelostnitsite-realiziraha-foto-proekt-izostavenata-kashta-v-koyto-predstaviha-slozhniya-i-imagineren-svyat-na-atanas-dalchev.html", "text": "Зрелостниците на гимназията реализираха фото проект „Изоставената къща“, в който представиха сложния и имагинерен свят на Атанас Далчев . Това каза за  Радио „Фокус“ – Пирин  Димитрина Иванова, директор на Професионалната гимназия по туризъм и лека промишленост „Гоце Делчев“ в Благоевград. Тя допълни, че ментор на проекта е преподавателят по български език и литература на дванайсетокласниците. „Много приятно ме изненадата силната активност и мотивация от страна на учениците“, посочи Димитрина Иванова. Тя добави, че с огромен интерес учениците са търсили информация и материали за проекта. „Атанас Далчев е автор, който освен че е част от учебната програма, е включен и в матурата“, коментира тя. Димитрина Иванова заяви, че това е един от по-сложните и тежки автори. „Въпреки това чрез реализирането на проекти и използването на интерактивен подход в часовете по български език и литература учениците не получават само информацията от учебниците, а и се мотивират да изследват сами процесите на литературата“, посочи Иванова. \r\nДенис НИКИФОРОВ", "date": "2019.01.26", "title": "Димитрина Иванова, ПГТЛП „Гоце Делчев“: Зрелостниците реализираха фото проект „Изоставената къща“, в който представиха сложния и имагинерен свят на Атанас Далчев"}
{"url": "http://www.focus-news.net/news/2019/01/26/2616519/sofiya-normalno-pri-zimni-usloviya-se-osashtestvyava-dvizhenieto-po-patishtata-v-oblastta.html", "text": "Нормално при зимни условия се осъществява движението по пътищата в областта. Това съобщи за  Агенция „Фокус“  говорителят на ОДМВР – София Мариола Маркова. Участъците от автомагистралите „Хемус“ и „Тракия“, обслужвани от Областната дирекция, са обработени и  почистени, трафикът слаб.  Водачите трябва да се движат с повишено внимание и съобразена скорост по АМ „Тракия“ поради наличие на много места с опасност от възникване аквапланинг. \r\nПроходът Петрохан е проходим при зимни условия, няма снеговалеж към момента. \r\nГлавният път Е-79 също проходим, но има снеговалеж.  \r\nГлавен път I-6 от Елин Пелин до прохода Гълъбец се опесъчава, продължава отстраняването на обледени клони, надвиснали над пътното платно. Движението трябва да се осъществява с повишено внимание. В частта от прохода Гълъбец до Пирдоп има частични заледявания и дъжд.  \r\nПътят София – Самоков - Боровец е опесъчен, проходим при зимни условия, без снеговалеж.  \r\nЕкипите на Пътна полиция при ОДМВР-София са в готовност за оказване на съдействие и регулиране на движението при усложняване на обстановката.", "date": "2019.01.26", "title": "София: Нормално при зимни условия се осъществява движението по пътищата в областта"}
{"url": "http://www.focus-news.net/news/2019/01/26/2616528/sport-naomi-osaka-povede-s-10-na-petra-kvitova-vav-finala-na-australian-open.html", "text": "Японката Гамба Осака спечели със 7:6 първия сет срещу Петра Квитова от финала на Откритото първенство на Австралия. Очаквайте още информация в следващата емисия. Финалът при мъжете между първите двама в световната ранглиста Новак Джокович и Рафаел Надал е утре от 10:30 часа.", "date": "2019.01.26", "title": "Спорт: Наоми Осака поведе с 1:0 на Петра Квитова във финала на Australian Open"}
{"url": "http://www.focus-news.net/news/2019/01/26/2616529/plovdiv-bchk-vazobnovyava-razdavaneto-na-hranitelni-pomoshti-na-teritoriyata-na-oblastta.html", "text": "БЧК-Пловдив възобновява поетапно раздаването на хранителни помощи на територията на областта. Това съобщиха за  Радио „Фокус“ – Пловдив  от Областния съвет на хуманитарната организация. Раздаването бе временно преустановено, поради възникнал проблем в качеството на един от доставените продукти. В област Пловдив правоимащи са 27 025 лица. Хранителните продукти, които ще получи всяко лице, отговарящо на условията, са 16 на брой – спагети, говеждо месо в собствен сос, леща, захар, гювеч, зелен фасул, лютеница, грах, стерилизирани домати, говежди кюфтета в бял сос, консерва риба херинга, консерва пиле фрикасе, зрял фасул, конфитюр, ориз и олио. Хранителният пакет, който всеки от правоимащите лица ще получи, е с общо тегло над 24 кг. В област Пловдив раздаването се извършва от служители и доброволци на БЧК в 23 пункта, като всеки правоимащ ще получава хранителните продукти срещу подпис и документ за самоличност. Оперативната програма се управлява от Агенцията за социално подпомагане и се осъществява със съдействието на местните власти. Раздаването ще продължи до 28 февруари.  \r\nТони МИХАЙЛОВ", "date": "2019.01.26", "title": "Пловдив: БЧК  възобновява раздаването на хранителни помощи на територията на областта"}
{"url": "http://www.focus-news.net/news/2019/01/26/2616517/blagoevgrad-sas-zakasnenie-shte-bade-otvorena-ski-zonata-nad-bansko.html", "text": "Със закъснение ще бъде отворена ски зоната над Банско. Това съобщават от  фирмата , поддържаща съоръженията. В момента се проверяват всички съоръжения, както и терените за паднали дървета. Обилният снеговалеж затруднява работата на машините за утъпкване на пистите. От дружеството информират, че в момента се почиства и пътят за планината и предупреждават скиорите и туристите да не предприемат рискови опити с автомобилите.", "date": "2019.01.26", "title": "Благоевград: Със закъснение ще бъде отворена ски зоната над Банско"}
{"url": "http://www.focus-news.net/news/2019/01/26/2616512/korneliya-ninova-bsp-gerb-sa-10-godishno-minalo-i-provaleno-nastoyashte-a-nashiyat-razgovor-dnes-e-za-badeshteto.html", "text": "ГЕРБ са 10-годишно минало и провалено настояще, а нашият разговор днес е за бъдещето. Това каза лидерът на БСП Корнелия Нинова в политическия доклад „България и Европа днес. Визия за утрешния ден. Задачите на БСП\" по време на четвъртото заседание на 49-тия конгрес на БСП, предаде репортер на  Агенция \"Фокус\" . „Години наред се внушава, че няма алтернатива, но липсата на алтернатива е липсата на демокрация. С „Визия за България“ предлагаме нашата. Тя не е партийна програма, а стратегически национален план. Предложение към българския народ за нов обществен договор. С нея не се обръщаме към политическите си опоненти, а към народа си. Искаме да събудим националната енергия\", коментира тя. „Основното, което предлагаме е връщане на държавата в ключовите сектори от икономиката и живота на българина. В годините на прехода държавата дава своите правомощия на пазара, но не се създадоха условия за свободна конкуренция“, заяви Нинова. Лидерът на БСП поясни, че големите са потъпкали средния и малък бизнес, а държавата прехвърля отговорности. „Ето защо ние предлагаме да върнем нейната роля в ключовите сектори. Искаме стратегически за държавата предприятия да бъдат забранени за приватизация и концесия“, подчерта лидерът на БСП. „Богатствата на България няма да бъдат приватизирани и концесионирани. Това е нашият ангажимент“, изтъкна Нинова. „Вторият въпрос, основен, който поставяме е каква икономика и производство искаме да развиваме“, каза още Нинова. Тя посочи, че макар и много закъснели трябва да градим българско собствено производство и земеделие. „Как да стане това? Нашите специалисти работиха с учени от БАН, експерти. Тя посочи, че един от големите проблеми са регионалните различия. „Нашата „Визия за България“ ще прерасне във визия за всеки регион“, заяви още Нинова. „Този амбицоозен план за развитие на индустрия и производство има огромен проблем, който може да го спъне. Това са кадрите и работната ръка. Голяма грешка е да се смята ,че мигрантите ще решат проблема с работната ръка“, каза Нинова. \r\nДеница КИТАНОВА", "date": "2019.01.26", "title": "Корнелия Нинова, БСП: ГЕРБ са 10-годишно минало и провалено настояще, а нашият разговор днес е за бъдещето"}
{"url": "http://www.focus-news.net/news/2019/01/26/2616526/angela-merkel-razreshavaneto-na-spora-za-imeto-e-vazhna-novina.html", "text": "Германският канцлер Ангела Меркел е доволна от разрешаването на спора за името на Македония, предава  македонската „Нова ТВ“ . \r\n„Това е малка, но много важна вест, която е свързана с войната и мира, както и стабилността (на Балканите), заяви Меркел. \r\nТя заяви, че следи активно проблема още от срещата на върха на НАТО в Букурещ през 2008-а година и е правила опити да намери начин Македония да стане членка на Алианса и да се присъедини към ЕС. Сега, с ратификацията на Преспанския договор, пътят пред страната е отворен, оцени германският канцлер и добави: „При толкова много международни кризи, поне едно нещо се движи напред“. \r\nПревод и редакция:", "date": "2019.01.26", "title": "Ангела Меркел: Разрешаването на спора за името е важна новина"}
{"url": "http://www.focus-news.net/news/2019/01/26/2616532/smolyan-nad-60-avariyni-ekipa-na-elektrorazpredelenie-yug-rabotyat-za-vazstanovyavane-na-elektrozahranvaneto-za-zasegnatite-selishta-v-oblastta.html", "text": "Към 11.30 часа на 26.01.2019 г. ситуацията с електрозахранването в област Смолян остава усложнена при тежки зимни условия. Вследствие на обилния снеговалеж през последното денонощие към момента множество села в областта са цялостно или частично с нарушено електрозахранване. Това съобщиха от пресцентъра на  Електроразпределение Юг .  Засегнати са селища в районите на Смолян и Девин. В тези райони са налице множество паднали дървета, скъсани въздушни проводници и счупени електрически стълбове. Предизвикателство пред екипите са и непроходимите пътища на много места. \r\nРайоните на общини Сърница и Доспат са без захранване поради отпаднал електропровод 110 kV (киловолта) на Електроенергийния системен оператор (ЕСО). За гр. Сърница Електроразпределение Юг ще осигури мобилни агрегати за възстановяване на захранването. Общо 8 броя агрегати са осигурени по места за осигуряване на захранване.  \r\nЗа отстраняване на повредите Електроразпределение Юг е мобилизирало над 60 аварийни групи. На много места аварийните екипи извършват физически обход и оглед на електропроводите. Всички групи са оборудвани с техника и материали, включително и снегоходки, както и резачки за отстраняване на паднали дървета. Налице е и допълнителна специализирана техника – моторни шейни и АТV за трудно достъпните места.  \r\nВ Електроразпределение Юг функционира Кризисен щаб за по-добра координация на възстановителните дейности.", "date": "2019.01.26", "title": "Смолян: Над 60 аварийни екипа на Електроразпределение Юг работят за възстановяване на електрозахранването за засегнатите селища в областта"}
{"url": "http://www.focus-news.net/news/2019/01/26/2616534/pazardzhik-batak-e-domakin-na-xvi-toto-svetovno-parvenstvo-po-ribolov-na-led.html", "text": "Батак е домакин на XVI-тото Световно първенство по риболов на лед, съобщиха от  общинската администрация . То е организирано от Българската федерация по риболовни спортове, с любезното съдействие на Община Батак. Шампионатът се провежда на язовир  „Широка поляна“ в района на местността „Кавал тепе“ днес и утре. Официалното закриване и награждаване на отборите ще се състои на 27 януари 2019 година от 18.30 часа в голямата зала на читалище „4-ти май” в град Батак.", "date": "2019.01.26", "title": "Пазарджик: Батак е домакин на XVI-тото Световно първенство по риболов на лед"}
{"url": "http://www.focus-news.net/news/2019/01/26/2616527/arh-ivan-nestorov-dnsk-pri-narusheniya-na-obshtinite-za-obektite-na-alepu-arapya-i-gradina-shte-bade-sezirana-prokuraturata.html", "text": "При започналото строителство на 23 ваканционни сгради  в района на къмпинг „Арапя“, освен констатираните пропуски при проверката, се установява и проблем с прокараната инженерна инфраструктура, тъй като липсват схеми за захранване с вода, ток и канализация на обектите. Това каза пред журналисти началникът на Дирекцията за национален строителен контрол арх. Иван Несторов по повод спешната проверка по Южното Черноморие, разпоредена от премиера Бойко Борисов, предаде репортер на  Радио „Фокус“ - Бургас . „Не е ясно и дали фирмата, прокарала мрежите, има лиценз за това. Съществен пропуск на община Царево е, че не са синхронизирали Подробния устройствен план за обекта, изготвен през 2007 г., със Закона за устройство на Черноморското крайбрежие“, каза още той. По думите му  резултатите от проверките ще са ясни до седмица. При наличие на сериозни нарушения ще бъде сезирана прокуратурата, която единствена може да започне дело за прекратяване на издадените разрешения за строеж. „За 1 година и 4 месеца, откакто съм началник на Дирекцията за национален строителен контрол, констатирам, че има дисбаланс в действията на общините в страната. След като през  2012 г. ЗУТ им даде самостоятелност за одобряване на инвестиционни проекти и строителство на тяхна територия, има фрапиращи нарушения, като например в село Дебрен, община Гърмен, където местната власт е издала разрешение да се застрои дере въпреки отрицателното становище на Басейнова дирекция“, заяви Несторов. Според думите му над 50 000 са преписките в Дирекцията за национален строителен контрол по жалби на граждани за погрешни действия или бездействие на общините. Най-много са от София, Пловдив, Бургас и Варна, където и инвестиционният интерес е най-силен. „Там и структурите на службата са  най-натоварени и ще се положат мерки за укрепване и засилване на капацитета им. Нашият приоритет е ДНСК да осъществява постоянен и ефективен контрол на всички обекти и обществото да усети, че държавата е на мястото си“, допълни арх. Несторов. \r\nДеница ДИМИТРОВА", "date": "2019.01.26", "title": "Арх. Иван Несторов, ДНСК: При нарушения на общините за обектите на \"Алепу\", \"Арапя\" и \"Градина\" ще бъде сезирана прокуратурата"}
{"url": "http://www.focus-news.net/news/2019/01/26/2616536/varna-hilyadi-domakinstva-shte-ostanat-bez-voda-za-blizo-15-chasa-zaradi-rekonstruktsiya-na-vodoprovod-na-29-yanuari.html", "text": "Хиляди домакинства във Варна ще бъдат без вода за около 15 часа във вторник заради реконструкция на водопровод. Това съобщиха за  Радио „Фокус“ – Варна  от водното дружество в града. Поради реконструкция на бул. „Васил Левски“ и изграждане на връзки от фирмата изпълнител на проекта на 29 януари (вторник) хиляди абонати във Варна ще бъдат с нарушено водоподаване от 9.00 до около 00.00 часа. По информация на водното дружество засегнати ще са домакинствата в района около ХЕИ, по ул. „Кирил Шиваров. С прекъснато водоподаване ще бъдат и абонатите в карето между улиците „Отец Паисий“, „Прилеп“, „Кестен“, „Струга“ и бул. „Сливница“. Засегнати от реконструкцията ще са високите блокове около заведението за бързо хранене на бул. „Владислав Варненчик“. През следващото денонощие на 30 януари – сряда (от 00.00 часа до около 24.00 часа), в района са възможни смущения във водоподаването, съобщават още от водното дружество. \r\nБояна АТАНАСОВА", "date": "2019.01.26", "title": "Варна: Хиляди домакинства ще останат без вода за близо 15 часа заради реконструкция на водопровод на 29 януари"}
{"url": "http://www.focus-news.net/news/2019/01/26/2616531/lyudmil-yordanov-vsyaka-kukerska-maska-e-absolyutno-razlichna-i-nyama-dublikat.html", "text": "Всяка кукерска маска е абсолютно различна и няма дубликат. Това каза в интервю за   Агенция „Фокус“   майсторът на кукерски маски Людмил Йорданов. „Идеята е при изработката на кукерската маска е една - да прогонва злите сили, за това трябва да изглежда колкото се може по-страшна от злото. Тя трябва да наподобява различни зооморфни фигури. Тя трябва да гони злото и различните сурвакарски групи я изработват по различен начин. Всяка маска е абсолютно различна и няма дубликат. Именно за това е толкова цветен и пъстър този празник“, обясни Йорданов. \r\nТой уточни, че всяка сурвакарска, мечкарска или кукерска група изработва своите маски и костюми по различен начин, метод и с индивидуални материали. „Мога да дам и пример - някои хора създават маските си и костюмите от парцали,  други от пера, трети от маниста и от различни видове животинска кожа. Имено за това и кукерите са толкова пъстри и различни и за цялата ни страна. Всяка група си се отличава сама за себе си“, добави Людмил Йорданов. „При пернишките е по същия начин, всяка група е различна, но от моя дядо и по-възрастните ми роднини, които са ми разказвали знам, че те са се правели предимно с кожи от агнета. Има едно село до нас, което е на няколко километра, което прави маски от парцали, в друго село на 10 км. от Перник пък правят по различен начин. Нагоре са с кожуси, а надолу с парцали. В пернишкия регион предимно са мечкари, както са наричани тук, и са с овча кожа“, разказа Йорданов.  \r\nИрина ИВАНОВА Пълния текст на интервюто четете по-късно в „Мнение”", "date": "2019.01.26", "title": "Людмил Йорданов: Всяка кукерска маска е абсолютно различна и няма дубликат"}
{"url": "http://www.focus-news.net/news/2019/01/26/2616538/blagoevgrad-nad-30-mashini-pochistvat-patnite-arterii-v-oblastta-prodalzhavat-valezhite-ot-snyag-vav-visokite-chasti.html", "text": "Над 30 машини почистват пътните артерии в областта. Това съобщиха за  Радио „Фокус“ - Пирин  от Областно пътно управление - Благоевград. Обилен сняг продължава да вали в планинските райони. Продължават да са затворени за товарни автомобили над 12 тона проходите Предел и Папаз чаир, където има много паднали дървета. Движението в тези райони е затруднено и опасно. Екипи на ЧЕЗ отстраняват аварии след скъсани кабели на електропроводи, които затрудняват движението в местността „Момина кула“ по пътя Банско - Гоце Делчев, както и по пътя Елешница - Разлог. \r\nЛора КАЛЧЕВА", "date": "2019.01.26", "title": "Благоевград: Над 30 машини почистват пътните артерии в областта, продължават валежите от сняг във високите части"}
{"url": "http://www.focus-news.net/news/2019/01/26/2616530/korneliya-ninova-bsp-se-promeni-i-zatova-si-zasluzhava-da-bade-izbirana.html", "text": "БСП се промени и затова си заслужава да бъде избирана. Това каза лидерът на БСП Корнелия Нинова в политическия доклад „България и Европа днес. Визия за утрешния ден. Задачите на БСП\"  по време на четвъртото заседание на 49-тия конгрес на БСП, предаде репортер на  Агенция \"Фокус\" . По думите й част от хората се оглеждат за нова партия. „Те смятат, че старите системни партии са изчерпани, че не могат да се променят. Защо тогава да подкрепят БСП – най-старата и най-сериозната партия в България? Когато заявихме претенции да променим България започнахме промяната от себе си. В последните две години БСП се променяше бавно, трудно, понякога мъчително, с вътрешни трусове, но последователно и неотклонно. Ние сме единствените, които въведохме мандатност за депутатите – 12 години, или 3 мандата“, каза Нинова. Тя поясни, че БСП е показала, че властта не е самоцел. „Единствени сме с ограничени е - 2 мандата, 8 години председател на партията. Вечни председатели няма, нашата партия не се крепи на един човек и на председателя си. Нашата партия се крепи на вас, на членовете на и симпатизантите й. Затова и председателят - 8 години и край. Всички политици се кълнат, че слушат народа и че пряката демокрация е сила, но никоя партия не въведе пряк избор на председателя си от всички членове, за да им даде тази власт. Само го говорят. Ние го направихме, както и въведохме вътрешнопартийните референдуми. Всички се кълнат, че ще направят електронно правителство, но ние показахме как става вътре в партията и вече сме готови да го направим вътре в партията. Въведохме електронно членство в БСП, електронна карта, електронен регистър и електронно гласуване. Коя друга в България го е направила?“, попита Нинова.  \r\n„Защо да подкрепите БСП още? Ние не просто ви обещаваме празни думи, а с действия, изстрадани действия защитаваме българската конституция, християнските ценности, семейството и децата“, посочи Нинова и даде пример с Истанбулската конвенция. „Нашето политическо семейство ни критикува. Имахме специална мисия, имаше опасност от замразяване на членството ни в ПЕС. Заклеймяваха ни НПО, но не отстъпихме. Същото се случи и с пакта за миграция. Правителството на Борисов обяви, че ще го подкрепи. Ние се обявихме против, отново заваляха агресия, натиск, отново и от нашето политическо семейство. Ние не отстъпихме и защитихме България и българите“, каза още Нинова. \r\n„Днес много спокойно се обръщам към българския народ и търся неговата подкрепа, благодарение на вас. За две години, въпреки огромния натиск, на който бяхте подложени, вие устояхте. Запазихте вярата на 1 млн. българи в нас и доверието расте. Благодаря на всеки от вас за енергията и работата. Благодаря сърдечно на парламентарната група. Вие сте невероятни бойци, колеги“, каза Нинова. Тя посочи, че благодарение на всички промяната в България е започнала. „Макар и бавно, макар и трудно, но започна. Вярвам, че тя ще стане“, допълни лидерът на БСП.  \r\n„В следващите месеци подайте ръка на всеки българин, който милее за Отечество, справедливост, солидарност, свобода, семейство и род. Дайте им смелост и сила, прелейте от нашата. Нека бъдат част от промяната, тя е за тях, тя не може да стане без тях. Скъпи българи, сега към вас, повярвайте в себе си. Не се страхувайте и бъдете свободни хора, които изразяват свободно волята си. Силата не е в политиците, силата е във вас. Повярвайте, че вие решавате своето лично бъдеще. Не е вярно, че нищо не зависи от вас. Всичко зависи от вас. Попитан веднъж що е демокрация един голям световен политик я обяснява така: „В дъното на демокрацията, c всички славословия по неин адрес, е малкият човек, който влиза в една малка стаичка с малък молив и прави малко кръстче върху малък къс хартия\". Когато много малки хора се съберем заедно, правим този голям мъдър, наш, български народ. Народ, който е бил люлка на европейската цивилизация, народ, който е дал на света духовност и култура, заслужава признание, най-достоен живот и значимо място в съвременния свят и ще го получи“, допълни Нинова.  \r\nДеница КИТАНОВА", "date": "2019.01.26", "title": "Корнелия Нинова: БСП се промени и затова си заслужава да бъде избирана"}
{"url": "http://www.focus-news.net/news/2019/01/26/2616540/pazardzhik-v-rezultat-na-valezhite-nivoto-na-reka-maritsa-pri-grad-belovo-se-e-povishilo-sas-74-sm.html", "text": "Увеличение в нивата на някои от големите реки се отчита в Пазарджишки регион през последното денонощие. Това сочи справка на сайта на  Националния институт по метеорология и хидрология . В резултат на валежите нивото на река Марица при град Белово се е повишило със 74 см. При град Пазарджик нивото на Марица се покачва с 56 см. Нивото на река Тополница при село Поибрене също се покачва с 22 см., а нивото на река Чепинска при град Велинград остава без промяна.", "date": "2019.01.26", "title": "Пазарджик: В резултат на валежите нивото на река Марица при град Белово се е повишило със 74 см."}
{"url": "http://www.focus-news.net/news/2019/01/26/2616539/nikolay-tsonkov-bsp-shte-osigurim-znachitelno-po-golyamo-prisastvie-na-mvr-vav-vsichki-naseleni-mesta.html", "text": "Ще осигурим значително по-голямо присъствие на МВР във всички населени места. Това каза народният представител от ПГ на „БСП за България“ Николай Цонков по време на представянето на „ВИзия за България“ на 49-тия конгрес на БСП, предаде репортер на  Агенция „Фокус“ . „30 години реформи в МВР - виждаме какво е състоянието на тази система. Стигнахме до абсурда външна фирма да проверява как работи МВР. То трябва да е видимо, да е концентрирано в своите задачи и ефективно в работата си\", заяви Цонков. По думите му хората трябва да бъдат навън, а не зад бюрата. „Ще осигурим значително по-голямо присъствие на служителите на МВР във всички населени места, дори и най-отдалечените. Борбата с битовата престъпност е абсолютен приоритет“, каза още Цонков и допълни, че борбата с организираната престъпност също е приоритет.  \r\nТой посочи, че БСП ще преустанови практиката отстъпване на дейности на МВР на частния сектор. „Нулева толерантност за недобросъвестни и корумпирани служители“, допълни Цонков. Депутатът коментира, че е необходима концепция за политиките и приоритетите в областта на отбраната и въоръжени сили.  \r\nДеница КИТАНОВА", "date": "2019.01.26", "title": "Николай Цонков, БСП: Ще осигурим значително по-голямо присъствие на МВР във всички населени места"}
{"url": "http://www.focus-news.net/news/2019/01/26/2616535/irena-anastasova-bsp-tryabva-da-sazdadem-uchitelyat-na-badeshteto.html", "text": "Трябва да създадем учителят на бъдещето. Това каза народният представител от ПГ на „БСП за България“ и член на Образователна комисия Ирена Анастасова по време на представянето на проекта „Визия за България“ пред 49-тия конгрес, предаде репортер на  Агенция „Фокус“ . Тя запозна делегатите с приоритетите по тема \"Демография\" и \"Образование\".  По думите й най-напред трябва да се реши основната задача с какви учители ще се разполага през следващите години. „Нашата „Визия за България“ започва с проблемите на демографията и това не е случайно. С този проблем започваха и завършваха повечето от срещите ни в страната. Казвам го, защото в последните дни се появиха екзотични твърдения, че сривът в раждаемостта в България не е толкова лошо нещо, тъй като населението ще е по-малко, националното богатство ще се разпределя между по-малък брой хора и по-бързо ще достигнем развитите страни. Можем да се съгласим с това мнение, че нямаме демографска криза, защото всъщност вече трябва да говорим за демографска катастрофа. Не ние говорим, фактите говорят“, каза още Анастасова. По думите й е необходимо да се реализира комплекс от мерки с акцент върху образование, култура, здравеопазване, върху развитие на способностите и висши училища“, допълни още депутатът и допълни, че трябва да се стимулира отговорното родителство. „Предлагаме въвеждане на подоходно облагане, работещите родители да получават данъчно облекчаване. Въвеждане на ДДС ставки за детски храни, стоки и учебници и учебни помагала“, изброи Анастасова. \r\nД-р Десислав Тасков, делегат от Варна, допълни колегата си по темата „Здравеопазване“. „Като започнахме с демографската катастрофа, нека да кажем и как да създадем условия за отглеждане на здрави български деца. Първо, да има лекар и зъболекар във всяко българско училище. Обвързване на пренаталната диагностика с изплащане и обезщетенията за бременност и раждане – пет прегледа по време на бременността“, допълни още той.  \r\nДеница КИТАНОВА", "date": "2019.01.26", "title": "Ирена Анастасова, БСП: Трябва да създадем учителят на бъдещето"}
{"url": "http://www.focus-news.net/news/2019/01/26/2616521/korneliya-ninova-bsp-vyarvam-che-shte-pobedim-gerb-ako-izborite-sa-chestni-pobedata-na-evroizborite-e-vazmozhnost-da-gi-otstranim-ot-vlast-i-da-zapochnem-promyanata-v-balgariya.html", "text": "Вярвам, че ще победим ГЕРБ, ако изборите са честни - победата на евроизборите е възможност да ги отстраним от власт и да започнем промяната в България. Това каза лидерът на БСП Корнелия Нинова в политическия  доклад „България и Европа днес. Визия за утрешния ден. Задачите на БСП\"  по време на четвъртото заседание на 49-тия конгрес на БСП, предаде репортер на  Агенция \"Фокус\" . „Освен, че можем да променим Европа, можем да променим и България, защото анализаторите казват, че ГЕРБ и БСП в момента сме с изравнени позиции. Само да припомня, че на предишните европейски избори бяхме в съотношение 18% за БСП и 30 % за ГЕРБ, днес сме на равен старт. Ако победим ГЕРБ имаме възможност не само да изпратим хора в ЕП, а да ги отстраним от власт и да започнем промяната в България и във вашия живот тук. Ако изборите са честни, аз вярвам, че ще ги спечелим\", заяви тя. \"Рискът е в подмяната на вота, в купения вот, страхът и манипулацията, в които те са царе и ние и цяла България го знаем. Срам за съвременна България е отказът от машинното гласуване. Затова скъпи българи, не се страхувайте, не продавайте гласа и достойнството си, защото така гарантирате за себе си в следващите години бедност и несправедливост, а на тях кражби, беззаконие и безнаказаност. Сигурно много хора се колебаят кого да изберат, много други са отчаяни и не вярват, че промяната е възможна. Вие сте го чували всеки ден в срещи. Ще се опитам да ви дам надежда и да отговоря на въпроса защо да изберете БСП. Често чуваме мнения и вие управлявахте, и вие участвахте в прехода и вие сте виновни. Така е“, каза Нинова и прочете цитат от позиция на конгреса от 8 май 2016 г. „Докато другите партии търсят вината винаги извън себе си, ние сме единствената партия, имала смелостта да признае отговорност за прехода, да признае грешки и готовността да не ги повтаря. Днес предлагаме да поправим основната – да направим промяна на установения модел на прехода“, коментира Нинова.  \r\nДеница КИТАНОВА", "date": "2019.01.26", "title": "Корнелия Нинова, БСП: Вярвам, че ще победим ГЕРБ, ако изборите са честни - победата на евроизборите е възможност да ги отстраним от власт и да започнем промяната в България"}
{"url": "http://www.focus-news.net/news/2019/01/26/2616523/korneliya-ninova-bsp-zapochvame-s-politikite-s-natsionalnite-za-balgariya-i-obshtite-za-evropa-interesi-a-ne-s-intrigite-i-redeneto-na-listi.html", "text": "Започваме с политиките, с интересите – националните на България и общите за Европа, а не с интригите и реденето  на листи. Това каза лидерът на БСП Корнелия Нинова в политическия доклад „България и Европа днес. Визия за утрешния ден. Задачите на БСП\" по време на четвъртото заседание на 49-тия конгрес на БСП, предаде репортер на  Агенция \"Фокус\".     Нинова отчете ,че левицата в  Европа също допуснала своите грешки.  „Промяната започва и Европа няма да е същата след тези избори. Имаме голямата задача – европейските социалисти да я съхраним, да я върнем към първоначалните й ценности, да запазим съюза единен, но и да зачитаме националния интерес на всяка държава-членка и това ще е трудна, но и възможна задача“, каза лидерът на БСП. Тя изтъкна, че ГЕРБ е антиевропейска партия и че е узурпирала идеята за Европа. „Те застрашиха принципа за сигурност на ЕС. Допуснаха пробив в европейската сигурност с издаването на нерегламентирани български паспорти. ЕК определи това като заплаха, като възможност за укриване на данъци и пране на пари“, заяви още Нинова. Тя разкритикува ГЕРБ, че са проспали по време на председателството пакета „Макрон“.  „С тези действия ГЕРБ ни отдалечиха от европейското ни бъдеще на равноправен член на съюза и ни поставиха в неговата периферия. Каква беше позицията на БСП в последните години. Обявихме се против Европа на две скорости, за еднакви стандарти при храните, против санкциите срещу Русия, против пакета „Макрон“, против Истунбулската конвенция и пакта за миграция. Като председател на партията изразих вашата воля“, каза още Нинова. Лидерът на БСП обърна внимание, че БСП е антиевропейска партия и че партията ще изведе България от ЕС и обясни, че европейските лидери са изтъквали същите тези на БСП. „Бяхме първи, на всеки първи му е трудно, на нашите позиции преди две години бяха грижа за съхраняване на ЕС и неговите ценности. Тогава не ни чуха. Днес много от лидерите на Европа имат нашето разбиране за нейното бъдеще. Това е признание, макар и закъсняло за проевропейската позиция на българските социалисти. Ние сме първата партия в България, която представя пред обществото платформа, програма, защото искаме да започнем с политиките, с интересите – националните на България и общите за Европа, а не с интригите и реденето  на листи. Ако изберете кандидатите на БСП за европарламент, това ще бъдат хора, които ще защитават категорично следното – равнопоставеност на държавите членки без двойни стандарти, приемане на България в Шенген, нови собствени ядрени мощности, отмяна на санкциите срещу Русия, ускорено създаване на европейска прокуратура и се надяваме най-накрая на справедливост и правосъдие, интеграция на Западните Балкани. Нашите хора ще се противопоставят категорично на Истанбулска конвеция и трети пол, джендър идеология в училище, против пакта за миграция на ООН, против пакета „Макрон“, против двойните стандарта на храните. Уважаеми българи, не подценявайте евроизборите“, каза още Нинова.  \r\nДеница КИТАНОВА", "date": "2019.01.26", "title": "Корнелия Нинова, БСП: Започваме с политиките - с националните за България и общите за Европа интереси, а не с интригите и реденето на листи"}
{"url": "http://www.focus-news.net/news/2019/01/26/2616541/denitsa-zlateva-bsp-za-nas-e-izklyuchitelno-vazhno-da-se-formirat-yasni-prioriteti-vav-vanshnata-politika-i-da-se-poemat-realistichni-angazhimenti.html", "text": "За БСП е изключително важно да се формират ясни приоритети във външната политика и да се поемат реалистични ангажименти. Това каза заместник-председателят на БСП Деница Златева при представяне на проекта „Визия за България“ по време на 49-тия конгрес на БСП, предаде репортер на  Агенция „Фокус“ . „Българската външна политика трябва да фокусира вниманието си върху активизиране на регионалното сътрудничество в Югоизточна Европа и за продължаване на политиката на ЕС със страните от Западните Балкани. Българи трябва ясно да отстоява интересите си“, заяви Златева.Тя допълни, че втори акцент е за взаимодействие на страните от Черноморския регион. „За България е от изключително значение да се намали напрежението между страните от Черноморския регион“, каза Деница Златева. По думите й ключов приоритет е нормализиране на отношенията с Руската федерация. „На следващо място са стратегическите отношения със САЩ“, посочи Златева и допълни, че трябва да излязат извън границите на военното сътрудничество. Заместник-председателят на БСП обърна внимание и на новите възможности от сътрудничеството на страната ни с Китай. „Трябва да пресечем политизацията на българската дипломатическа служба“, каза още тя. Златева изтъкна, че трябва нова стратегия и за българите в чужбина. Ние ясно и категорично се обявяваме за пълна интеграция на България в ЕС, което минава през няколко етапа\", каза тя и обърна внимание, че първото е приемането на страната ни на всички нива в Шенген. Тя допълни, че БСП иска ЕС, който не на скорости.  \r\nДеница КИТАНОВА", "date": "2019.01.26", "title": "Деница Златева, БСП: За нас е изключително важно да се формират ясни приоритети във външната политика и да се поемат реалистични ангажименти"}
{"url": "http://www.focus-news.net/news/2019/01/26/2616545/predsedatelyat-na-pp-abv-rumen-petkov-e-gost-na-mezhdunarodniya-festival-na-maskaradnite-igri-surva-v-pernik.html", "text": "Председателят на ПП АБВ Румен Петков е гост на 28-ми Международен фестивал на маскарадните игри „Сурва“ в Перник. Това съобщиха от пресцентъра на  партията . В рамките на визитата си той се срещна с новия президент на Федерацията на европейските карнавални градове Ларс Алгел. „Международният фестивал на маскарадните игри в Перник е мост към добрите взаимоотношения между държавите по света. Традициите са това, което съхранява родовата памет“, посочи Петков.  \r\nПредседателят на ПП АБВ, заедно с областния председател на партията в Перник Петър Първанов и представители на местната структура разгледаха експозицията, подредена в пернишкия музей от богатата лична колекция от карнавални трофеи на вече покойния президент на Федерацията на европейските карнавални градове Хенри ван дер Кроон .", "date": "2019.01.26", "title": "Председателят на ПП АБВ Румен Петков е гост на Международния фестивал на маскарадните игри „Сурва“ в Перник"}
{"url": "http://www.focus-news.net/news/2019/01/26/2616544/gazeta-express-kosovo-sasht-predupredi-prishtinache-deystviyata-sreshtu-strategicheskite-interesi-na-vashington-shte-dovedat-do-posledstviya-v-otnosheniyata-mezhdu-sasht-i-kosovo.html", "text": "В петък посолството на САЩ в Прищина отново призова правителството на косовския премиер веднага да отмени 100-процентовите мита върху стоките от Сърбия и предупреди, че действия, които противоречат на интересите на Вашингтон ще доведат до последствия в двустранните отношения между САЩ и Косово, пише  електронното издание на прищинския ежедневник Gazeta Express . \r\nВ съобщение до пресата мисията на Вашингтон отново заяви, че подкрепя изцяло диалога Белград – Прищина под егидата на Брюксел. Посолството посочи, че стратегическият интерес на Вашингтон е да бъде постигнато всеобхватно, взаимно изгодно споразумение между Белград и Прищина. В съобщението се прилагат също думите от писмото на президента Доналд Тръмп до правителствата на двете балкански държави: „Призовавам вас и лидерите на Косово да използвате този уникален момент, да говорите с един глас по време на разговорите и да се въздържате от действия, които биха могли да направят по-трудно постигането на споразумение“. \r\n„Някои коментатори и политици предположиха, че статутът на Косово като независима, суверенна държава, която е в близък съюз със АСЩ, ще я защити от всички последствия от решенията й на международната арена. Предупреждаваме да не се приема, че Косово или някой друг приятел на САЩ, може да предприема действия, които противоречат на нашия стратегически интерес, без да понесе последствия в нашите двустранни отношения“, се казва в комюникето. \r\nПосолството на САЩ призовава Косово и другите заинтересовани страни от региона да демонстрират ангажираността си за нормализацията; регионалния мир и стабилност и движението по пътя към европейска интеграция. „Ние повтаряме нашето мнение, че незабавната отмяна на митата върху вноса от Сърбия е Босна е една необходима мярка за възстановяването на моментума в процеса на диалога. Очакваме другите заинтересовани страни да предприемат конструктивни мерки и от своя страна“, посочват още от мисията на САЩ в Прищина. \r\n„Както показва новата история, Косово е успешно, когато се обедини вътрешно и с партньорите САЩ и ЕС. Насърчаваме всички политически партии да допринесат конструктивно в процеса. Действия, които подкопават диалога, прекъсванията отстрани и отказът да се отменят митата са срещу интересите на САЩ. В момента има нужда от смело лидерство и насърчаване на общите ни цели. Именно това ни помага да поддържаме силни двустранни отношения“, се казва в съобщение за пресата, публикувано в петък. \r\nПревод и редакция:", "date": "2019.01.26", "title": "Gazeta Express (Косово): САЩ предупреди Прищина,че действията срещу стратегическите интереси на Вашингтон ще доведат до последствия в отношенията между САЩ и Косово"}
{"url": "http://www.focus-news.net/news/2019/01/26/2616537/denitsa-zlateva-bsp-iskame-parlamentarna-vmesto-premierska-republika.html", "text": "Искаме парламентарна, вместо премиерска република. Това каза заместник-председателят на БСП Деница Златева при представяне на проекта „Визия за България“ по време на 49-тия конгрес на БСП, предаде репортер на  Агенция „Фокус“ . „Втората част от визията е свързана с държавата и гражданското общество. Основният фундаментален въпрос е как ще реализираме социална държава в България. Постигане на социална държава е условието за реализиране на целите на нашата визия. Това е основната ни политическа задача. Реализирането на социалната държава днес означава ново качество на защита правата на труда, надеждно осигурителна система, гарантираща спокойно бъдеще на хората, ефективен контрол върху стремежа за монополни страни и свръх печалба и равнопоставеност на различните видове собственост“, каза още Златева. Тя изтъкна, че често социалистите са обвинявани, че искат повече държава в ключови сектори. „Ние ясно и категорично сме казали във визията ,че държавата задължително трябва да присъства в сектори като „Енергетика“, „Инфраструктура“, „Образование“, „Образование“, „Вътрешен ред“ и сигурност“, обясни Златева. Заместник-председателят на БСП допълни, че вторият акцент във визията е „Гражданско общество, модерно управление“. „Това е възстановяване на парламентарната демокрация. Ние искаме реално разделение на властите. Парламентарна, вместо премиерска република“, допълни Деница Златева. Тя заяви, че БСП е заложила на качествен и непротиворечащ законодателен процес и прекратяване на практиката за закони на парче. „Предлагаме регионално управление от принципно нов тип“, допълни Златева. \r\nДеница КИТАНОВА", "date": "2019.01.26", "title": "Деница Златева, БСП: Искаме парламентарна, вместо премиерска република"}
{"url": "http://www.focus-news.net/news/2019/01/26/2616543/kyustendil-golyama-chast-ot-selata-v-osogovska-planina-sa-bez-elektrozahranvane-zaradi-snegovalezhi.html", "text": "Голяма част от селата в Осоговска планина са без електрозахранване. Това съобщи за  Радио \"Фокус\" - Кюстендил  дежурният към оперативната част. Причината са аварии заради падналия сняг. Екипи на електроразпределителното дружество работят по отстраняване на авариите. Срокът е до 19.00 часа.", "date": "2019.01.26", "title": "Кюстендил: Голяма част от селата в Осоговска планина са без електрозахранване заради снеговалежи"}
{"url": "http://www.focus-news.net/news/2019/01/26/2616547/dimitar-dimitrov-politolog-veroyatnoto-razpredelenie-v-evroparlamenta-e-6-na-5-spryamo-gerb-i-bsp.html", "text": "Вероятното разпределение в европарламента е 6 на 5 спрямо ГЕРБ и БСП. Това каза в седмичното обзорно предаване „Метроном“ на  Радио \"Фокус\"  политологът, експерт по изборно законодателство и преподавател в СУ “Св. Климент Охридски” Димитър Димитров. „Със сигурност ДПС ще бъде в рамките на три мандата. На миналите избори е била облагодетелствана от вторичното разпределение. Поучили са допълнителен мандат с по-малко гласове. От там нататък нещата са неясни. Ако успеят да приключат достатъчно категорично регистрацията на обща листа, десницата ще получи най-малко едно място. Остават три мандата, за които не я ясно как ще се разпределят“ каза той. Димитър Димитров добави, че шансовете на патриотите намаляват, защото започват да  виждат врагове в лицата на най-близките до себе си. Според него е знакова повтарящата се реплика, че европейските избори нямат  отношения към парламентарното мнозинство. Малката коалиция никак не изглежда стабилна, но и няма признаци за разпада й. В ГЕРБ има признаци на износване и в тяхната ПГ има твърде малко разпознаваеми лица, които би трябвало да носят конструкцията ГЕРБ в отделните райони. Борисов желае от тях активизиране и самокритичност, защото без това позицията на ГЕРБ като доминираща партия може да бъде заплашена. Реалната предизборна кампания ще е две седмици преди самите избори. Рано е да се прогнозира изборният резултат от сега, обясни Димитров.  \r\nМилослава АНГЕЛОВА", "date": "2019.01.26", "title": "Димитър Димитров, политолог: Вероятното разпределение в европарламента е 6 на 5 спрямо ГЕРБ и БСП"}
{"url": "http://www.focus-news.net/news/2019/01/26/2616548/veliko-tarnovo-lek-avtomobil-e-izgoryal-v-selo-tsarski-izvor.html", "text": "Лек автомобил изгоря в стражишкото село Царски извор тази нощ. Това съобщиха за  Радио „Фокус“ – Велко Търново  от Регионална дирекция „Пожарна безопасност и защита на населението“ – Велико Търново. Сигнал за пожар на ул. „Петър Стоянов“ в селото е получен малко след 02.00 часа след полунощ. На място е изпратен екип на Районната служба в Стражица с един противопожарен автомобил и трима пожарникари. Превозното средство обаче изгоряло напълно. Като причина за възникване на пожара се посочва късо съединение. \r\nНадежда КРЪСТЕВА", "date": "2019.01.26", "title": "Велико Търново: Лек автомобил е изгорял в село Царски извор"}
{"url": "http://www.focus-news.net/news/2019/01/26/2616551/tass-nay-malko-12-dushi-postradaha-v-rezultat-ot-tornado-v-antaliya.html", "text": "Най-малко 12 души пострадаха в резултат от торнадо в летището на Анталия, Южна Турция, съобщи в събота губернаторът на провинцията Мюнир Каралоглу, предава  ТАСС . \r\n„В резултат от торнадо на летището са се преобърнали автобус и микробус, щети са причинени и на два самолети и полицейски хеликоптер. Пострадали са 12 души, които са откарани в болница. Няма заплаха за живота им“, цитира думите на губернатора NTV. \r\nПо думите на Каралоглу, летището продължава да работи при нормален режим. \r\nПревод и редакция:", "date": "2019.01.26", "title": "ТАСС: Най-малко 12 души пострадаха в резултат от торнадо в Анталия"}
{"url": "http://www.focus-news.net/news/2019/01/26/2616533/korneliya-ninova-bsp-viziya-za-balgariya-ne-e-samo-partiyno-a-natsionalno-usilie.html", "text": "„Визия за България“ не е само партийно, а национално усилие. Това каза лидерът на БСП Корнелия Нинова за „Визия за България“, която е втора точка от заседанието на 49-тия конгрес, предаде репортер на  Агенция „Фокус“ . По думите й това е национален план за слагане на край на прехода и за поставяне на нов път на развитие на България. „Това беше нестандартен подход на БСП - като форма и като съдържание. Ние не ви предложихме готова партийна програма, а идеи за нов модел на развитие на България и потърсихме вашата експертиза и подкрепа за окончателния вид на този модел. Ние дойдохме при вас с молба, който иска да помогне, за да изчистим този модел е добре дошъл и ви благодаря, че се отзовахте. Сега ще видите продукта на това национално усилие“, каза още Нинова.  \r\nДеница КИТАНОВА", "date": "2019.01.26", "title": "Корнелия Нинова, БСП: „Визия за България“ не е само партийно, а национално усилие"}
{"url": "http://www.focus-news.net/news/2019/01/26/2616552/plovdiv-punkt-za-predostavyane-na-topal-obyad-za-sotsialno-slabi-otkriha-v-karlovskiya-kv-sushitsa.html", "text": "Пункт за предоставяне на топъл обяд за социално слаби откриха в карловския кв. \"Сушица\", съобщиха за  Радио „Фокус“- Пловдив  от общината. На хората бяха разяснявани условията, начина и реда за кандидатстване и включване в програмата. В момента услугата се предоставя на 16 жители на Сушица, а още 30 са заявили желание за включване. \r\nПроектът за предоставяне на топъл обяд се реализира в изпълнение на социалната политика на община Карлово и Заповед №105 от 21.01.2019 г. на кмета на общината д-р Емил Кабаиванов. \r\nПървите жители на \"Сушица\", получили топла храна по проекта, благодариха за грижите към тях.", "date": "2019.01.26", "title": "Пловдив: Пункт за предоставяне на топъл обяд за социално слаби откриха в карловския кв. „Сушица“"}
{"url": "http://www.focus-news.net/news/2019/01/26/2616550/ria-novosti-guaydo-obyavi-che-shte-provede-predsrochni-izbori-vav-venetsuela-sled-6-9-mesetsa.html", "text": "Провъзгласилият се за временен президент на Венецуела Хуан Гуайдо заяви, че в страната трябва да се проведат предсрочни избори след шест до девет месеца, предава  РИА Новости . \r\n„Изборите трябва да се проведат в най-кратки срокове", "date": "2019.01.26", "title": "РИА Новости: Гуайдо обяви, че ще проведе предсрочни избори във Венецуела след 6-9 месеца"}
{"url": "http://www.focus-news.net/news/2019/01/26/2616553/sport-albert-popov-e-na-5-o-myasto-sled-i-mansh-na-slaloma-v-kitsbyuel.html", "text": "Алберт Попов е на 5-о място след първия манш на слалома за Световната купа в австрийския зимен център Кицбюел. Българският алпиец премина трасето за 55 секунди и 82 стотни, с изоставане от само 60 стотни от лидера Рамон Ценхойзерн от Швейцария.", "date": "2019.01.26", "title": "Спорт: Алберт Попов е на 5-о място след I манш на слалома в Кицбюел"}
{"url": "http://www.focus-news.net/news/2019/01/26/2616546/chez-dopalnitelni-ekipi-na-druzhestvoto-rabotyat-pri-uslozhnena-meteorologichna-obstanovka-v-yugozapadna-balgariya.html", "text": "Сложна е метеорологичната обстановка в планинските части в Югозападна България. Засегнати са електропроводите, които преминват през тях, и захранват с електроенергия населените места в общините Разлог, Белица, Якоруда, Гоце Делчев, Гърмен, Хаджи Димово и Петрич. В планината снегът достига до един метър. Това съобщиха от пресцентъра на  ЧЕЗ Разпределение . До момента дружеството локализира 6 счупени стълба, като обходите продължават. Непроходими са второстепенни пътища, което силно затруднява работата на служителите. Компанията командирова допълнителни екипи от София и Благоевград, които да съдействат на колегите си за по-бързо справяне с възникналата ситуация.  \r\nЧЕЗ Разпределене превозва полимерни стълбове, произведени по нова технология и внедрени през миналата година. Те са по-леки и разглобяеми на две, което позволява на служителите да ги носят на ръце през планината и непреоходимите пътища. Това ще позволи по-бърза реакция, тъй като монтирането на стандартните стълбове предполага изчакване на спокойна обстановка и възможност за придвижване. В момента ЧЕЗ Разпределение превозва и допълнителни количества изолатори и проводници към засегнатите места. Компанията изпрати и повече АТВ-та с вериги за сняг. \r\nЕкипи на ЧЕЗ Разпределение работят и в област Кюстендил, като в останалата част от територията, обслужвана от дружеството, обстановката е спокойна. Служителите на дружеството ще работят до пълното възстановяване на електрозахранването на всички засегнати населени места.", "date": "2019.01.26", "title": "ЧЕЗ: Допълнителни екипи на дружеството работят при усложнена метеорологична обстановка в Югозападна България"}
{"url": "http://www.focus-news.net/news/2019/01/26/2616554/pregled-na-mezhdunarodnite-novini-do-13-chasa-agentsiya-fokus.html", "text": "Провъзгласилият се за временен президент на Венецуела Хуан Гуайдо заяви, че в страната трябва да се проведат предсрочни избори след шест до девет месеца, предава  РИА Новости . \r\n„Изборите трябва да се проведат в най-кратки срокове", "date": "2019.01.26", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/01/26/2616542/volen-siderov-ataka-v-ramkite-na-upravlyavashtata-koalitsiya-nyama-problemi.html", "text": "В рамките на управляващата коалиция няма проблеми, имаме програма, управлението върви. Това каза лидерът на \"Атака\" Волен Сидеров в интервю за предаването \"Денят започва с Георги Любенов\" по  БНТ . \"Как точно ще се явим на евроизбори не е ясно, все повече се очертава, че няма да сме заедно с коалиционните партньори\", каза Сидеров. Той коментира, че изкуствено се създава праг около 5.8% за евродепутати, което орязва шансовете на малките партии. По думите му важно е какви програмни намерения ще се излъчат от кандидатите за евродепутати. Сидеров каза още, че Европа е в момент, в който може да се еманципира. \"Навлизаме в нова фаза на европейското развитие. Къде са нашите политици, нашата философия и стратегия - няма ги\", допълни лидерът на \"Атака\".", "date": "2019.01.26", "title": "Волен Сидеров, \"Атака\": В рамките на управляващата коалиция няма проблеми"}
{"url": "http://www.focus-news.net/news/2019/01/26/2616559/pazardzhik-silen-dazhd-vali-v-grada.html", "text": "Силен дъжд вали в Пазарджик, предаде репортер на  Радио „Фокус“ – Пазарджик . Дъждът е придружен с вятър. По улиците в града са се образували завирявания, които затрудняват трафика, който е по-интензивен по входовете и изходите на областния град. Струпване на автомобили има в района на кръговите кръстовища на моста на река Марица, по околовръстния път в посока Пловдив и на изхода на Пазарджик в посока автомагистрала „Тракия“. \r\nВаня НИКОЛОВА", "date": "2019.01.26", "title": "Пазарджик: Силен дъжд вали в града"}
{"url": "http://www.focus-news.net/news/2019/01/26/2616560/sport-naomi-osaka-specheli-otkritoto-parvenstvo-na-avstraliya-sled-pobeda-s-21-seta-nad-petra-kvitova.html", "text": "Наоми Осака спечели финала на Откритото първенство на Австралия срещу Петра Квитова с 2:1 сета (в отделните части 7:6, 5:7, 6:4). Това е втора поредна титла от турнири от Големия шлем след триумфа й на Откритото първенство на САЩ. От понеделник Осака ще излезе на първо място в световната ранглиста.", "date": "2019.01.26", "title": "Спорт: Наоми Осака спечели Откритото първенство на Австралия след победа с 2:1 сета над Петра Квитова"}
{"url": "http://www.focus-news.net/news/2019/01/26/2616556/sofiya-patyat-dragalevtsi-aleko-shte-bade-otvoren-za-dvizhenie-na-avtomobili-s-verigi-sled-1300-chasa.html", "text": "Пътят Драгалевци – „Алеко“ ще бъде отворен за движение на автомобили с вериги след 13.00 часа. Това съобщиха за  Агенция „Фокус“  от пресцентъра на Столична община. Пътят Бояна – Златните мостове също се почиства и е затворен за движение. Осигурен е допълнителен автобус по линия 66.", "date": "2019.01.26", "title": "София: Пътят Драгалевци – „Алеко“ ще бъде отворен за движение на автомобили с вериги след 13.00 часа"}
{"url": "http://www.focus-news.net/news/2019/01/26/2616561/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kalotina-i-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Калотина“ и ГКПП „Капитан Андреево“. Това съобщиха от пресцентъра на  ГД „Гранична полиция“ . Данните са към 13.00 ч. На границата с Македония, Гърция и Румъния движението се извършва нормално на всички гранични контролно-пропускателни пунктове.", "date": "2019.01.26", "title": "ГД „Гранична полиция“: Интензивен е трафикът за товарни автомобили на изход на ГКПП „Калотина“ и ГКПП „Капитан Андреево“"}
{"url": "http://www.focus-news.net/news/2019/01/26/2616564/krasimir-uzunov-eventualnoto-vlizane-na-severna-makedoniya-v-nato-ne-e-panatseya-za-reshavane-na-vatreshni-sporove.html", "text": "Евентуалното влизане на Северна Македония в НАТО не е панацея за решаване на вътрешни спорове. Това каза за предаването „Метроном“ специалист по проблемите на Балканите и президент на Агенция и  Радио „Фокус“  Красимир Узунов. Той направи паралел с членството на България в НАТО и ЕС  и обясни, че те трябва да са средство, а не цел. „Трудно можем да приемам, че процеса на влизане в НАТО е евентуално преговорен процес, на който се надяваме да поставим определени условия срещу кражба на история. Това ще се отложи. Вероятно ще се сменят три-четири български правителства докато Македония тръгне да става член на ЕС. Въпросът е дали това ще стопира процесите на пълзяща албанизация в Северна Македония. Тази седмица освен, че получихме нов съсед, получихме и трета държава, в която официален език е албанският. След Албания и Косово, вече и Македония стана и двуезична“, обясни той. Красимир Узунов каза още, че в Северна Македония вече всички документи в министерствата, ведомствата и общините трябва да са на двата основни езика. Тепърва Преспанският договор трябва да се приложи в македонското законодателство и учебници. „Ще видим как бързо ще се изчисти античната част на македонските учебници“, каза Узунов. Всичко това ще рефлектира върху нас доколкото пропуснахме 27-те години, в който спореха Македония и Гърция,  за засилване на българското влияние. Как ще се развие този процес ще зависи от бъдещето на ЕС, бъдещето на НАТО, влиянието на великите сили и техните проекции на Балканите. Според Узунов напрежението идва от противопоставянето на политическите сили, а не от Преспанския договор. „Това е полигон за дипломатически и политически маневри между изтока и запада“, каза още той.  \r\nМилослава АНГЕЛОВА", "date": "2019.01.26", "title": "Красимир Узунов: Евентуалното влизане на Северна Македония в НАТО не е панацея за решаване на вътрешни спорове"}
{"url": "http://www.focus-news.net/news/2019/01/26/2616563/veliko-tarnovo-s-58-sm-se-e-povishilo-nivoto-na-rekata-pri-lyaskovskoto-selo-dzhulyunitsa.html", "text": "С 58 см. се е повишило нивото на реката при лясковското село Джулюница. Това съобщиха за  Радио „Фокус“ – Велико Търново  от Хидрометеорологичната обсерватория в града. Нивото й е 237 см.  \r\nС 15 см се е покачило нивото на река Янтра в кв. „Чолаковци“ във Велико Търново за едно денонощие. Тази сутрин са измерени 181 см, при критични стойности 650 см.  \r\nС 3 см. е покачването на нивото на реката при село Каранци в община Полски Тръмбеш. Измереното ниво тази сутрин е 176 см, при критични стойности 500 см. Голяма река при Стражица е 71 см. Спаднала е с 1 см. \r\nПрогнозите са, че водни количества за 26, 27 и 28 януари ще бъдат над средномногогодишните стойности. През следващите дни речните нива във водосбора ще останат без съществени изменения, като в резултат на оттичане все още повишения ще има в долното течение на основната река. Водните количества ще бъдат под праговете за внимание. \r\nНадежда КРЪСТЕВА", "date": "2019.01.26", "title": "Велико Търново: С 58 см. се е повишило нивото на реката при лясковското село Джулюница"}
{"url": "http://www.focus-news.net/news/2019/01/26/2616558/nedyalko-slavov-oblasten-upravitel-na-smolyan-kontrolirano-se-izvezhdat-turisti-ot-pamporovo-v-posoka-progled-i-chepelare.html", "text": "Контролирано се извеждат туристи от Пампорово в посока Проглед и Чепеларе. Това каза за  Агенция „Фокус“  областният управител на Смолян Недялко Славов. „Обстановката в Смолянско все още е усложнена, но върви към нормализация. Основните ни усилия са да отворим прохода Пампорово и по този начин да осигурим достъп до областния град и по този начин да осигурим придвижването на множеството туристи, които в момента се намират в курорта. Пътят се разчиства от автомобилите, които бяха буквално изоставени от собствениците си и създадоха проблеми с почистването“, заяви Славов и посочи, че колите са изтеглени и е осигурен фронт за работа на почистващите фирми. „В момента контролирано се извеждат туристи от Пампорово в посока Проглед и Чепеларе, както и се осигурява входящият поток на туристи към курорта“, обясни Славов. Той посочи, че се очаква в рамките на днешния ден с допълнителна мобилизация на техника проходът да бъде отворен изцяло. \r\nЦветилена СИМЕОНОВА", "date": "2019.01.26", "title": "Недялко Славов, областен управител на Смолян: Контролирано се извеждат туристи от Пампорово в посока Проглед и Чепеларе"}
{"url": "http://www.focus-news.net/news/2019/01/26/2616555/nedyalko-slavov-oblasten-upravitel-na-smolyan-svlachishte-kray-selo-malka-arda-e-prichinilo-srutvane-na-kashta-nyama-postradali.html", "text": "Свлачище край село Малка Арда е причинило срутване на къща, няма пострадали. Това каза за  Агенция „Фокус“  областният управител на Смолян Недялко Славов. „Имахме сигнал за няколко свлачища в района на Община Баните. При едно от тях имаше пропадане на път, който беше временно затворен. В следствие на това се е получило срутване на малка необитаема къща при село Малка Арда. Сигналът е отработен, предприети са действия и пътят вече е пуснат в движение“, заяви Славов. Той посочи, че няма бедстващи хора или жертви. \r\nЦветилена СИМЕОНОВА", "date": "2019.01.26", "title": "Недялко Славов, областен управител на Смолян: Свлачище край село Малка Арда е причинило срутване на къща, няма пострадали"}
{"url": "http://www.focus-news.net/news/2019/01/26/2616549/dragomir-stoynev-bsp-tryabva-da-premahnem-taksa-koruptsiya-koyato-prechi-na-investitorite-i-gi-goni.html", "text": "Трябва да премахнем такса „корупция“, която пречи на инвеститорите и ги гони. Това каза заместник-председателят на ПГ на „БСП за България“ Драгомир Стойнев при представяне на проекта „Визия за България“ по време на 49-тия конгрес на БСП, предаде репортер на  Агенция „Фокус“ . „Ние от БСП предлагаме първо събуждане на вътрешния капитал, който спи в българските банки и финансира западните икономики“, заяви Стойнев. Той обърна внимание, че БСП ще работи за инвестиции в по-съвършени производствени технологии, заетост, работници, по-висока вътрешна добавена стойност. Ключовото тук е освен лицензионните режими да премахнем и такса \"корупция\", която пречи на инвеститорите и ги гони“, каза Стойнев. Той допълни, че БСП ще приложи секторна стратегия за инвестиране.  \r\nДеница КИТАНОВА", "date": "2019.01.26", "title": "Драгомир Стойнев, БСП: Трябва да премахнем такса „корупция“, която пречи на инвеститорите и ги гони"}
{"url": "http://www.focus-news.net/news/2019/01/26/2616567/afp-ispaniya-dade-srok-ot-8-dni-na-maduro-da-nasrochi-izbori-ili-shte-priznae-guaydo-za-vremenen-prezident.html", "text": "В събота Мадрид обяви, че дава 8 дни на венецуелския президент Никола Мадуро да насрочи избори, или в противен случай ще признае лидера на опозицията Хуан Гуайдо за временен президент, присъединявайки се към САЩ и другите, които вече направиха това, предава  AFP . \r\n„Ако през следващите 8 дни във Венецуела не бъдат насрочени честни, свободни и прозрачни избори, Испания ще признае Хуан Гуайдо за президент на Венецуела“, заяви в официално телевизионно обръщение испанският премиер Педро Санчес. \r\nПревод и редакция:", "date": "2019.01.26", "title": "AFP: Испания даде срок от 8 дни на Мадуро да насрочи избори, или ще признае Гуайдо за временен президент"}
{"url": "http://www.focus-news.net/news/2019/01/26/2616569/dimitar-dimitrov-politolog-do-kraya-na-mandata-si-prezidentat-rumen-radev-shte-se-saobrazyava-s-mnenieto-na-lidera-na-bsp-korneliya-ninova.html", "text": "До края на мандата си президентът Румен Радев ще се съобразява с мнението на лидера на БСП Корнелия Нинова. Това каза за обзорното предаване „Метроном“  на  Радио \"Фокус\"  политологът и преподавател в СУ „Св. Климент Охридски“ Димитър Димитров. Той коментира и, че заявката „президент на всички българи“ е неизпълнима по начина, по който са устроени институциите ни. „Предвид не много широките правомощия на президента, той е в ролята на президент опозиционер, който е готов по всеки повод на критикува изпълнителната власт и тъй като има институционална защита, заради позицията си. При благоприятни условия може да се счита, че критиката е успешна. На моменти той се увлича в позицията си и критиката му не звучи достоверно“ коментира той. Според Димитър Димитров Радев се преживява като краен съдник на поведението на изпълнителната власт и това позволя на ГЕРБ да лансират успешно тезата, че той е президента на „Позитано“. \r\nМилослава АНГЕЛОВА", "date": "2019.01.26", "title": "Димитър Димитров, политолог: До края на мандата си президентът Румен Радев ще се съобразява с мнението на лидера на БСП Корнелия Нинова"}
{"url": "http://www.focus-news.net/news/2019/01/26/2616570/d-r-kaloyan-metodiev-politolog-kontrastni-sa-pozitsiite-na-dvete-politicheski-sili-bsp-i-gerb.html", "text": "Контрастни са позициите на двете политически сили – БСП и ГЕРБ. Това каза за седмичното обзорно предаване „Метроном“ на  Радио „Фокус“  политологът д-р Калоян Методиев. Той сравни форумите на двете партии и очерта кондиционната разлика. “При ГЕРБ протече вяло, без енергия, бяха унили. Лидерът Бойко Борисов дойде, разграничи се от партията, обвини ги в корупция и ерозия. Всичко приключи за час и половина. При БСП днес виждаме огромен интерес – всички посланици на европейски държави са там. Виждаме много повече хора, има еуфория. Синдикатите са там, огромна част от медиите. До събранието на ГЕРБ не бяха допуснати журналисти да комуникират с делегатите, докато при БСП свободно обикалят всички медии и в кулоарите, и в залата”, обясни д-р Калоян Методиев. Той каза още, че унилостта на ГЕРБ се дължи на изхабяването, трагичните резултати в управлението и на скандалите, заливащи публичното пространство. Синьо-червената мъгла трябва да се изправи срещу сегашния неефективен режим, обясни той. Новата посока на развитие и наваксването на изоставането спрямо ЕС ще могат да бъде постигнати чрез общи обществени усилия, добави политологът.  \r\nМилослава АНГЕЛОВА", "date": "2019.01.26", "title": "Д-р Калоян Методиев, политолог: Контрастни са позициите на двете политически сили – БСП и ГЕРБ"}
{"url": "http://www.focus-news.net/news/2019/01/26/2616566/ana-mpa-sotsialistite-i-demokratite-zelenite-i-obedinenata-levitsa-ot-ep-podkrepiha-nominatsiyata-na-tsipras-i-zaev-za-nobelova-nagrada.html", "text": "Премиерите на Гърция и Македония Алексис Ципрас и Зоран Заев бяха номинирани за Нобеловата награда за мир за 2019 година от групите в Европарламента на „Социалистите и демократите“, „Зелените“ и „Обединената нордическа левица“, гласи ексклузивна информация, получена от  гръцката държавна агенция АНА-МПА  в събота. \r\nВ съвместно съобщение на трите групи се подчертава, че „Преспанския договор между Гърция и БЮРМ слага край на дългогодишния спор и донася стабилност на Западните Балкани“. \r\nЛидерите на трите партии отбелязват, че ратифицираният от парламентите на двете страни договор е „модел за мирно разрешаване на международни проблеми чрез диалог и взаимен компромис. Премиерите Зоран Заев и Алексис Ципрас имаха политическата смелост да прокарат споразумението въпреки съпротивата на националистите“. \r\nВ изявлението се казва, че „поради всички тези причини, ние подкрепяме номинацията на Зоран Заев и Алексис Ципрас от нобеловия лауреат Видед Бушамауи за Нобеловата награда за мир за 2019 година“. \r\nПредставяйки своята номинация в Скопие на 18 декември 2018 година, Бушамауи заяви, че Преспанския договор е модел за разрешаване на проблемите в бъдеще и неговата ратификация ще „изпрати силно послание, че диалогът е възможен“. \r\nВицепредседателят на Европейския парламент Димитрис Пападимулис и евродепутатът от СИРИЗА Стелиос Кулоглуу изиграха важна роля в инициативата, докато според информация на АНА повече европейски политици се очаква да подпишат съвместното изявление за номинацията за Нобелова награда на Ципрас-Заев. \r\nВ изявление пред гръцката държавна агенция, лидерът на групата GUE/NGL Габи Зимер заяви: „Бих искал да поздравя премиера Алексис Ципрас и премиера Зоран Заев за техния ангажимент и силна политическа воля за подписване и приключване на ратификацията на споразумението, което решава един от най-дългите и най-чувствителни въпроси в региона“ и добави, че споразумението е ясна победа срещу националистическите и популистки сили в двете страни. \r\nГрупата на социалистите и демократите в Европейския парламент от своя страна приветстваха ратифицирането на Преспанския договор от гръцкия парламент в петък, наричайки го „историческо споразумение“. \r\n„Сега най-накрая ще можем да кажем: Добре дошли в Република Северна Македония“, каза в писмено съобщение ръководителят на групата Удо Булман, добавяйки, че ратификацията доказва, че прогресивните политически сили са в състояние да решават дългогодишни разногласия и да правят трудни компромиси, които националистите или консерваторите не успяха да постигнат в продължение на почти три десетилетия. \r\nБулман също поздрави премиерите Алексис Ципрас и Зоран Заев за „историческото споразумение, което сега ще бъде изпълнено“ и добави, че е напълно наясно с напрежението, предшестващо гласуването в петък. \r\n„Да, това беше труден компромис“, каза евродепутатът и добави, че лидерите на двете страни доказаха, че „бъдещето на техните страни и добросъседски отношения са по-важни от краткосрочните ползи в проучванията на общественото мнение“. Той също така призова държавите-членки на ЕС да докажат, че тези, които постигат трудни компромиси се възнаграждават и призова ЕС да покани БЮРМ да „започне присъединителни преговори с Европейския съюз през юни 2019 г.“ \r\nПревод и редакция:", "date": "2019.01.26", "title": "АНА-МПА: „Социалистите и демократите“, „Зелените“ и „Обединената левица“ от ЕП подкрепиха номинацията на Ципрас и Заев за Нобелова награда"}
{"url": "http://www.focus-news.net/news/2019/01/26/2616571/pazardzhik-golemiyat-balgarski-rezhisyor-akad-lyudmil-staykov-dari-nad-800-knigi-ot-lichnata-si-kolektsiya-na-bibliotekata-kam-nch-razvitie-v-peshtera.html", "text": "Големият български режисьор акад. Людмил Стайков дари над 800 книги от личната си колекция на библиотеката към Народно читалище “Развитие“ в Пещера, съобщи за  Радио „Фокус“ – Пазарджик  Стоян Йовчев от общинската администрация в Пещера. По думите му, сред тях има книги, които носят личните послания на авторите им към акад. Стайков. „Заедно с литературните творби, културната институция получи всички отличия и грамоти на акад. Стайков, както и всички работни сценарии, по които е правил най-добрите български филми. Безпрецедентният акт бе приветстван от пещерци, които имаха шанса лично да се срещнат с академика. От името на обществеността благодарност изказа Люба Шопова от библиотеката, която го увери, че книгите са в добри ръце. „В библиотеката вече е обособена дарителска колекция „Библиотека Людмил Стайков“, с около 450 тома отраслова и художествена литература, предстои да бъдат включени и тези ценни издания. От името на читателите екипът на Библиотеката при НЧ “Развитие-1873″ - Пещера,  благодари за направеното добро\", допълни Йовчев. Той уточни, че Людмил Стайков е роден в София, но неговите родители са родом от Пещера и съответно детството на талантливия режисьор минава в родопския град. Тук той се среща за първи път с магията на киното, като именно в читалището за първи път гледа филм. „Пред развълнуваната публика в Пещера акад. Стайков разказа моменти от своята творческа биография, сподели успехите на свои ученици, отговори на много въпроси. Той сподели и новината, че тази година ще е готова новата версия на филма, който ще бъде първият български филм монтиран отново. От неговите три серии ще бъде създадена нова история с дължина 2,20 часа. Почетният гражданин на Пещера бе приветстван от кмета Николай Зайчев, който каза изключително силни думи за добродетелите на Людмил Стайков и близостта, която се е породила между двамата. Освен, че отговори на много въпроси, 82-годишният доайен на българското кино, дълго раздава автографи върху оригинални снимки от филма „Хан Аспарух“. Преди самата среща хората от Пещера имаха възможност да гледат документален филм посветен на 80-годишнината на акад. Стайков, а във фоайето на читалището бе подредена изложба с наградите, които е получил през годините“, допълни Йовчев. \r\nВаня НИКОЛОВА", "date": "2019.01.26", "title": "Пазарджик: Големият български режисьор акад. Людмил Стайков дари над 800 книги от личната си колекция на библиотеката към НЧ “Развитие“ в Пещера"}
{"url": "http://www.focus-news.net/news/2019/01/26/2616557/sergey-stanishev-pes-shte-spasyavame-evropa-kato-ya-promenyame-dalboko-fundamentalno-i-radikalno.html", "text": "Ще спасяваме Европа като я променяме дълбоко, фундаментално и радикално. Това каза президентът на ПЕС Сергей Станишев в отчета на евродепутатите от БСП по време на заседанието на 49-тия конгрес на партията, предаде репортер на  Агенция „Фокус“ . Според Станишев работата на делегацията на българските социалисти често е извън прожекторите на националните медии. „Въпреки че това, което става в европейските институции ежедневно засяга живота на българските граждани“, каза Станишев. Той подчерта, че социалистите в ЕП са следвали предизборната платформа на партията. „Второ, това, което най-много вълнува хората, нашите членове, изобщо гражданите на страната е как сме отстоявали българския национален интерес. Винаги сме го правили със самочувствие, достойнство и аргументи“, допълни Станишев. Той даде пример с битката срещу пакета „Мобилност“ 1. „Тази битка беше загубена от българското правителство в Европейския съвет през декември“, допълни още Станишев. Той посочи, че в Транспортна комисия българските социалисти са успели да спрат този пакет. „Два от трите доклада бяха отхвърлени. Трябва да сме наясно, че битката не е приключила и тя ще продължи. Това е етапен успех“, заяви още Станишев. Той изтъкна, че българските социалисти са се противопоставяли на това България да бъде третирана като втора ръка член на ЕС. Станишев заяви, че е доволен, че през декември ЕП е приел с огромно мнозинство неговия доклад за Шенген. „Няма никой по-голям от редовия социалист. Всичко, което сме постигнали, всеки един от нас в личен план се дължи на десетки и стотици хиляди членове на нашата партия, които без никаква корист работят за това“, заяви Станишев. \r\nДеница КИТАНОВА", "date": "2019.01.26", "title": "Сергей Станишев, ПЕС: Ще спасяваме Европа като я променяме дълбоко, фундаментално и радикално"}
{"url": "http://www.focus-news.net/news/2019/01/26/2616575/na-95-godishna-vazrast-pochina-prof-d-r-nikola-aleksiev-edin-ot-doayenite-v-lechenieto-na-belodrobni-bolesti-u-nas.html", "text": "В първите минути на 26 януари 2019 година, на 95-годишна възраст ни напусна проф. д-р Никола Алексиев – един от доайените в лечението на белодробни болести у нас, съобщиха  негови близки . \r\nПроф. Алексиев е роден на 14 юли 1923 г. в семейство с родолюбиви традиции и е възпитаван по светлия пример на предците си братя Миладинови. Избира медицината за свое поприще и изцяло посвещава живота си на борбата с белодробните болести, отдавайки еднакви усилия както на лечението на пациенти от цялата страна, така и на развитието на науката и обучението на поколения медици. Оставя следа не само с хилядите си успешно излекувани пациенти и многобройни научни трудове, но и със създаването на първото у нас отделение за интензивна грижа – огромна крачка в здравеопазването за времето си.  \r\nПрез целия си професионален живот е подкрепян от семейството си, чието добруване винаги е било приоритет за него. Достоен и сърцат човек, щастлив не само като съпруг и баща, радва се и на внуци и правнуци, които обича всеотдайно.  \r\nДълбок поклон пред светлата му памет! Опелото ще се извърши на 27.01.2019 г. от 11:30 в Катедрален храм “Св. Неделя”.", "date": "2019.01.26", "title": "На 95-годишна възраст почина проф. д-р Никола Алексиев – един от доайените в лечението на белодробни болести у нас"}
{"url": "http://www.focus-news.net/news/2019/01/26/2616568/blagoevgrad-vazstanoveno-e-dvizhenieto-na-tezhkotovarni-avtomobili-nad-12-tona-prez-prohoda-predel.html", "text": "Възстановено е движението на тежкотоварни автомобили над 12 тона през прохода Предел. Това съобщиха от пресцентъра на  Агенция \"Пътна инфраструктура\" . Отпадат и всички ограничения по път II-19 Банско - Гоце Делчев.", "date": "2019.01.26", "title": "Благоевград: Възстановено е движението на тежкотоварни автомобили над 12 тона през прохода Предел"}
{"url": "http://www.focus-news.net/news/2019/01/26/2616576/vyara-tserovska-kmet-na-obshtina-pernik-istoriyata-na-narodite-se-sabira-na-mezhdunarodniya-festival-na-maskaradnite-igri-surva-2019.html", "text": "Историята на народите се събира на Международния фестивал на маскарадните игри „Сурва 2019“. Това каза за седмичното обзорно предаване „Метроном“ на  Радио „Фокус“  кметът на Община Перник Вяра Церовска. Събитието осигурява нуждата за откъсване от ежедневието и докосване до магията, обясни тя. „Общият брой на участниците е 7 500. 105 са българските групи. Всяка група иска да е част от този фестивал, защото това е най-авторитетното издание на „Сурва“ и не само за това. Тук общуването е специално, емоцията и вълнението са нещо неповторимо и се случват само в Перник. 19 са групите от приятелските ни страни като Гърция, Турция, Македония, Сърбия, Румъния, Словения, Португалия и Италия. Всяка гостуваща група представя своите обичаи и ритуали, за да може всичко да се слее в едно още тържество“ каза кметът. Вяра Церовска каза още, че Международният фестивал на маскарадните игри „Сурва 2019“ се гледа от хора от цял свят. Обратната връзка с тях говори, че българите са изключително горди от събитието, добави кметът на Перник. \r\nМилослава АНГЕЛОВА", "date": "2019.01.26", "title": "Вяра Церовска, кмет на Община Перник: Историята на народите се събира на Международния фестивал на маскарадните игри „Сурва 2019“"}
{"url": "http://www.focus-news.net/news/2019/01/26/2616572/zoran-zaev-prespanskiyat-dogovor-slozhi-kray-na-edin-epizod-ot-nezavarsheniya-mir-na-balkanite.html", "text": "„С Преспанския договор и неговото прилагане се отвори пътят за по-добро бъдеще на македонските граждани, за забравяне на сънищата от миналото и за Балкани на възможности политическа стабилност които ще бъдат място със свързани съседи, зона на икономически просперитет и модел за интеграция.  Споразумението сложи край на епизод на незавършен мир на Балканите“, заяви в събота македонският премиер Зоран Заев, цитиран от  електронното издание на вестник „Нова Македония“ . \r\nС приемането и прилагането на разпоредбите на споразумението от Преспа, по думите му, победители са гражданите на двете страни, но също и на целия ни регион. Победители са, добави той, и онези, които се противопоставят на споразумението, защото за тях идва момент на просперитет, мир и приятелство. \r\nЗаев честити на своя гръцки колега Алексис Ципрас за „победното гласуване на Преспанския договор в парламента“, както и на членовете на парламентите на двете страни, „които избраха да дадат своя глас, с който побеждава бъдещето и с който се слага край на страха, който бе смятан за непреодолим“. \r\n„Решихме спор, който ни представяха като неразрешим. Моят приятел Ципрас и аз постигнахме споразумение миналото лято. Заедно нашите екипи, водени от външните министри, стигнаха до откровение - всяка страна трябва да даде нещо, така че всеки да може да получи много повече в замяна на това, което е дала. Сега имаме потвърдено истинско приятелство. От днес започваме с още по-голяма сила да сближаваме гражданите и народите на двете страни. Ние вече няма да гледаме на бъдещето като на фатална съдба, а като общ път, проправен с приятелски намерения и ценности, произтичащи от общите европейски ценности“, каза Заев в началото на форума \"Силна икономика - шанс за всички\", който се провежда във Велес. \r\n„Смелите граждани избраха да изгонят призраците от миналото и дадат на света Балкани, от които извират възможности и политическа стабилност, място със свързани съседи, зона на икономически бум, интеграционен модел. И Европа, и светът се нуждаят от стабилност и сътрудничество за решаване на глобалните проблеми, които са и наши проблеми“, заключи македонският премиер. \r\nПревод и редакция:", "date": "2019.01.26", "title": "Зоран Заев: Преспанският договор сложи край на един епизод от незавършения мир на Балканите"}
{"url": "http://www.focus-news.net/news/2019/01/26/2616574/dimitrina-ivanova-pgtlp-gotse-delchev-vazpitanitsite-na-gimnaziyata-vzimat-uchastie-v-razlichni-initsiativi.html", "text": "Възпитаниците на гимназията взимат участие в различни инициативи. Това каза за  Радио „Фокус“ – Пирин   Димитрина Иванова, директор на Професионалната гимназия по туризъм и лека промишленост „Гоце Делчев“ в Благоевград. По думите й учениците освен че се проявяват редовно на различни конкурси с интересни прически, които са научили от практическите часовете по „Фризьорство“, и с красиви кетъринги, чиито умения са усвоили от часовете по „Готварство“, те участват и в проекти, свързани с българския език, историята, информатиката и физическото възпитание. „Много се радвам, че колегите успяват да ги мотивират, като признавам, че се налага да работим и с по-трудни деца“, посочи директорът. Димитрина Иванова допълни, че след часовете много от учениците на гимназията участват в различни извънкласни дейности. „Извънкласните дейности също изграждат учениците, като сме създали организиран клуб по народни танци във физкултурния салон. Към танците има огромен интерес и така всеки вторник след часовете участниците в клуба усвояват и тези умения“, добави Димитрина Иванова. \r\nДенис НИКИФОРОВ", "date": "2019.01.26", "title": "Димитрина Иванова, ПГТЛП „Гоце Делчев“: Възпитаниците на гимназията взимат участие в различни инициативи"}
{"url": "http://www.focus-news.net/news/2019/01/26/2616579/protothema-nov-tuiyt-na-zoran-zaev-kara-i-nay-naivnite-da-razberat-che-sporat-dalech-ne-e-svarshil-a-dori-e-vlyazal-v-po-tamna-i-trudna-faza.html", "text": "Наричайки своята страна „Македония“, а не „Северна Македония“, премиерът Зоран Заев в събота отново приветства ратификацията на Преспанския договор от Гърция в „Туитър“, където заяви, че „инвеститорите знаят, че ние вече сме стабилна и сигурна страна“, пише  електронното издание на гръцкия вестник Protothema . \r\nКакто отбелязва ежедневникът, това е вторият инцидент за по-малко от 24 часа от ратификацията на договора, в който съседната страна нарушава спогодбата като нарича себе си „Македония“, а не, както е договорено – „Северна Македония“. \r\n„Само три часа след края на гласуването в гръцкия парламент в петък следобед, външното министерство излезе със съобщение, в което приветства ратификацията на споразумението, като отбелязва „Правителството на Република Македония топло приветства...“, правейки пределно ясно дори за най-наивните в Гърция и международната общност, че спорът далеч не е разрешен, а просто е влязъл в по-тъмна, по-трудна фаза, в която иредентизмът на БЮРМ е засилен от зле договореното Преспанско споразумение“, пише „Прототема“. \r\nПревод и редакция:", "date": "2019.01.26", "title": "Protothema: Нов „туийт“ на Зоран Заев кара и най-наивните да разберат, че спорът далеч не е свършил, а дори е влязъл в по-тъмна и трудна фаза"}
{"url": "http://www.focus-news.net/news/2019/01/26/2616562/d-r-kaloyan-metodiev-politolog-elena-yoncheva-nastapi-upravlyavashtite-i-te-ne-mozhaha-da-go-preglatnat.html", "text": "Елена Йончева настъпи управляващите и те не можаха да го преглътнат. Това каза за седмичното обзорно предаване „Метроном“ на  Радио „Фокус“  политологът д-р Калоян Методиев. Последствията ще бъдат предимно за управляващите, обясни той, като уточни, че власт не се задържа с подобни мерки. “Трябва да се отговори на два въпроса: Ако всичко е наред с магистралите, защо управляващите не искат международна лаборатория да вземе проби от качеството на същите тези магистрали? Защо оградата по границата, която е абсолютно пародийно съоръжение и което беше показано и доказано като такова, също не бъде подложено на проверки и разследвания, каквито бяха демонстрирани от Елена Йончева”, попита д-р Калоян Методиев. Той каза още, че Йончева трябва да получи широка обществена подкрепа, която започва да се генерира. Според него прокуратурата е преминала всякакви граници.  \r\nМилослава АНГЕЛОВА", "date": "2019.01.26", "title": "Д-р Калоян Методиев, политолог: Елена Йончева настъпи управляващите и те не можаха да го преглътнат"}
{"url": "http://www.focus-news.net/news/2019/01/26/2616580/predsedatelyat-na-mgerb-georg-georgiev-pravitelstvoto-neprekasnato-dokazva-che-balgariya-e-myasto-za-pravene-na-biznes.html", "text": "Правителството непрекъснато доказва, че България е място за правене на бизнес. Държим челните места сред държавите с най-нисък дефицит и с най-висок икономически растеж, а в региона сме безспорен лидер. Това коментира зам.-министърът на външните работи и председател на МГЕРБ Георг Георгиев, който взе участие в регионалната конференция на тема „Развий потенциала си в България” във Варна, съобщиха от пресцентъра на  ПП ГЕРБ – Варна . Събитието, организирано от младежката структура на ГЕРБ във Варна, събра представители на местната и държавната власт, на Европейския парламент, на неправителствения сектор, IT индустрията, студентската общност. Освен от Варна и областта, във форума се включиха и младежи от Добрич, Разград, Русе, Силистра, Търговище, Шумен. \r\n„Младите хора трябва да имат високи изисквания към това, което ги заобикаля, но и към себе си, защото освен права, имаме отговорност и задължения. Важно е да имаме повече решения, отколкото проблеми, да даваме своята формула. Именно отговорността в управлението доведе до това в среда на глобализация България да постигне международна реализация. Страната ни постави по категоричен начин темата за разширяване на ЕС след 15-годишно прекъсване”, изтъкна Георг Георгиев, визирайки интеграцията на Западните Балкани като приоритет на българското председателство на Съвета на ЕС. „Това е инвестиция в бъдещето на ЕС като цяло. Говорим за транспортна, енергийна, икономическа свързаност, която гарантира конкурентоспособността на целия регион”, допълни Геогр Георгиев. \r\n„България не е малка, тя се утвърди като регионален лидер, мнението и експертизата ѝ се търсят. Благодарение на политиката на правителството, страната ни си извоюва авторитета на незаобиколим фактор, включително и в контекста на свързаност на цели континенти”, заяви зам.-министърът на външните работи и апелира младите хора да имат повече самочувствие. \r\nВ регионалната конференция участват кметът на града – домакин и областен координатор на ГЕРБ Иван Портних, министърът на младежта и спорта Красен Кралев, зам.-министърът на труда и социалната политика Зорница Русинова, евродепутатите от ГЕРБ/ЕНП Емил Радев и Андрей Новаков, народните представители от ГЕРБ Емилия Милкова, Галя Желязкова, Светлана Ангелова, Радостин Танев. Събитието уважиха и кметовете на Вълчи дол, Дългопол, Търговище, районни кметове във Варна, общински съветници от ГЕРБ. \r\nВъв фокуса на форума са програмите и инициативите в подкрепа на предприемачеството, както и на мерките за професионално и личностно развитие на младите хора.", "date": "2019.01.26", "title": "Председателят на МГЕРБ Георг Георгиев: Правителството непрекъснато доказва, че България е място за правене на бизнес"}
{"url": "http://www.focus-news.net/news/2019/01/26/2616581/tass-siriya-obvini-turtsiya-che-narushava-adanskoto-sporazumenie.html", "text": "Сирия обвини Турция, че нарушава споразумението за борба с тероризма, подписано в турския град Адана през 1998 година, както се разбира от заявление на сирийското министерство на външните работи, разпространено в събота, предава  ТАСС . \r\n„Турция продължава да оказва поддръжка на терористически формирования и окупира сирийска територия“, се казва в заявлението, цитирано от сирийската държавна агенция SANA. В него се отбелязва, че Анкара редовно нарушава постигнатите в Адана договорки от началото на кризата през 2011 година. На свой ред Сирия потвърждава, че продължава да спазва споразумението. \r\nРуската агенция припомня, че отношенията между Турция и Сирия в периода 1980 – 1990 година са крайно напрегнати, тъй като Анкара обвинява Дамаск, че подкрепя „Работническата партия на Кюрдистан“ (ПКК). През октомври 1998 година настъпва криза между двете страни и Турция дава на Сирия срок от 45 дни, в течение на който страната трябва да се откаже напълно от подкрепата за ПКК. През тази година Дамаск гони от страната лидера на ПКК Абдула Йоджалан, след което отношенията между двете страни се подобряват. На 20 октомври 1998 година преговорите между представителите на МВнР и МВР на двете страни завършват с подписване на съвместен протокол и споразумение по въпросите на сигурността в Адана. \r\nПревод и редакция:", "date": "2019.01.26", "title": "ТАСС: Сирия обвини Турция, че нарушава Аданското споразумение"}
{"url": "http://www.focus-news.net/news/2019/01/26/2616584/sport-fenomenalen-albert-popov-zavarshi-9-i-na-slaloma-v-kitsbyuel.html", "text": "Алберт Попов завърши 9-и на слалома от Световната купа в австрийския зимен център Кицбюел. Това е най-доброто му класиране в кариерата. Българинът финишира 5-и в първия манш. Състезанието спечели французина Клемент Ноел, а зад него се наредиха австриеца Марсел Хиршер и друг французин – Алексис Пинторо.", "date": "2019.01.26", "title": "Спорт: Феноменален Алберт Попов завърши 9-и на слалома в Кицбюел"}
{"url": "http://www.focus-news.net/news/2019/01/26/2616565/sergey-stanishev-pes-evroizborite-shte-badat-test-za-mestnite.html", "text": "Евроизборите  ще бъдат тест за местните. Това каза президентът на ПЕС Сергей Станишев в отчета на евродепутатите от БСП по време на заседанието на 49-тия конгрес на партията, предаде репортер на  Агенция „Фокус“ . \r\nТой подчерта, че социалистите искат единна, солидарна, не на скорости социална Европа. „Това е целта и на БСП“, обясни Станишев. „Това, което трябва да кажем на хората и на нашите избиратели е, че тези избори са за ново бъдъще на България и ново бъдеще на Европа – обединена, социална и справедлива. Нека го направим заедно“, допълни още Станишев. Той отчете още, че ПЕС се е противопоставила на намерението за орязване на кохезионната политика. „Устояхме в голяма степен това да не се случи. Тъй като винаги сме се борили срещу несправедливостите. Какво се случва в Европа – огромни корпорации, плащат мизерни данъци, нашата група започна, води и продължава да води и ще доведе до успешен край битката за това данъците върху най-големите корпорации да бъдат облагани“, допълни президентът на ПЕС.  По думите му битката срещу възраждащия се неофашизъм в Европа е дадена от групата на социалистите. „Свършеното от нашата делегация не е малко, но не е достатъчно за цялостна промяна в Европа. Искаме да използваме това, което сме постигнали като база за много по-решителни стъпки в посоката, към която се стремим. Виждаме, че Европа е в беда. Заплашена от национални егоизми, разпиляване от вражда“, каза още президентът на ПЕС. Той уточни, че в този мандат социалистите са прекратили коалицията с ЕНП.  \r\nДеница КИТАНОВА", "date": "2019.01.26", "title": "Сергей Станишев, ПЕС: Евроизборите ще бъдат тест за местните"}
{"url": "http://www.focus-news.net/news/2019/01/26/2616585/ministar-krasen-kralev-kam-mladezhi-vav-varna-uchastvayte-v-izrabotvaneto-na-novata-natsionalna-strategiya-za-mladezhta.html", "text": "С поредица от срещи ще дадем възможност на младежите от различни градове в страната да участват в изготвянето на новата Национална стратегия за младежта след 2020 г. Стартирахме работата по документа през миналата година и се надяваме повече млади хора да споделят своята визия. Това каза министърът на младежта и спорта Красен Кралев на провеждащата се по инициатива на МГЕРБ – Варна регионална конференция на тема „Развий потенциала си в България”, съобщиха от пресцентъра на  ПП ГЕРБ – Варна . \r\nФорумът бе официално открит от кмета на морската столица и областен координатор на ГЕРБ Иван Портних, зам.-министърът на външните работи и председател на МГЕРБ Георг Георгиев и Даниела Панайотова, която оглавява младежката партийна организация във Варна. \r\nВъв фокуса на събитието са възможностите младите хора да превърнат добрите си идеи в бизнес и пълноценно да участват в обществения живот. В дискусията се включиха представители на местната и държавната власт, на Европейския парламент, на неправителствения сектор, IT индустрията и студентската общност. Освен от Варна и областта, сред участниците има младежи и от Добрич, Разград, Русе, Силистра, Търговище, Шумен. \r\nКрасен Кралев запозна присъстващите с националните програми за младежта с общ бюджет от близо 3 млн. лв., чрез които министерството подпомага финансово младежки проекти на неправителствени и спортни организации, свързани с превенция и организиране на дейности за свободното време – неформални обучения, кампании, спортни активности и др. „През 2019 г. отново отворихме програмите за кандидатстване, като можете да следите на сайта за крайни срокове и резултати”, обърна се към младежите министърът. Той изтъкна, че младежта е поставена и като един от водещите приоритети в Управленската програма на правителството до 2021 г., а всички политики в нея са тясно свързани с младежката реализация и развитие. „Неслучайно бъдещето на младите хора беше един от основните приоритети и на Българското председателство на Съвета на ЕС”, припомни Кралев. Обществен съвет по въпросите за младежта в момента е най-многобройният с 27 членуващи организации. \r\n„За последните 5 години младежката безработица у нас е спаднала с 15%, но въпреки това все повече хора работят професии, за които не са учили. Има сектори, в които над 80% от работещите нямат съответната академична подготовка”, отчете министър Кралев и отбеляза още, че процентът на висшистите е висок, но бизнесът страда от липса на кадри. „Няма достатъчно математици, инженери, подготвени хора в медицинския сектор. Голям процент от работодателите заявяват, че са готови да обучат работници със средно специално образование”, коментира още Красен Кралев. По думите му младите хора трябва да получават достатъчно възможности за платен стаж и практика по време на обучението си и след това, за да придобият реални умения и да бъдат конкурентоспособни на пазара на труда. \r\nМинистърът говори откровено за предизвикателствата, с които се е сблъскал в своята професионална реализация. „Избрах да уча и да се реализирам в България, въпреки възможностите, които имах да го направя в чужбина. Завършил съм образованието си във Варна и имам самочувствието, че съм сред най-образованите министри в моя ресор”, сподели Красен Кралев пред младежите. \r\n„Според последни данни 2 милиарда от съществуващите работни места ще изчезнат до 2030 г., а 65% от децата в началните училища ще имат работни места, които все още не съществуват”, заяви министърът и допълни, че образователната система трябва да е гъвкава спрямо непрекъснато променящата се среда за младите хора. \r\nКрасен Кралев увери, че с личен пример се противопоставя на предразсъдъците, дискриминиращи младите хора заради възрастта им. „Около 50% от кадрите, които съм назначил на ръководни и отговорни постове, са млади професионалисти. Младите хора трябва да бъдат реално включвани в управлението. Трябва да дадем възможност за развитие на всеки образован и амбициозен млад човек”, категоричен бе министър Кралев и подчерта, че правителството последователно работи за това, осигурявайки условия за по-добро образование, по-висок стандарт на живот, повече спортна инфраструктура, изграждайки нова транспортна инфраструктура, подкрепяйки младите семейства.", "date": "2019.01.26", "title": "Министър Красен Кралев към младежи във Варна: Участвайте в изработването на новата Национална стратегия за младежта"}
{"url": "http://www.focus-news.net/news/2019/01/26/2616582/smolyan-vazstanoveno-e-dvizhenieto-prez-prohoda-pamporovo.html", "text": "Възстановено е движението през прохода Пампорово. Това съобщи за  Агенция „Фокус“  директорът на ГД \"Пожарна безопасност и защита на населението\" главен комисар Николай Николов. „Движението е контролирано, докато се изведат почиващите и се настанят новите почиващи, така че да не се създаде хаос отново“, посочи той и заяви, че около 500 служители на горските стопанства, полицията и пожарната са ангажирани с дейностите по отстраняването на последиците от бедствието. Екипите работят с над 100 единици техника. \r\nТеодора ПАТРОНОВА", "date": "2019.01.26", "title": "Смолян: Възстановено е движението през прохода Пампорово"}
{"url": "http://www.focus-news.net/news/2019/01/26/2616583/eso-5-ekipa-na-druzhestvoto-rabotyat-za-vazstanovyavane-na-avariralite-elektroprovodi-v-rayona-na-bansko-i-mezhdu-severni-rodopi-i-smolyan.html", "text": "Екипи на ЕСО повече от денонощие работят за възстановяване на електрозахранването на п/ст 110kV \"Широка поляна\" и включването на ЕП 110 kV \"Ровно\". П/ст 110 kV \"Широка поляна\" обслужва ел. захранването в района на Доспат и Сърница. Това съобщиха от пресцентъра на  Електроенергийния системен оператор (ЕСО) . Други 5 екипа на дружеството работят за възстановяване на авариралите електропроводи 110kV в района на Банско и между Северни Родопи и Смолян. При тях има осигурено алтернативно ел. захранване и изключването им вследствие на обилния снеговалеж не довело до лишаване от ел. захранване на потребители. Причината за авариите са паднали дървета и обледяване на проводниците вследствие на обилния снеговалеж.", "date": "2019.01.26", "title": "ЕСО: 5 екипа на дружеството работят за възстановяване на авариралите електропроводи в района на Банско и между Северни Родопи и Смолян"}
{"url": "http://www.focus-news.net/news/2019/01/26/2616588/razgrad-tir-sas-zarno-se-e-obarnal-kray-selo-kichenitsa.html", "text": "ТИР със зърно се е обърнал край село Киченица. Това съобщиха за  Агенция „Фокус“  от пресцентъра на  МВР . Инцидентът е станал през изминалата нощ. Няма пострадали. Зърното, което се е разпиляло, вече е почистено.  \r\nТеодора ПАТРОНОВА", "date": "2019.01.26", "title": "Разград: ТИР със зърно се е обърнал край село Киченица"}
{"url": "http://www.focus-news.net/news/2019/01/26/2616578/smolyan-dve-sela-v-obshtina-banite-sa-otkasnati-zaradi-svlachishta.html", "text": "На няколко места в община Баните има свлачища, които са откъснали две села. Това каза за  Агенция „Фокус“   директорът на ГД \"Пожарна безопасност и защита на населението\" главен комисар Николай Николов. Той обясни, че са водени разговори с кметските наместници в общината за механизма, по който евентуално да се доставят стоки от първа необходимост. Николай Николов съобщи, че няма данни за пострадали.  \r\nТеодора ПАТРОНОВА", "date": "2019.01.26", "title": "Смолян: Две села в община Баните са откъснати заради свлачища"}
{"url": "http://www.focus-news.net/news/2019/01/26/2616586/smolyan-mnogo-naseleni-mesta-v-obshtinite-dospat-i-borino-vse-oshte-sa-bez-tok.html", "text": "Много населени места, по-малки и по-големи, в общините Доспат и Борино, продължават да са без ток. Това съобщи за  Агенция „Фокус“   директорът на ГД \"Пожарна безопасност и защита на населението\" главен комисар Николай Николов. „Снощи късно вечерта и през нощта се е наложило няколко души да бъдат изведени от автомобилите си и настанени на безопасни места, но няма пострадали“, посочи гл. комисар Николов. „Уточнен е редът как ще се оказва спешна медицинска помощ на тези, подлежат на хемодиализа или са хронично тежко болни, ако се наложи“, обясни той и допълни, че няма бедстващи хора на територията на област Смолян.  \r\nТеодора ПАТРОНОВА", "date": "2019.01.26", "title": "Смолян: Много населени места в общините Доспат и Борино все още са без ток"}
{"url": "http://www.focus-news.net/news/2019/01/26/2616589/zam-ministar-zornitsa-rusinova-pred-mladezhi-vav-varna-nova-operatsiya-umeniya-shte-nasarchava-profesionalnoto-razvitie.html", "text": "Мерки за заетост и обучение на младите хора бяха представени във Варна от зам.-министъра на труда и социалната политика Зорница Русинова. Тя взе участие в организираната от МГЕРБ – Варна регионална конференция на тема „Развий потенциала си в България”, съобщиха от пресцентъра на  ПП ГЕРБ – Варна . Зам.-министърът информира, че програма „Развитие на човешките ресурси” открива нови възможности за насърчаване на професионалното и кариерно развитие и осигуряването на заетост за безработни и неактивни хора. \r\n„Операция „Умения”, която предстои да стартира на 1 февруари, е обезпечена с бюджет от 30 млн. лв.”, допълни Зорница Русинова. По думите й оперативната програма осигурява 82 млн. лв. в подкрепа на младежката заетост, а 2200 от всички 17 000 младежи, които вече са се възползвали, са от Варненска област. „По другата схема – за обучение и заетост на младите хора, финансирането е в размер на 123 млн. лв. Преминали са 23 000 младежи, като 1000 от тях са от Варна и областта. Повече от 80% от младежите трайно са се интегрирали на пазара на труда”, отчете Русинова и анонсира, че схеми за ваучери за заетите лица ще бъдат отворени отново през пролетта, като условието е да има 50% съфинансиране за провежданите обучения. \r\nЗам.–министърът обърна специално внимание и на мерките за насърчаване на предприемачеството, които освен обучения и възможности за създаване на предприятия, включително и социални, по ОПРЧР и по Закона за малките и средни предприятия, предлагат и микрокредитиране чрез финансов инструмент до 50 000 лв. Подкрепа до 5000 лв. е предвидена и за стартиралите предприятия. \r\n„Програма \"Старт на кариерата\" дава възможност на младежи до 29-годишна възраст със завършено висше образование в рамките на 9 месеца да придобият стаж и опит по своята специалност чрез работа в публичната администрация”, отбеляза Зорница Русинова и уточни, че Програмата за обучение и заетост на продължително безработни лица осигурява подкрепа и на младежи. \r\nЗам.-министърът на труда и социалната политика акцентира и върху услугите за консултиране на младите хора. „Специализирани трудови борси дават възможност за среща на бизнеса с младежи, търсещи професионална изява за надграждане на кариерата, подходяща първа работа, временен стаж или информация за тенденциите на пазара на труда”, изтъкна още Русинова. \r\nКато се позова на проведено проучване, тя заяви, че през 2019 г. 65,1% от анкетираните работодатели ще търсят да наемат на работа нов персонал, като най-голям е недостигът на кадри при професии като инженери, специалисти в образованието, здравеопазването и информационните технологии. „По данни на Евростат безработицата сред младежите до 25 г. у нас е с 1% по-ниска от средната за ЕС, която достига 15,2%”, заяви зам.-министърът. \r\nВ регионалната конференция участват кметът на града – домакин и областен координатор на ГЕРБ Иван Портних, министърът на младежта и спорта Красен Кралев, зам.-министърът на външните работи и председател на МГЕРБ Георг Георгиев, евродепутатите от ГЕРБ/ЕНП Емил Радев и Андрей Новаков, народните представители от ГЕРБ Емилия Милкова, Галя Желязкова, Светлана Ангелова, Радостин Танев, кметове от общини в региона, районни кметове във Варна, общински съветници от ГЕРБ. Във форума се включиха представители на младежки и неправителствени организации както от Варна и областта, така и от Добрич, Разград, Русе, Силистра, Търговище, Шумен. Сред присъстващите има също представители на IT-индустрията и студентската общност.", "date": "2019.01.26", "title": "Зам.-министър Зорница Русинова пред младежи във Варна: Нова операция „Умения” ще насърчава професионалното развитие"}
{"url": "http://www.focus-news.net/news/2019/01/26/2616587/telma-makedoniya-hristiyan-mitskovski-nyama-da-si-podava-ostavkata-pri-zaguba-na-prezidentskite-izbori-vmro-dpmne-shte-posochi-kandidat-za-prezidentskite-izbori-na-16-fevruari.html", "text": "Председателят на ВМРО-ДПМНЕ заяви, че ще подкрепи кандидата за президент, който бъде избран на конгреса на партията на 16-и февруари и подчерта, че няма намерение да си подаде оставката като лидер на основната опозиционна фракция при загуба на вота за държавен глава, предава  скопският телевизионен канал „Телма“ . \r\nМицковски обясни, че няма да фаворизира нито един от кандидатите, които изявят желание да се включат в надпреварата, но не пожела да отговори дали избраникът на ВМРО-ДПМНЕ трябва да е партийна, или непартийна личност. \r\nВ случай, че заедно с президентските избори ще се провеждат предсрочни парламентарни избори, лидерът на опозицията няма да приеме съкратени срокове за служебно правителство. \r\nКакто посочи Мицковски, само двама души са изявили желание да бъдат издигнати от ВМРО-ДПМНЕ. Единият е депутатът Владко Гьорчев, а другият е симпатизант на партията, чието име не е познато на обществеността. Вчера фракцията избра генералният секретар Игор Янушев за председател на републиканския изборен щаб. За председател на младежката организация е избран Йован Джаулевски. Изводът на Изпълнителния комитет е, че най-бързият и най-ефективен изход от кризата са предсрочните парламентарни избори, които трябва да се проведат заедно с президентските. \r\nПревод и редакция:", "date": "2019.01.26", "title": "„Телма“ (Македония): Християн Мицковски няма да си подава оставката при загуба на президентските избори, ВМРО-ДПМНЕ ще посочи кандидат за президентските избори на 16 февруари"}
{"url": "http://www.focus-news.net/news/2019/01/26/2616594/plovdiv-dva-sluchaya-na-zaboleli-ot-laymska-bolest-sa-registrirani-v-oblastta.html", "text": "Два случая на заболели от лаймска болест са регистрирани в Пловдивска област. Това сочи справка на  Радио „Фокус“ – Пловдив  на сайта на Регионалната здравна инспекция. Единият от случаите е в град Пловдив. Данните на Регионалната здравна инспекция сочат още, че през последния отчетен период се увеличава броят на болните от чревни инфекции – 37 срещу 29 случая, и от вирусен хепатит – 3 срещу 2 случая. Намалява броят на засегнатите от скарлатина и варицела в областта.", "date": "2019.01.26", "title": "Пловдив: Два случая на заболели от лаймска болест са регистрирани в областта"}
{"url": "http://www.focus-news.net/news/2019/01/26/2616573/elena-yoncheva-bsp-rezhimat-v-balgariya-se-opitva-da-ni-razedini-i-unishtozhi-no-nyama-takav-koyto-istoriyata-da-ne-e-spryala-neka-badem-chast-ot-neya.html", "text": "Режимът в България се опитва да ни разедини и унищожи, но няма такъв, който историята да не е спряла –нека бъдем част от нея. Това каза говорителят на ПГ на „БСП за България“ Елена Йончева по време на заседанието на 49-тия конгрес на партията, предаде репортер на  Агенция „Фокус“ . „Трябва да сме единни, защото те ще се опитат да ни заплашват, изнудват, агитират. Те ще извадят големите бухалки. Те вече ги извадиха“, коментира Йончева. Тя припомни думите на известния немски антифашист Мартин Нимюлер: „Авторитарната власт най-напред се разправи с опозицията- не се противопоставих, защото не бях от опозицията. После се разправиха с журналистите, не се противопоставих ,защото не бях журналист. След това разгромиха профсъюзите, аз не се противопоставих, защото не бях профсъюзен деец. Тогава се заеха със съседа. Не казах нищо, защото не го познавах. Накрая дойдоха за мен и тогава вече не бяха останали хора, които да ме защитят“.  „Режимът в България се опитва да ни разедини и унищожи един по един , да се разправят с нас. Искам да ви уверя, че няма режим, който историята да не е спряла. Ние днес, ако желаем, ако искаме и ако имаме сили ,можем да бъдем част от тази история“, каза още Елена Йончева.  \r\nДеница КИТАНОВА", "date": "2019.01.26", "title": "Елена Йончева, БСП: Режимът в България се опитва да ни разедини и унищожи, но няма такъв, който историята да не е спряла –нека бъдем част от нея"}
{"url": "http://www.focus-news.net/news/2019/01/26/2616595/blagoevgrad-padnali-kamani-i-darveta-zatrudnyavat-na-mesta-dvizhenieto-v-kresnenskoto-defile-i-prohodite-predel-i-papaz-chair.html", "text": "Паднали камъни и дървета затрудняват на места движението в Кресненското дефиле и проходите Предел и Папаз чаир. Това съобщиха от пресцентъра на  Областно пътно управление - Благоевград . Към този час остава ограничението на товарни автомобили над 12 тона на прохода Папаиз чаир. Екипи на ЧЕЗ все още работят по отстраняване на авариите, след като се скъсаха кабели на електропроводи. \r\nЛора КАЛЧЕВА", "date": "2019.01.26", "title": "Благоевград: Паднали камъни и дървета затрудняват на места движението в Кресненското дефиле и проходите Предел и Папаз чаир"}
{"url": "http://www.focus-news.net/news/2019/01/26/2616596/d-r-stoycho-katsarov-tsentar-za-zashtita-pravata-v-zdraveopazvaneto-monopolat-na-zdravnata-kasa-e-parvoiztochnik-na-ogromna-chast-ot-problemite-v-zdravnata-sistema.html", "text": "Монополът на здравната каса е първоизточник на огромна част от проблемите в здравната система.  Това каза за седмичното обзорно предаване „Метроном“ на  Радио „Фокус“  председателят на Центъра за защита правата в здравеопазването д-р Стойчо Кацаров. Според него премахването на монопола ще доведе до пазарно урегулиране и ще реши на редица проблеми, обясни той. Противоречия се пораждат и от заплащането на здравната осигуровка, обясни д-р Стойчо Кацаров. „Едни хора доплащат за медицински изделия, например, за да им се постави изкуствена става няколко хиляди лева, други хора не доплащат нищо за лечението си. Това също е проблем, защото и едните, и другите са здравни осигурени и би трябвало ако има доплащане, то също да е справедливо разпределено и приблизително поравно за отделните осигурени лица. Това е една несправедливост, която също трябва да бъде оправена. Тези, които не плащат осигуровките си, по закон трябва да платят медицинската си помощ, освен това ги дължат за 5 години назад заедно с лихвите. Това е текстът на закона, друг е въпросът дали се прилага адекватно. След като има близо 2 милиона души, които са с прекъснати здравно-осигурителни права, значи не се прилага“, уточни д-р Стойчо Кацаров. Той каза още, че пациентът може да влезе в центъра на здравната система само в конкурентна среда на много осигурители и болници, където самият той избира къде да се лекува. \r\nМилослава АНГЕЛОВА", "date": "2019.01.26", "title": "Д-р Стойчо Кацаров, Център за защита правата в здравеопазването: Монополът на здравната каса е първоизточник на огромна част от проблемите в здравната система"}
{"url": "http://www.focus-news.net/news/2019/01/26/2616590/afp-germaniya-se-prisaedini-kam-ispaniya-dade-8-dni-na-maduro-da-organizira-svobodni-izbori.html", "text": "Говорителят на германското правителство Мартина Фитц заяви, че Германия е готова да признае лидера на венецуелската опозиция за временен президент, ако в страната не бъдат насрочени нови избори в рамките на 8 дни, предава  AFP , като отбелязва, че подобен ултиматум към Каракас отправиха Франция и Испания. \r\n„Народът на Венецуела трябва да получи възможността да реши бъдещето си свободно и в пълна сигурност“, заяви Фитц. \r\n„Ако изборите не бъдат обявени до осем дни, ние сме готови да признаем Хуан Гуайдо ... за временен президент“, добави тя. \r\nПревод и редакция:", "date": "2019.01.26", "title": "AFP: Германия се присъедини към Испания, даде 8 дни на Мадуро да организира „свободни“ избори"}
{"url": "http://www.focus-news.net/news/2019/01/26/2616600/d-r-stoycho-katsarov-tsentar-za-zashtita-pravata-v-zdraveopazvaneto-balgariya-ima-problem-s-lekarstvenata-politika-a-ne-s-lechenieto-na-patsienti-v-es.html", "text": "България има проблем с лекарствената политика, а не с лечението на пациенти в ЕС. Това каза за седмичното обзорно предаване „Метроном“ на  Радио „Фокус“  председателят на Центъра за защита правата в здравеопазването д-р Стойчо Кацаров. “В годините и в стремежа си да ограничат разходите за лекарства, Здравната каса и Министерство на здравеопазването създадоха административни бариери пред навлизането на нови медикаменти на българския пазар и още по-високи бариери пред навлизането на такива медикаменти в позитивния лекарствен списък и реимбурсната листа на НЗОК. Това създаде забавяне на навлизането на нови медикаменти в страната с 3-4 години. Тази година се повдигат още по-високо бариерите с измененията в няколко закона и в Наредба 10. Генералният проблем е защо трябва да плащаме да се лекуваме в Румъния, когато можем да го осигурим същото нещо и в България?“, обясни д-р Стойчо Кацаров. Той каза още, че здравната система е изградена, за да осигури лечението на хората, а не, за да го възпрепятства. Първата й задача е да осигури възможност за адекватно, своевременно и качествено лечение, обясни той. Според него в последните години приоритетът е поставен върху гарантиране бюджета на Националната здравноосигурителна каса за сметка на здравето и живота на пациентите.  \r\nМилослава АНГЕЛОВА", "date": "2019.01.26", "title": "Д-р Стойчо Кацаров, Център за защита правата в здравеопазването: България има проблем с лекарствената политика, а не с лечението на пациенти в ЕС"}
{"url": "http://www.focus-news.net/news/2019/01/26/2616599/sport-doroteya-virer-specheli-presledvaneto-ot-svetovnata-kupa-po-biatlon-v-antholts.html", "text": "Италианката Доротея Вирер спечели преследването от Световната купа на домашното си трасе в Антхолц. На второ място остана германката Лаура Далмайер, а трета е също представителка на Италия – Лиза Витоци. Вирер продължава да води в класирането за Световната купа с 592 точки, втора е Витоци, а трета е словакинята Анастасия Кузмина.", "date": "2019.01.26", "title": "Спорт: Доротея Вирер спечели преследването от Световната купа по биатлон в Антхолц"}
{"url": "http://www.focus-news.net/news/2019/01/26/2616592/nebi-bozov-kmet-na-sarnitsa-osigureni-sa-agregati-za-zahranvane-na-grada-s-elektrichestvo.html", "text": "След близо 12 часа успяхме да отворим пътя от град Сърница за село Медени поляни. Това каза за  Радио „Фокус“ – Пазарджик  кметът на община Сърница Неби Бозов. По думите му снегът на места е над 1 метър. „Към момента най-тежко е положението като електрозахранване, тъй като има множество аварии по главни трасета на електроразпределителното дружество. Осигурили сме агрегат, с който се захранва центърът на град Сърница. Отделно от енергийното дружество осигуриха още 4 агрегата, които в момента се монтират в различни точки на града. Има много скъсани електропроводи от тежкия сняг, който валя близо 20 часа. Пътищата са отворени, но постоянно падат дървета. Екипи на горското стопанство, общината и пътното постоянно почистват. Снегът спря и вече вървим към нормализиране на обстановката“, каза също Бозов. По думите му снегът в град Сърница е около 70 см, използвахме верижна машина на горското стопанство, за да стигнем до най-отдалеченото населено място – Горелска махала. \r\nВаня НИКОЛОВА", "date": "2019.01.26", "title": "Неби Бозов, кмет на Сърница: Осигурени са агрегати за захранване на града с електричество"}
{"url": "http://www.focus-news.net/news/2019/01/26/2616593/blagoevgrad-kabinkoviyat-lift-v-bansko-nyama-da-raboti-zaradi-uslozhnenata-obstanovka.html", "text": "Кабинковият лифт в Банско няма да работи заради усложнената обстановка. Това съобщиха от  фирмата, поддържаща съоръжението . Постоянно се почиства пътят към планината, движението по него обаче е възможно само със вериги.", "date": "2019.01.26", "title": "Благоевград: Кабинковият лифт в Банско няма да работи заради усложнената обстановка"}
{"url": "http://www.focus-news.net/news/2019/01/26/2616577/elena-yoncheva-bsp-edinstveno-levitsata-mozhe-da-svali-rezhima-na-edna-shayka-na-organiziranata-prestapna-grupa.html", "text": "Единствено левицата може да свали режима на една шайка, на организираната престъпна група. Това каза говорителят на ПГ на „БСП за България“ Елена Йончева по време на заседанието на 49-тия конгрес на партията, предаде репортер на  Агенция „Фокус“ . „Бих искала да ви разкажа една история за един бос, който управлява мафия. Най-голямата мафия в една държава. Бос, който управлява тази мафия в продължение на 10 години. Бос, който е известен с това, че най-добре и най-гъвкаво усвоява обществени поръчки чрез създадените за това схеми“, заяви Йончева и поясни, че става въпрос за босът на сицилианската мафия Бернардо Провенцано. „Какво направи босът на България, който в продължение на 10 години управлява нашата родина. За 10 години, бъдейки в ЕС, ние имахме невероятния шанс да превърнем България в едно добро и достойно място за живеене. С милиардите, които получихме от ЕС, ние трябваше да имаме европейски пътища, европейска здравна система, европейско качествено образование, свободни медии, свободна конкуренция. Къде сме днес?“, попита тя. „Пътищата ремонт - след ремонта.  Най-неграмотните в Европа, а бяхме в челните редици по грамотност, имаме 60% функционална неграмотност“, коментира Йончева и посочи, че журналистиката е била на едно място по свобода на словото с Франция, а днес е на едно от последните. „В България управлява най-антиевропейската организация, която е имало. Стигнахме на дъното на ЕС по всички показатели. Босът, който днес управлява България казва, че в България има корупция, както навсякъде в Европа. И е прав. Проблемът в България не е корупцията, а огромният грабеж“, заяви още Елена Йончева и отчете, че става въпрос за 11 млрд. евро. По думите й в страната ни има пълзящ авторитаризъм. „Тази част от българската история ще бъде запомнена като режимът на една шайка, на една организирана престъпна група. Единствено левицата, най-голямата опозиционна партия в България може днес да свали този режим. Това не е лесно“, обяви тя. „Бих искала да се обърна към всички вас и към медиите, към журналистите. Знам, че свободата се отстоява изключително трудно. Знам, че работите в изключително сложни условия. Знам, че журналистическата професия е изключително трудна професия в наши дни. И въпреки всичко в големите медии останаха достойни журналисти“, заяви Йончева. Тя посочи, че са останали журналисти и в малките медии.  \r\nДеница КИТАНОВА", "date": "2019.01.26", "title": "Елена Йончева, БСП: Единствено левицата може да свали режима на една шайка, на организираната престъпна група"}
{"url": "http://www.focus-news.net/news/2019/01/26/2616604/mvr-politsiyata-zadarzha-44-godishen-dilar-na-narkotitsi-sled-spetsaktsiya-v-panagyurishte.html", "text": "Дилър на наркотици и негов клиент са задържани при спецакция на служители от районното управление в Панагюрище. Това съобщиха от пресцентъра на  МВР . Операцията е проведена през изминалите 48 часа на територията на средногорския град. Първоначално екипите проверили стая в местен хотел, където установили 26-годишен старозагорец. У него криминалистите открили близо 39 грама суха марихуана. Паралелно с това полицаите засекли лек автомобил, управляван от столичанин на 44 г. Мъжът пренасял във возилото 120 грама суха листна маса, която също реагирала положително на марихуана. Той бил тестван с дрегер и пробата му за употреба на наркотици се оказала положителна. Случаят е докладван на Районната прокуратура в средногорския град, а полицаите продължили работата по случая. След взаимодействие с екипи от 8-о РУ -СДВР, е извършено претърсване в жилището на криминално проявения 44-годишен в столицата. Там са открити още близо над 2 килограма суха марихуана в буркани. С постановление на прокурор срокът на задържане на дилъра е удължен със 72 часа. Продължават оперативните и процесуални действия по документиране на престъпната му дейност.", "date": "2019.01.26", "title": "МВР: Полицията задържа 44-годишен дилър на наркотици след спецакция в Панагюрище"}
{"url": "http://www.focus-news.net/news/2019/01/26/2616597/washington-examiner-donald-tramp-podpisa-zakon-s-koyto-podnovi-vremenno-deynostta-na-amerikanskoto-pravitelstvo.html", "text": "Президентът на САЩ Доналд Тръмп подписа закон, с който временно сложи край на частичното спиране на дейността на правителството, което беше и най-дългото в историята на страната, пише  електронното издание на вестник Washington Examiner . \r\nОколо 800 хиляди държавни служители бяха пуснати в отпуск или работеха без заплащане по време на 35-дневния „шътдаун“. \r\nЗаконопроектът финансира правителството до 15 февруари и позволява на държавните служители да получат заплатите си за последния месец. Той не включва финансиране за стена по границата между САЩ и Мексико, която Тръмп направи централна част от президентската си кампания през 2016 г. \r\nСлед петседмичен застой за финансиране на стената, Тръмп отстъпи в петък, съгласявайки се временно да отвори правителството, ако Конгресът приеме законодателството. Камарата и Сенатът бързо приеха предложението, изпращайки го на Тръмп в петък вечер. \r\nАмериканският президент отрече, че е отстъпил на демократите за финансирането на граничната стена. \r\n„Това по никакъв начин не беше отстъпка. Просто беше грижа за милиони хора, които бяха силно засегнати от спирането на работата на правителството, с ясно съзнание, че след 21 дни, ако не се сключи сделка, то ще бъде подновено“, написа той в „Туитър“. \r\nПрессекретарят на Белия Дом Сара Сандърс заяви, че Тръмп ще започне изграждането на стената след три седмици, независимо дали Демократите искат да сключат сделка, или не. \r\nПревод и редакция:", "date": "2019.01.26", "title": "Washington Examiner: Доналд Тръмп подписа закон, с който поднови временно дейността на американското правителство"}
{"url": "http://www.focus-news.net/news/2019/01/26/2616606/gabrovo-mostra-ot-plat-proizvezhdan-ot-fabrika-prints-kiril-dariha-na-muzeya-v-grada.html", "text": "Мостра от плат, произвеждан от фабрика „Принц Кирил”, получи като дарение Регионален исторически музей – Габрово. Това съобщиха за  Радио „Фокус“ – Велико Търново  от културната институция. Ценният материал е предоставен от Веселина Игнатова, чиито предци са търговци от Велико Търново, преселили се в Павликени и след това в Русе. За да развиват своята търговска дейност в крайдунавския град, те вземат мостри от габровски предприятия, между които се оказва и този топ плат на първата габровска памукотекстилна фабрика. \r\n„Дарението е ценно, тъй като във фонда на РИМ – Габрово досега не е постъпвала мостра на габровско предприятие – нито от периода преди 9 септември 1944 година, нито от времето на социализма. Върху плата има надпис, от който може да се види размера му, както и каталожният номер, чрез който да бъде поръчан. Над два метра е дължината, а ширината – метър и половина. Изписани са името на фабриката – „Принц Кирил” и на изделието – „Херкулес”. Цифрите са спецификациите на самия артикул“, посочват от Музея. \r\nМостреният плат на фабрика „Принц Кирил” е движима културна ценност, която може да бъде представяна в изложби с национален характер. \r\nНадежда КРЪСТЕВА", "date": "2019.01.26", "title": "Габрово: Мостра от плат, произвеждан от фабрика „Принц Кирил”, дариха на музея в града"}
{"url": "http://www.focus-news.net/news/2019/01/26/2616591/bedstveno-polozhenie-v-smolyansko-obzor-ii.html", "text": "Обстановката в  Смолянско  все още е усложнена, но върви към нормализация. Продължава разчистването на пътищата в областта.  Възстановено е движението в прохода Пампорово. Движението беше ограничено заради множество паднали дървета. Затруднения по пътя през Пампорово създадоха и автомобили, буквално изоставени от собствениците си в петък. В момента от курорта туристи се извеждат контролирано в посока Проглед и Чепеларе. \r\nЗаедно с горските стопанства, полиция, пожарна, държавното стопанство и фирмите, има над 100 единици техника, около 500 човека са ангажирани с дейностите по отстраняването на последиците от  интензивните снеговалежи в областта. Няма бедстващи хора. Уточнен е редът как ще се оказва спешна медицинска помощ на хората, които подлежат на хемодиализа или са хронично тежко болни. Няколко сигнала за свлачища са подадени в района на Община Баните. При едно от тях е пропадал път, в следствие на това се е получило срутване на малка необитаема къща при село Малка Арда. При инцидента няма пострадали. Много населени места в района нямат електрозахранване.  \r\nОт ЕСО уточниха, че повече от денонощие екипите им работят за възстановяване на електрозахранването на п/ст 110kV „Широка поляна\" и включването на ЕП 110 kV „Ровно\". П/ст 110 kV „Широка поляна\" обслужва ел. захранването в района на Доспат и Сърница. Други 5 екипа на дружеството работят за възстановяване на авариралите електропроводи 110kV в района на Банско и между Северни Родопи и Смолян. При тях има осигурено алтернативно ел. захранване и изключването им вследствие на обилния снеговалеж не довело до лишаване от ел. захранване на потребители. Причината за авариите са паднали дървета и обледяване на проводниците вследствие на обилния снеговалеж. \r\nВ 7 области на страната е в сила жълт код за валежи от дъжд и сняг. В областите Благоевград, Пазарджик, Пловдив и Смолян е в сила предупреждение за сняг и поледици. В Стара Загора, Хасково и Кърджали е в сила жълт код за обилни валежи, предимно от дъжд.  \r\nВ  Благоевградско  придвижването по пътищата става при зимни условия.  \r\nВ  Пазарджишко  без ток са град Сърница, селата Грашево, Пашово, Света Петка, Цветино, Биркова и Кръстава в община Велинград, селата Нова махала и Фотиново в община Батак, както и местностите Беглика, Юндола и Куртово.  Причината за спирането на електрозахранването на някои места са скъсани далекопроводи от тежкия и мокър сняг. \r\nНа Околовръстния път в  Монтана  се образува километрична опашка от тежкотоварни автомобили.  Причината - старият път беше затворен заради почистване на Витиня.  \r\nВ  Софийско  движението на автомобили се извършва нормално при зимни условия. Участъците от автомагистралите „Хемус“ и „Тракия“, обслужвани от Областната дирекция, са обработени и почистени. Водачите трябва да се движат с повишено внимание и съобразена скорост по АМ „Тракия“ поради наличие на много места с опасност от възникване аквапланинг. Проходът Петрохан е проходим при зимни условия, няма снеговалеж към момента. Главният път Е-79 също проходим. Главен път I-6 от Елин Пелин до прохода Гълъбец се опесъчава, продължава отстраняването на обледени клони, надвиснали над пътното платно. Движението трябва да се осъществява с повишено внимание. В частта от прохода Гълъбец до Пирдоп има частични заледявания и дъжд. Пътят София – Самоков - Боровец е опесъчен, проходим при зимни условия.", "date": "2019.01.26", "title": "Бедствено положение в Смолянско (ОБЗОР II)"}
{"url": "http://www.focus-news.net/news/2019/01/26/2616598/oblastniyat-upravitel-na-kardzhali-nikola-chanev-nyama-bedstvashti-hora-i-naseleni-mesta-bez-tok.html", "text": "Няма бедстващи хора и населени места без ток. Това съобщи за  Агенция „Фокус“  областният управител на Кърджали Никола Чанeв. Той обясни, че навсякъде в общината валежите са спрели. „В последното денонощие по-интензивни валежи имаше през нощта. В Община Кирково достигнаха 70л./кв.м., а в Община Ардино около 63 л./кв.м. Навсякъде другаде бяха по-слаби валежите“, посочи областният управител и допълни, че в областния град валежите са били почти незначителни  - 12л/кв.м. Никола Чанев съобщи още, че в областта няма сериозни поражения заради метеорологичната обстановка. „Имаше разрушена част от водоскок в едно Ардинско село, но общината е изпратила техника и проблемът е отстранен“, каза областният управител. „Увеличен е обемът на реките най-вече заради обилните снеговалежи в западните части на Родопите. Няма нищо притеснително на този етап. Следят се и малките язовири. Уведомени са общините. Следят се и двата големи язовира– Кърджали и Студен кладенец“, каза още Чанев. \r\nТеодора ПАТРОНОВА", "date": "2019.01.26", "title": "Oбластният управител на Кърджали Никола Чанeв: Няма бедстващи хора и населени места без ток"}
{"url": "http://www.focus-news.net/news/2019/01/26/2616602/bloomberg-bank-af-ingland-ne-dade-na-venetsuela-zlatoto-y-na-stoynost-12-miliarda.html", "text": "„Банк ъф Ингланд“ отказа на правителството на Венецуела да му даде неговото злато на стойност $1,2 милиарда, съобщи  Bloomberg . \r\nРешението на банката да отхвърли искането на представителите на президента на Венецуела Николас Мадуро е взето предвид това, че Вашингон призна лидера на венецуелската опозиция Хуан Гуайдо за президент на страната. \r\nДиректорът на Централната банка на Венецуела Калисто Ортега се е срещнал с представители на „Банк ъф Ингланд“ през декември, за да обсъди с тях изтеглянето на златото, но не е успял да ги убеди, отбелязва американската агенция. \r\nВалутните резерви на Венецуела са на стойност общо $8 милиарда. \r\nПревод и редакция:", "date": "2019.01.26", "title": "Bloomberg: „Банк ъф Ингланд“ не даде на Венецуела златото й на стойност $1,2 милиарда"}
{"url": "http://www.focus-news.net/news/2019/01/26/2616609/plovdiv-premierata-na-postanovkata-odisey-shte-e-parvoto-golyamo-kulturno-sabitie-sled-otkrivaneto-na-plovdiv-evropeyska-stolitsa-na-kulturata-2019.html", "text": "Премиерата на театралната постановка „Одисей“ ще е първото голямо културно събитие в града след откриването на „Пловдив – Европейска столица на културата 2019“, предаде репортер на  Радио „Фокус“ – Пловдив . Премиерата ще бъде от 19.00 часа на 27 и 28 февруари в голямата зала на Драматичен театър – Пловдив. Спектакълът е в сътрудничество с Националния театър на Гърция, включени са музикантът и композитор Янис Пантазис и режисьорът Тео Абазис, както и творци от други балкански и средиземноморски страни. В постановката са използвани стихове от Кавафис, Сеферис и Смирненски. \r\n„Одисей“ е спектакъл за пътя на сърцето, което всеки човек носи. Героят, изправен пред своето дълго завръщане в родната Итака, има неукротим дух на откривателство, смело застава срещу перипетиите, сам предизвиква неизвестното, плаща високата цена на познанието, води жертвен спор с боговете за правото да има собствена съдба. Пътуващият, преминаващият граници, лутащ се и завръщащ се човек е метафора на цивилизационното неспокойство. През този образ се виждат историческите странствания на човешкото племе, временните му пропадания, сънищата му, изпълнени с блясък, страх, неразбиране и приемане. В центъра на спектакъла стои съдбата на човека, който не може да живее самотно, участта му е винаги да преплита живота си с този на съседите и техните истории. Станът на Пенелопа тъче и преплита нишките на индивидуалните съдби в мощните и красиви цветове на цивилизацията“, гласи анонса на Драматичен театър – Пловдив. \r\nВ спектакъла участват Константин Еленков, Стилиян Желязков, Добрин Досев, Алексей Кожухаров, Ивайло Христов, Симеон Алексиев, Ивана Папазова, Елена Кабасакалова, Маргита Гошева, Тодор Дърлянов, Радина Думанян, Троян Гогов, Деян Георгиев, Петър Дочев, Василена Винченцо, Калоян Трифонов, Димитър Банчев, Венелин Методиев, Георги Богданов, Румен Драганов, Мария Сотирова, Боряна Братоева, Патриция Пъндева, Славена Зайкова, Биляна Георгиева, Аделина Желязкова, Надежда Колева, Йоана Кирчева, Таня Стоунс, Пламена Божилова, Красимир Василев, Стилиян Стоянов, Георги Сиркатов, Атанас Апостолов, Валери Георгиев и Павел Сапунджиев. \r\nТони МИХАЙЛОВ", "date": "2019.01.26", "title": "Пловдив: Премиерата на постановката „Одисей“ ще е първото голямо културно събитие след откриването на „Пловдив – Европейска столица на културата 2019″"}
{"url": "http://www.focus-news.net/news/2019/01/26/2616608/kristina-krasteva-psiholog-ot-varna-revnostta-e-izraz-na-kriza-v-identichnostta-na-choveka-koyto-revnuva.html", "text": "Ревността е израз на криза в идентичността на човека, който ревнува. Това каза в интервю за  Радио „Фокус“ – Варна  психологът Кристина Кръстева. По думите ѝ проявленията на ревност зависят от несигурността в самия човек, който дава израз на несигурността си - някой да вземе мястото, което по правило му се полага. \"Това се дължи на факта, че всеки дълбоко в себе си вярва, че от него по-хубав на света няма. Ето това е нарцистичното преживяване – ние сме най-великите, ние сме най-прекрасните“, съобщи Кристина Кръстева. Според нея кризата на личността започва от юношеската възраст и директно е свързана с авторитетната фигура в живота на детето. „Когато говоря за идеята за кризата в личността, трябва да се върна назад във времето, където това се проявява като най-силния и мощен процес – при тинейджърите в юношеска възраст. Тогава те много мощно го преживяват. Тогава реално всяко едно подрастващо дете се сблъсква с няколко предизвикателства. Влиза в криза с привързаността с близките и родителите си, после влиза в криза със сексуалитета и влиза на свой ред в криза с авторитета. Тук стигам вече до съществената част, че за да осъществяваме пълноценни връзки с друго същество, ние трябва да го виждаме като личност и той за нас по някакъв начин да представлява авторитет“, каза още психологът. Според нея в такива случаи ревнивият партньор в дадена връзка изпитва озлобление към собствената си невъзможност да се промени. \"Ревнивият човек всъщност е човек, който изпитва и озлобление по някакъв начин. Но озлоблението е насочено към самите нас, защото ние разбираме, че сме всичко друго само не и това, което бихме искали да бъдем. Искаме да бъдем различни, но нямаме силата и не знаем как да го направим“, допълни Кристина Кръстева. \r\nБояна АТАНАСОВА", "date": "2019.01.26", "title": "Кристина Кръстева, психолог от Варна: Ревността е израз на криза в идентичността на човека, който ревнува"}
{"url": "http://www.focus-news.net/news/2019/01/26/2616603/pazardzhik-10-naseleni-mesta-v-rodopskata-chast-na-oblastta-ostavat-bez-tok.html", "text": "10 населени места в Родопската част на област Пазарджик остават без ток, съобщиха от  електроразпределителното дружество  в областта. В община Велинград без електричество са селата Грашево, Пашови, Света Петка, Цветино, Биркова, Кръстава. В община Батак – селата Нова махала и Фотиново, в община Брацигово – селата Розово и Равногор. Освен населените места, без електричество са и местностите „Юндола“, „Куртово“, „Беглика“ и „Цигов чарк“.", "date": "2019.01.26", "title": "Пазарджик: 10 населени места в Родопската част на областта остават без ток"}
{"url": "http://www.focus-news.net/news/2019/01/26/2616601/oblastniyat-upravitel-na-blagoevgrad-biser-mihaylov-chastichno-e-prekasnato-elektrozahranvaneto-v-obshtinite-gotse-delchev-i-belitsa.html", "text": "Частично е прекъснато електрозахранването в общините Гоце Делчев и Белица. Това каза за  Радио „Фокус“- Пирин  Бисер Михайлов, областен управител на Благоевград. Екипи на ЧЕЗ от София и Кюстендил са командировани, за да могат да се справят със ситуацията. „Имаме няколко паднали стълбове. Eкипите срещат изключително затруднение за възстановяването им заради обилния снеговалеж и дълбокия сняг в района. Имам уверение от ЧЕЗ, че ще се работи докато се възстанови електроснабдяването“, заяви Михайлов. Той посочи, че пътните участъци на територията на област Благоевград са нормално проходими, а снегопочистващата техника не спира да работи. „Към момента няма значително повишение на основните реки Струма и Места. Малко е повишението в района на долния отток на Места, в посока Гоце Делчев. Засега няма критични повишения на нивата на реките“, съобщи областният управител и уточни, че нивата на реките и язовирите се наблюдават денонощно. \r\nЛора КАЛЧЕВА", "date": "2019.01.26", "title": "Областният управител на Благоевград Бисер Михайлов: Частично е прекъснато електрозахранването в общините Гоце Делчев и Белица"}
{"url": "http://www.focus-news.net/news/2019/01/26/2616611/andrey-novakov-deputat-gerbenp-okolo-80-ot-publichnite-investitsii-u-nas-idvat-ot-es.html", "text": "Около 80% от публичните инвестиции у нас идват от ЕС и това е факт благодарение на активната работа на правителството с премиер Бойко Борисов. Това заяви евродепутатът от ГЕРБ/ЕНП Андрей Новаков в рамките на организираната от МГЕРБ-Варна регионална конференция на тема „Развий потенциала си в България”, съобщиха от пресцентъра на  ПП ГЕРБ – Варна .  \r\n„Независимо от фалшивата новина, че европарите свършват след 2020 г., истината е, че средствата за България са с 8% повече”, изтъкна българският евродепутат и увери, че работи за повече пари за регионите, повече финансови стимули за обезлюдяващите райони и по-лесен достъп до европейско финансиране. „Резултатите от европейските програми са видими и се справяме значително по-добре от много други държави в ЕС”, отбеляза евродепутатът от ГЕРБ/ЕНП и насърчи младежите да използват възможностите на европрограмите, за да реализират идеите си и да развиват потенциала си. \r\nАндрей Новаков коментира, че инициираната от него първа българска европейска програма A.L.E.K.O. все още е отворена. „Тя осигурява на младите хора възможност за стипендии и стаж в големи компании в Силициевата долина, Израел, Сингапур, където да трупат знания и опит”, каза още той. \r\nВ дискусията с младежите Андрей Новаков бе категоричен, че двамата с колегата му в ЕП Емил Радев продължават битката с двойните стандарти при храните в ЕС. „Много хора станаха борци по темата, а ние се ангажирахме с нея на дела и постигнахме реални резултати. Вече е факт първата европейска програма на стойност 1,3 млн. евро, която подпомага провеждането на мащабни изследвания в държавите-членки и на информационни кампании за наличието на подвеждащи и нелоялни търговски практики”, изтъкна евродепутатът. \r\nВъв форума се включиха представители на местната и държавната власт, на неправителствения сектор, IT индустрията и студентската общност. Освен от Варна и областта, сред участниците имаше младежи и от Добрич, Разград, Русе, Силистра, Търговище, Шумен.", "date": "2019.01.26", "title": "Андрей Новаков, депутат ГЕРБ/ЕНП: Около 80% от публичните инвестиции у нас идват от ЕС"}
{"url": "http://www.focus-news.net/news/2019/01/26/2616614/plovdiv-hor-evmolpeya-shte-bade-chast-ot-praznika-na-etnicheskite-balgari-v-sarbiya.html", "text": "За пореден път пловдивската девическа хорова формация „Евмолпея” с диригент д-р Рада Славинска е поканена да реализира празника на етническите българи в Сърбия, който се провежда през уикенда. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Вече седма Българиада пловдивският хор „Евмолпея“ представя младия български дух, красота и талант пред българите зад граница. Тази година момичетата от хора са подготвили изцяло българска програма с акцент върху фолклорните обработки, също много танци, мизансцен и атрактивно и емоционално поднасяне на своите песни. На път към Западна Европа, хор „Евмолпея“ винаги е организирал концерти из цяла Сърбия – Ниш, Белград, Нови сад, Зреняник, Бело блато, Иваново, Кула, Сремски Карловци и други. Към днешна дата те имат записани в биографията си 34 самостоятелни концерта в Сърбия. На техни концерти са присъствали дипломатите от Българското посолство, начело с българския посланик.", "date": "2019.01.26", "title": "Пловдив: Хор „Евмолпея“ ще бъде част от празника на етническите българи в Сърбия"}
{"url": "http://www.focus-news.net/news/2019/01/26/2616613/kiril-traykov-ribar-ot-varna-prez-zimata-nay-kachestveniyat-ribolov-se-izvarshva-v-rekite.html", "text": "През зимата най-качествения риболов се извършва в реките. Това каза в интервю за  Радио „Фокус“ – Варна  Кирил Трайков, дългогодишен рибар от града. Той обясни, че най-голямото количество риба в студените дни може да бъде открито във вътрешните водоеми на страната. „Може би зимата е периодът, по време на който в реките се извършва най-качествен риболов от гледна точка на количество и на трофеи на риби. За съжаление, около Варна няма много големи реки, които са интересни с цел риболов. Изключвам река Камчия, която като цяло не е толкова често обитавана от такива интересни риби и самите представители там не са толкова многобройни“, съобщи Кирил Трайков. По думите му риболовът в близост до Варна е слаб през зимата, затова повечето страстни рибари трябва да пропътуват стотици километри до други реки в България. „Реките, които през зимните месеци извършват силен риболов в България, са Тунджа, Марица, Искър, Росица, Янтра“, поясни той. Според Трайков все още не може да се съди каква ще бъде 2019 година за риболова в страната, тъй като основната част от него се извършва през месеците от август до ноември. \r\nБояна АТАНАСОВА", "date": "2019.01.26", "title": "Кирил Трайков, рибар от Варна: През зимата най-качественият риболов се извършва в реките"}
{"url": "http://www.focus-news.net/news/2019/01/26/2616616/rusiya-v-oon-venetsuela-ne-e-zaplaha-za-mira-i-sigurnostta-ako-neshto-gi-zaplashva-tova-sa-agresivnite-deystviya-na-sasht-i-tehnite-sayuznitsi.html", "text": "Русия предложи собствен дневен ред на заседанието на Съвета за сигурност на ООН за Венецуела – намеса във вътрешните работи на страната, заяви в събота постоянният представител на Русия в световната организация Василий Небензя по време на изказването си на извънредното заседание, предава  ТАСС . \r\n„Русия не може да подкрепи опита на нашите американски колеги да проведат обсъждане на ситуацията във Венецуела“, заяви той. „Внасянето в дневния ред на въпрос с такава формулировка е също и груба злоупотреба с прерогативите на член на Съвета за сигурност, още повече постоянен“. „Венецуела не е заплаха за мира и сигурността. Ако нещо представлява заплаха за мира и сигурността, то това са агресивните действия на САЩ и техните съюзници, целящи свалянето на законно избран президент“, уверен е дипломатът. \r\nПо неговото мнение, СС трябва да разгледа тази ситуация „в контекста на заплаха за Венецуела“. \r\nПревод и редакция:", "date": "2019.01.26", "title": "Русия в ООН: Венецуела не е заплаха за мира и сигурността. Ако нещо ги заплашва, това са агресивните действия на САЩ и техните съюзници"}
{"url": "http://www.focus-news.net/news/2019/01/26/2616617/pazardzhik-prodalzhava-44-tiyat-mezhdunaroden-festival-zimni-muzikalni-vecheri.html", "text": "С камерен концерт продължава 44-тия Международен фестивал „Зимни музикални вечери“ в Пазарджик, предаде репортер на  Радио „Фокус“ – Пазарджик . Началото му е в 18.30 часа в зала „Маестро Георги Атанасов“ и включва изпълнения на Петър  Македонски  – тромпет и Надежда  Цанова – пиано. Програмата предвижда да прозвучат творби на Вагнер и Лист – Смъртта на Изолда (пиано), на Васил Казанджиев – Токата (пиано) и  други композитори. \r\nВаня НИКОЛОВА", "date": "2019.01.26", "title": "Пазарджик: Продължава 44-тият Международен фестивал „Зимни музикални вечери“"}
{"url": "http://www.focus-news.net/news/2019/01/26/2616615/the-wall-street-journal-liderat-na-venetsuelskata-opozitsiya-se-obyavil-za-prezident-sled-razgovor-s-mayk-pens.html", "text": "Лидерът на венецуелската опозиция Хуан Гуайдо се е обявил за временен президент на страната след обаждане на вицепрезидента на САЩ Майк Пенс, който го е уверил, че Вашингтон е зад него, съобщава  вестник The Wall Street Journal . \r\nСпоред информацията на източниците на изданието, „в нощта преди лидерът на опозицията да се обяви за временен президент, по телефона му се е обадил вицепрезидентът Майк Пенс“. Както отбелязва вестникът, „Пенс е обещал, че САЩ ще го подкрепят, ако той поеме юздите на управлението от Николас Мадуро, основавайки се на едно от положенията в Основния закон на тази южноамериканска страна“.ю \r\nВ публикацията се казва, че „това среднощно обаждане е привело в движение план, разработван в течение на предишните няколко седмици“. Той предвиждал признаването на Гуайдо за временен президент на републиката от САЩ и техните съюзници. Както отбелязва изданието, по-рано са се провели „преговори между официални лица от САЩ, съюзници, законодатели и ключови представители от венецуелската опозиция, включително със самия Гуайдо“. \r\nКакто се констатира в материала, някои американски чиновници са изразили опасения, че този план може да доведе до нестабилност и да постави под заплаха американските дипломати в Каракас. \r\nПо думите на източника на вестника, от самото начало на своето управление Тръмп е заявил, че счита Венецуела за един от приоритетите във външната политика, наред с Иран и КНДР. САЩ са започнали да разработват плана за Венецуела след победата на Мадуро на изборите. „В края на декември, началото на януари, започнаха да говорят с опозицията“, заяви източник на изданието от американската администрация. Към онзи момент опозицията се придържаше към мнението, че се нуждае от подкрепата на международната общност, за да може да повлияе на развитието на политическата ситуация във Венецуела и те казаха това на американските представители“. \r\nПо сведенията на изданието, американските законодатели от двете партии са подкрепили плана на Вашингтон през декември. В периода на зимните празници, държавният секретар на САЩ Майк Помпео се е срещнал с представители на страните-съюзници на САЩ и е обсъдил с тях ситуацията във Венецуела. На 2 януари той се е срещнал с колегите си от Бразилия и Колумбия. Освен това, на срещата с президента на Колумбия Иван Дуке, Помпео, както се твърди, е намекнал за това, какви намерения има Вашингтон спрямо Венецуела. \r\nНа 10 януари той е говорил с Гуайдо и му е обещал „тясно сътрудничество по пътя към демократичното бъдеще на Венецуела“. След това, на 15 януари, служителите в американската администрация са предприели мерки, за да координират плана със съюзниците, както и с лидера на опозицията. Помпео е провел разговор с външния министър на Канада Фридланд, а по-късно отново е позвънил на Гуайдо и го е уверил в подкрепата на САЩ> \r\nКакто отбелязва изданието, в момента САЩ следят внимателно развитието на събитията във Венецуела. Американските чиновници предполагат, че част от военните във Венецуела подкрепят опозицията. Вашингтон се опитва да установи връзка с представители на венецуелския бизнес. Също така администрация на САЩ предприема мерки, за да може Гуайдо да получи съхраняваните в американски банки средства, които принадлежат на Каракас. \r\nПревод и редакция:", "date": "2019.01.26", "title": "The Wall Street Journal: Лидерът на венецуелската опозиция се обявил за президент след разговор с Майк Пенс"}
{"url": "http://www.focus-news.net/news/2019/01/26/2616620/sport-sevilya-pobedi-levante-s-50.html", "text": "Севиля победи Леванте с 5:0 в мач от 21-ия кръг на испанската Примера дивисион, игран на стадион „Рамон Санчес Писхуан“ и се изкачи на трето място във временното класиране с 36 точки. Гостите са 10-и с 26 точки. По-късно днес ще играят Атлетико Мадрид срещу Хетафе, Леганес срещу Ейбар и Валенсия срещу Виляреал.", "date": "2019.01.26", "title": "Спорт: Севиля победи Леванте с 5:0"}
{"url": "http://www.focus-news.net/news/2019/01/26/2616618/varna-narodni-predstaviteli-ot-gerb-uchastvaha-v-regionalna-konferentsiya-na-tema-razviy-potentsiala-si-v-balgariya.html", "text": "Народните представители от ГЕРБ Галя Желязкова, Радостин Танев и Светлана Ангелова дискутираха на форум във Варна добри младежки практики. Депутатите участваха в организираната от МГЕРБ регионална конференция на тема „Развий потенциала си в България”, съобщиха от пресцентъра на  ПП ГЕРБ – Варна .  „С участието си в НПО сектора младите хора допринасят за развитието на активно гражданско общество”, коментира Галя Желязкова и сподели опит от работата си в младежка неправителствена организация. \r\n„Успешната работа по различни каузи в НПО сектора ме мотивира да се насоча към политиката”, каза колегата й Радостин Танев. Той постави акцент върху връзката на образованието с бизнеса, която се стимулира чрез законодателни инициативи. „Гласувахме промяна, която дава възможност до 20% от лекциите в университетите да се водят от хора от бизнеса”, припомни народният представител. Той отчете и силната роля на IT сектора за растежа на българската икономика и необходимостта младежите да развиват своите дигитални умения. \r\n„Правителството с премиер Бойко Борисов, както и политическа партия ГЕРБ дават зелена светлина и бърза писта за реализация на младите хора, включително и в управленските процеси в страната”, коментира на свой ред Светлана Ангелова, която поздрави организаторите на форума за ползотворната инициатива. \r\nАктуалните европейски програми в подкрепа на младежкото предприемачество бяха представени по време на конференцията от Виктория Маринова, управител на Областния информационен център – Варна. \r\nПредизвикателствата във връзка с дигитализацията и новите умения, необходими на съвременното общество, бяха във фокуса на презентацията, с която във форума участва и Галин Желязков, IT специалист и ментор на млади предприемачи. \r\nНад 100 младежи от Варна и областта, както и от Добрич, Разград, Русе, Силистра, Търговище и Шумен се включиха в регионалната конференция.", "date": "2019.01.26", "title": "Варна: Народни представители от ГЕРБ участваха в регионална конференция на тема „Развий потенциала си в България”"}
{"url": "http://www.focus-news.net/news/2019/01/26/2616605/kiril-dobrev-bsp-za-dve-godini-varnahme-samochuvstvieto-i-duha-na-partiyata.html", "text": "За две години върнахме самочувствието и духа на партията. Това каза заместник-председателят на БСП Кирил Добрев по време на заседанието на 49-тия конгрес на БСП, предаде репортер на  Агенция „Фокус“  . „Мене са ме учили да казвам истината и пак истината, за да не се налага след това да обясняваме последствията“, коментира той. „Искам да започна оттам, откъдето тръгнахме- 2 изключително трудни години. Върнахме самочувствието и духа на партията. Вярата, че БСП може отново да побеждава и да има решаваща роля в българския политически живот“, заяви Кирил Добрев. Заместник-председателят заяви, че става въпрос за две години, в които БСП е била принудена да взима тежки решения, дори екстравагантни. „През цялото това време ръководството на БСП усещахме вашата подкрепа и тя ни даваше много самочувствие и много сила. В резултат на тази взаимна подкрепа и мобилизация  стигнахме до една бърза, опияняваща победа на президентските избори. След нея последва изтрезняваща загуба на парламентарните. Днес от позицията на времето всеки може да направи своите изводи“, посочи Кирил Добрев и допълни, че отговорите трябва да стоят като обеца на ухото.  \r\nДеница КИТАНОВА", "date": "2019.01.26", "title": "Кирил Добрев, БСП: За две години върнахме самочувствието и духа на партията"}
{"url": "http://www.focus-news.net/news/2019/01/26/2616622/burgas-do-30-metra-e-namalena-vidimostta-na-dyulinski-i-obzorski-prohod-i-do-150-metra-v-rayona-na-tsarevo-i-malko-tarnovo-zaradi-magla.html", "text": "До 30 метра е намалена видимостта на Дюлински и Обзорски проход и до 150 метра в района на Царево и Малко Търново заради мъгла. Това съобщи за  Радио „Фокус“ – Бургас  дежурният от Областното пътно управление. В районите, където има мъгла, пътищата са мокри, в останалата част от областта са предимно сухи. Нормално натоварен е автомобилният трафик в областната пътна мрежа. Временно са въведени няколко ограничения за движение на МПС. Движението е ограничено за МПС над 10т. по път II-19 Банско – Гоце Делчев поради снегопочистване. Срок до 26.01.2019 г. Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 28.02.2019 г. Движението е ограничено за МПС над 10т. по път IІI-198 Гоце Делчев – Катунци поради снегопочистване. Срок до 26.0.2019 г. Нормално натоварен е трафикът по основните улици и булеварди в Бургас. По-интензивно се осъществява движението по основните бургаски улици и булеварди. Натоварено е по пътя в посока от и към ж.к. „Меден Рудник“. Натоварено е и по булевардите „Демокрация“, „Сан Стефано“, „Стефан Стамболов“ и „Тодор Александров“, както и в района на улица „Индустриална“ в посока ул.„Спортна“. По-интензивен е трафикът и по централните улици на града – „Иван Вазов“, „Христо Ботев“, „Генерал Гурко“, „Булаир“ и „Цар Симеон“. \r\nДеница ДИМИТРОВА", "date": "2019.01.26", "title": "Бургас: До 30 метра е намалена видимостта на Дюлински и Обзорски проход и до 150 метра в района на Царево и Малко Търново заради мъгла"}
{"url": "http://www.focus-news.net/news/2019/01/26/2616623/gabrovo-regionalnata-biblioteka-aprilov-palauzov-provede-bezplatno-obuchenie-po-nachalni-kompyutarni-umeniya-za-svoite-chitateli.html", "text": "Регионална библиотека „Априлов - Палаузов“ в Габрово проведе безплатно обучение по  начални компютърни умения за своите читатели. Това съобщиха за  Радио „Фокус“ – Велико Търново  от културната институция. Курсовете се проведоха на 22, 23 и 24 януари. В рамките на три дни габровци, предварително заявили своето желание, се запознаха с основни умения за работа с компютър, ползване на електронна поща, търсене на информация в Интернет, Скайп. Обучението проведоха инж. Мариана Трифонова и Ралица Чепелева. \r\n„Обученията за граждани са сред традиционните инициативи на Регионална библиотека „Априлов-Палаузов“, които се радват на голям интерес. Тази образователна услуга библиотеката предлага като възможност за възрастните хора да преодолеят психологическата бариера от новите компютърни технологии и да продължат активния си социален живот, ползвайки съвременните средства за комуникации и търсене на информация“, посочват от габровската библиотека. Обучението се провежда в съответствие с целите на Програма “Глоб@лни библиотеки – България” – превръщането на библиотеките в съвременни информационни центрове, място за учене през целия живот и приобщаване на хората от всички възрасти към глобалното информационно общество. \r\nНадежда КРЪСТЕВА", "date": "2019.01.26", "title": "Габрово: Регионалната библиотека „Априлов-Палаузов“ проведе безплатно обучение по начални компютърни умения за своите читатели"}
{"url": "http://www.focus-news.net/news/2019/01/26/2616625/burgas-53-godishen-mazh-e-pochinal-sled-kato-e-skochil-ot-sedmiya-etazh-na-blok-v-k-s-zornitsa.html", "text": "На 26 януари около 15.40 ч. в Пето Районно управление - Бургас е получено съобщение за инцидент в района на бл. 3 в к-с „Зорница“, при който от апартамента си, разположен на седмия етаж във вх. 1, е скочил 53-годишен бургазлия. Това съобщиха от пресцентъра на  ОДМВР - Бургас . Своевременно към местопроизшествието се отправили полицейски служители и екип на „Спешна медицинска помощ“. Констатирана е смъртта на бургазлията, като тялото му е откарано за аутопсия в отделение „Съдебна медицина“ при УМБАЛ - Бургас. Установено е, че малко по-рано през деня бургазлията е посещаван от медицински екип, тъй като имал бъбречна криза. По случая е образувано досъдебно производство", "date": "2019.01.26", "title": "Бургас: 53-годишен мъж е починал, след като е скочил от седмия етаж на блок в к-с „Зорница“"}
{"url": "http://www.focus-news.net/news/2019/01/26/2616610/kiril-dobrev-bsp-utre-zapochvame-nominatsiite-za-evrodeputati-v-partiyata-neka-ne-pravim-kompromisi-i-da-izdignem-lichnosti-v-koito-obshtestvoto-ima-doverie.html", "text": "Утре започваме номинация за евродепутати в партията, нека не правим компромиси и да издигнем онези личности, в които обществото има доверие. Това каза заместник-председателят на БСП Кирил Добрев по време на заседанието на 49-тия конгрес на БСП, предаде репортер на  Агенция „Фокус“  .  „Както казва другарят Станишев- политиката е разговор за бъдещето. На финала сме на един дълъг и амбициозен процес да приемем „Визия за България“ и нашата европейска платформа“, посочи той. „Със самочувствие мога да кажа, че „Визия за България“ е плод на усилията на цялата активна членска маса. В резултат на това днес всеки, който се интересува от политика, е разбрал, че БСП има визия и че може да управлява България“, заяви Добрев. Той уточни, че БСП винаги са били царе на писането на документи. По думите му и визията и платформата са прекрасни документи. „Но това са само думи на бял лист и те ще останат само думи, ако ги няма хората, лицата, политиците, които ще бъдат гарант пред обществото, че думите се превръщат в дела“, коментира той. „Уважаеми другарки и другари, като говорим за хора, за личности, позволете ми един съвет като делегат от Годеч. От утре стартираме кампанията за номинации в БСП. Нека не правим компромиси. Нека издигаме онези личности, в които обществото има доверие и хората вярват. Дошло е време да извлечем поуките от спечелените президентски избори, но и от загубените парламентарни. Аз не съм склонен да участвам в кампания на сделки и тайни договорки. Не бих заложил крайният успех на партията пред личните амбиции на който и да било. Не го препоръчвам и на вас“, посочи Добрев. „Длъжни сме да се представим пред обществото с онези политици, които отговарят напълно на нашите послания. Когато говорим за борба с корупцията, този който изрича това послание, трябва да бъде емблемата на тази битка. Истинският начин да спечелим следващите избори е само ако има пълна симбиоза между посланията и политика, който ги изрича. Сигурен съм, че няма човек в тази зала, който да не е наясно, че резултатът от европейските избори е определящ за това ще има или не предсрочни парламентарни избори“, допълни още Кирил Добрев.  \r\n„Всички сме в една лодка от Корнелия Нинова до Милко Сиркьов от Сатовча. В една лодка сме и с общи усилия или ще обърнем нагласите на европейския вот, или нагласите ще обърнат нас. Само силната връзка помежду ни може да осигури онази синергия, която връща силата на БСП, която превръща БСП в първа политическа сила не просто на социологически проучвания. Нека не се заблуждаване, няма шанс да загубим европейските избори и само 6 месеца след това да спечелим местния вот. Европейските избори са обществения вот на недоверие срещу това правителство и нашата генерална репетиция за местните. Всичко това налага максимална мобилизация и включване в предизборния и изборен процес на целия общински потенциал“, заяви Добрев.  \r\nДеница КИТАНОВА", "date": "2019.01.26", "title": "Кирил Добрев, БСП: Утре започваме номинациите за евродепутати в партията- нека не правим компромиси и да издигнем личности, в които обществото има доверие"}
{"url": "http://www.focus-news.net/news/2019/01/26/2616607/kiril-dobrev-bsp-nyama-da-pozvolim-partiyata-da-se-prevrashta-v-zalozhnik-na-lichni-ambitsii-zashtoto-ne-stava-vapros-za-postove-a-za-127-godini-zhiva-istoriya.html", "text": "Няма да позволим партията да се превръща в заложник на лични амбиции, защото не става въпрос за постове, а за 127 години жива история. Това каза заместник-председателят на БСП Кирил Добрев по време на заседанието на 49-тия конгрес на БСП, предаде репортер на  Агенция „Фокус“ . По повод предстоящите евроизбори той коментира: „Срещу какво се изправяме в тази битка. От едната страна сме ние – БСП, които ни свързват идеи, идеали и традиции. От другата страна са хората, които ги свързват постове, власт и това, което всички винаги повтарят – страх. Да не изгубят работата си, да не изгубят бизнеса си, дори да не уволнят децата им. На пръв поглед битката изглежда абсолютно обречена“. „Днес обаче БСП има историческия шанс да бъде онази политическа сила, която може да прати ГЕРБ в забвение с подкрепата на всички онези, на които им е писнало и искат промяна. Нямаме право да пропиляваме този шанс“, подчерта Добрев. „Огледайте се, нека включим хора, които няма да ни предадат. Нашата партия е сложна. Няма защо да лъжа. Тя е жив организъм. 2019 г. е решаваща за БСП, всички ние независимо от различията, които имаме понякога, нямаме право да изпускаме този исторически шанс. Искам ясно и открито да заявя пред всички вас. Говоря от името на всички онези стотици обикновени партийни кадри по страната, които се занимават от сутрин до вечер с доброволната, неблагодарна партийна работа. Няма да допуснем никой да си решава вътрешнопартийните проблеми през изборния резултат на БСП“, каза още Кирил Добрев.  \r\nДеница КИТАНОВА", "date": "2019.01.26", "title": "Кирил Добрев, БСП: Няма да позволим партията да се превръща в заложник на лични амбиции, защото не става въпрос за постове, а за 127 години жива история"}
{"url": "http://www.focus-news.net/news/2019/01/26/2616627/plovdiv-staroplaninskiyat-sabor-da-stoplim-sartsata-si-s-vino-i-lyubov-shte-se-provede-kray-sopot-na-16-fevruari.html", "text": "Старопланинският събор „Да стоплим сърцата си с вино и любов“ ще се проведе край Сопот на 16 февруари. Това съобщиха за  Радио „Фокус“ – Пловдив  от Общината. Празничната програма започва от 11.00 часа в местността „Манастирска поляна“. Ще бъдат връчени награди на победителите в пет конкурса – за най-хубав Вазовски мустак, за най-добър местен винопроизводител на бяло и червено вино – реколта 2018 година, за най-добър производител на мезе, за най-добър авторски текст, посветен на виното и любовта, както и за най-младо семейство, сключило граждански брак в община Сопот. \r\nОрганизаторите уточняват, че мострите от вината трябва да бъдат в стъклени бутилки от 500 мл., като класацията на вината ще бъде направена от лаборатория на известна винарска изба. Мострите се приемат до 12 февруари в сградата на Данъчната служба. Текстовете за литературния конкурс трябва да бъдат поставени в голям запечатан плик, заедно с малък запечатан плик с името на автора в него, като творбите се изпращат от 28 януари до 12 февруари на адрес: ул. „Иван Вазов“ 57, II етаж, Център за работа с деца-Сопот. Комисия от литературоведи ще оцени и класира постъпилите творби. Оценката за най-вкусно домашно мезе ще бъде извършена на място от комисия. \r\nТони МИХАЙЛОВ", "date": "2019.01.26", "title": "Пловдив: Старопланинският събор „Да стоплим сърцата си с вино и любов“ ще се проведе край Сопот на 16 февруари"}
{"url": "http://www.focus-news.net/news/2019/01/26/2616630/sport-norvezhetsat-yohanes-byo-specheli-presledvaneto-ot-svetovnata-kupa-po-biatlon-v-antholts.html", "text": "Норвежецът Йоханес Бьо победи в преследването от Световната купа в италианския зимен център Антхолц. На второто място остана французина Антоан Гигона, а трети неговият сънародник Кантен Фийон Майе. Българинът Владимир Илиев завърши 25-и, което е най-доброто му класиране за сезона.", "date": "2019.01.26", "title": "Спорт: Норвежецът Йоханес Бьо спечели преследването от Световната купа по биатлон в Антхолц"}
{"url": "http://www.focus-news.net/news/2019/01/26/2616619/edinodushno-49-iyat-kongres-na-bsp-prie-deklaratsiya-v-podkrepa-na-elena-yoncheva-i-svobodata-na-slovoto.html", "text": "Единодушно 49-ият конгрес на БСП прие декларация в подкрепа на Елена Йончева и свободата на словото, предаде репортер на  Агенция „Фокус“ . Декларацията беше предложена на делегатите от лидера на БСП Корнелия Нинова в началото на заседанието.  В нея се посочва, че чашата на търпението към диктаторските напъни на кръговете на паралелната държава е преляла. „Няма да търпим опитите на бивши рекетьорски групировки и олигархични кръгове да решават бъдещето на страната, със задкулисни договорки да съсипват бъдещето на достойните и честни български граждани“, пише в декларацията. БСП е категорична, че няма да я сплашат. „Всички ние днес сме Елена Йончева. Истината идва. Насилието няма да мине“, се посочва още в декларацията. \r\nДеница КИТАНОВА", "date": "2019.01.26", "title": "Единодушно 49-ият конгрес на БСП прие декларация в подкрепа на Елена Йончева и свободата на словото"}
{"url": "http://www.focus-news.net/news/2019/01/26/2616632/plovdiv-povishena-opasnost-ot-svlichane-na-zemna-i-skalna-masa-ima-po-patishtata-v-planinskite-rayoni-na-oblastta.html", "text": "Трафикът на територията на Пловдивска област се осъществява с нормална интензивност към този час. Това съобщи за  Радио „Фокус“ – Пловдив  дежурният в Областното пътно управление. По-засилено автомобилно движение се отчита по пловдивския участък на АМ „Тракия“. Пътищата на територията на Пловдивска област са мокри и хлъзгави, но нормално проходими при зимни условия. Водачите трябва да шофират с повишено внимание и съобразена скорост, както и да не предприемат рискови маневри, призовават от Областното пътно управление. Заради валежите от дъжд е повишена опасността от свличане на земна и скална маса по пътищата в планинските райони, особено по направленията Асеновград - Смолян, Кричим - Стамболийски и Юговско ханче - Югово - Лъки - Здравец. \"Към този час няма информация за активизирали се свлачища или за паднали на пътното платно дървета\", каза дежурният. Екипи на Областното пътно управление са в готовност да реагират при нужда. Проходът Троян-Кърнаре остава затворен за движение на всички моторни превозни средства. До 31 януари ще остане забранено движението на всички моторни превозни средства по пътя Белица - Загражден - Давидково, в участъка от км 13 до границата с област Смолян при км 18. До 2 февруари остава забранено и преминаването на тежкотоварни моторни превозни средства над 12 тона по пътя Поповица - Болярци. Обходният маршрут е по път Поповица - Садово - Кочево - Болярци. Забранено е движението на камиони по-високи от 4 метра през тунелите по пътя Асеновград - Нареченски бани. \r\nТрафикът на територията на град Пловдив също се извършва нормално и без затруднения към този час. По-засилено автомобилно движение се отчита в централната градска част и по входно-изходните артерии. Пътните настилки на територията на града са мокри и хлъзгави. \r\nТони МИХАЙЛОВ", "date": "2019.01.26", "title": "Пловдив: Повишена опасност от свличане на земна и скална маса има по пътищата в планинските райони на областта"}
{"url": "http://www.focus-news.net/news/2019/01/26/2616629/pazardzhik-ostavat-v-sila-ogranicheniyata-za-tovarni-avtomobili-vavedeni-po-patishtata-batak-dospat-i-velingrad-sarnitsa.html", "text": "Остават в сила ограниченията за товарни автомобили, въведени по пътищата Батак - Доспат и Велинград - Сърница, съобщи за  Радио „Фокус“ – Пазарджик  дежурният в Областно пътно управление. По тези две отсечки е забранено движението на камиони с тегло над 12 тона с ремаркета и полуремаркета. В Родопската част на областта пътищата са проходими при зимни условия. Опасност от падащи камъни има по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.01.26", "title": "Пазарджик: Остават в сила ограниченията за товарни автомобили, въведени по пътищата Батак - Доспат и Велинград - Сърница"}
{"url": "http://www.focus-news.net/news/2019/01/26/2616612/ivitsa-dachich-uchudva-me-che-ne-iskat-i-sarbiya-da-si-smeni-imeto.html", "text": "Министърът на външните работи на Сърбия Ивица Дачич заяви в събота, че инициативата на най-голямата партия на босненските мюсюлмани – „Партията на демократическото действие“, за промяна на името на Република Сръбска не може да завърши успешно, защото противоречи на Конституцията на Босна и Херцеговина (БиХ), предава  скопското електронно издание „МКД“ . \r\nТой добави, че инициативата противоречи и на Дейтънския мирен договор, а всичко това представлява продължение на деструктивната антисръбска политика. „Учудва ме, че не искат и Сърбия да си смени името“, заяви Дачич. \r\nДипломатът добави, че Дейтънският договор е международно признат документ и че промяната на името на Република Сръбска по никакъв начин не е тема, по която може да се говори. „Нужна е промяна на Конституцията, но не може да се направи нищо без съгласието на трите народа и двата ентитета“, каза сръбският министър. \r\nДачич заяви, че подобни идея се използват с пропагандистка цел и за дестабилизация на БиХ. „Това е продължение на деструктивната политика и няма да излезе нищо от него“, подчерта той. \r\nПревод и редакция:", "date": "2019.01.26", "title": "Ивица Дачич: Учудва ме, че не искат и Сърбия да си смени името"}
{"url": "http://www.focus-news.net/news/2019/01/26/2616634/veliko-tarnovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на област Велико Търново, предаде репортер на  Радио „Фокус“ – Велико Търново . Времето е облачно. Температурата е 0 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма-Сливовица-Горско Ново село-Джулюница-Кесарево. \r\nПът Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nВ едната лента се осъществява движението в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонт. Дейностите трябва да приключат до 31 януари. \r\nНадежда КРЪСТЕВА", "date": "2019.01.26", "title": "Велико Търново: Мокри са пътните настилки на територията на областта"}
{"url": "http://www.focus-news.net/news/2019/01/26/2616635/reuters-talibanite-tvardyat-che-sasht-sa-se-saglasili-da-se-izteglyat-ot-afganistan-do-18-mesetsa.html", "text": "Представители на движението „Талибан“ заявиха, че преговарящите от САЩ в събота са се съгласили на споразумение, което предвижда изтегляне на чуждестранните сили от Афганистан в рамките на 18 месеца от подписването на договора, съобщава  Reuters . \r\nБританската агенция е получила тази информация от талибански източници, в края на продължилите 6 дни преговори със специалния представител на САЩ Залмай Халилзад в Катар, които имат за цел да се договори край на най-дългата война в историята на САЩ. \r\nТвърдението все още не е потвърдено от американската страна. Халилзад, както посочва агенцията, позовавайки се на два различни свои източника, е тръгнал към столицата на Афганистан Кабул, за да информира президента Ашраф Гани за резултатите от преговорите. \r\n„В рамките на 18 месеца чуждестранните сили ще се изтеглят и ще бъде приложено примирие, а тогава в действие могат да бъдат пуснати други аспекти от мирния процес“, е заявил източникът на „Ройтерс“, който е цитирал част от документа. \r\nПревод и редакция:", "date": "2019.01.26", "title": "Reuters: Талибаните твърдят, че САЩ са се съгласили да се изтеглят от Афганистан до 18 месеца"}
{"url": "http://www.focus-news.net/news/2019/01/26/2616636/emil-zlatev-yoga-instruktor-ot-varna-kogato-vatre-v-nas-ima-populatsiya-ot-vredni-mikroorganizmi-zapochva-da-se-skasyava-pauzata-sled-izdishvane.html", "text": "Когато вътре в нас има популация от вредни микроорганизми, започва да се скъсява паузата след издишване. Това каза в интервю за  Радио „Фокус“ – Варна  йога и карате инструкторът от Варна – Емил Златев. Според него правилното дишане, на което учи йогата, спомага за по-доброто здравословно състояние на човек. „Според статистическите и медицински данни, човек отделя най-големия брой токсини - от около 65 до 80 процента, през дробовете. Ако човек стои в затворени помещения, ако не диша дълбоко, ако не спортува, той направо си е ходеща бомба със закъснител и всеки вирус предизвиква така наречената настинка“, обясни Емил Златев. По думите на йога инструктора един от специфичните сигнали, че тялото ни може да се бори с някакъв вирус, е именно честотата на дишането. Той допълни, че организма е програмиран да прави малка пауза след всяко издишване, която се променя, когато човекът е болен. „Когато организмът започне да се разболява, когато вътре в нас има популация от вредни микроорганизми, започва да се скъсява паузата след издишване - т.е., разболяващият се или болен човек почти няма пауза след издишване. Докато здравият човек диша без да мисли, прави една голяма след издишването. Този феномен, или този механизъм на дишане се задълбочава в практиката по йога“, поясни инструкторът. Според него изучването и практикуването на специални техники за дишане води до засилване на имунитета, затова нито един от неговите ученици не се е оплаквал от симптоми на настинка и грип, въпреки епидемията в страната. „Когато това се тренира редовно, бъде вкарано в една система, наред с храненето и движението, имунитетът се повишава, защото имунните клетки зависят от кислорода и от отпадъчните вещества, които циркулират из тялото. Няма как да имаме силна имунна система, пък в кръвта ни да плуват мазни неща и отпадъци“, добави Емил Златев. \"В неделя клубът по йога организира тренировка на открито в Морската градина във Варна, както и влизане в морето на участниците\", съобщи инструкторът. \r\nБояна АТАНАСОВА", "date": "2019.01.26", "title": "Емил Златев, йога инструктор от Варна: Когато вътре в нас има популация от вредни микроорганизми, започва да се скъсява паузата след издишване"}
{"url": "http://www.focus-news.net/news/2019/01/26/2616633/afp-pompeo-predupredi-maduro-da-zashtitava-amerikanskite-diplomati-ne-probvay-nashata-reshimost.html", "text": "Държавният секретар на САЩ Майк Помпео предупреди президента на Венецуела Николас Мадуро да защитава посолството на САЩ, няколко часа преди изтичането на срока, даден на американските дипломати да напуснат страната, предава  AFP . \r\n„Нека бъде ясен на 100% - Президентът Тръмп и аз очакваме, че нашите дипломати ще продължат да получават защита, на която имат право според Виенската конвенция“, заяви Помпео на специалната сесия на Съвета за сигурност на ООН за Венецуела. \r\n„Не пробвайте решимостта на САЩ да защитава своите граждани“, предупреди той. \r\nПревод и редакция:", "date": "2019.01.26", "title": "AFP: Помпео предупреди Мадуро да защитава американските дипломати: Не пробвай нашата решимост"}
{"url": "http://www.focus-news.net/news/2019/01/26/2616637/veliko-tarnovo-okolo-60-novi-hranilki-za-ptitsi-sa-postavili-uchenitsi-ot-svishtovskite-uchilishta-tazi-zima-v-ramkite-na-kampaniyata-zrantse-lyubov.html", "text": "Около 60 нови хранилки за птици са поставили ученици от свищовските училища тази зима в рамките на кампанията „Зрънце любов“. Това съобщи за  Радио „Фокус“ – Велико Търново  Свилен Чешмеджиев, координатор на офиса на Българското дружество за защита на птиците в Свищов. Хранилките са поставени предимно в парковете на дворовете на училищата. „Може би броят им ще нарасне, тъй като и училища от съседни на Свищов населени места проявяват интерес към кампанията. Това е една много хубава кампания с оглед на това, че тази зима е много студена. По този начин много лесно можем да помогнем на малките дребни птички да оцелеят през зимните месеци“, допълни Свилен Чешмеджиев. Той отбеляза, че през последните години кампанията “Зрънце любов“ се радва на голям интерес. Тази година тя се организира за десети път. Целта е да се подпомогнат малките дребни пойни птички, които обитават градските паркове и градините в критичните за тях зимни месеци. \r\nНадежда КРЪСТЕВА", "date": "2019.01.26", "title": "Велико Търново: Около 60 нови хранилки за птици са поставили ученици от свищовските училища тази зима в рамките на кампанията „Зрънце любов“"}
{"url": "http://www.focus-news.net/news/2019/01/26/2616639/montana-dvizhenieto-po-pat-vidin-montana-v-uchastaka-smolyanovtsi-vinishte-vremenno-se-osashtestvyava-v-edna-lenta-poradi-katastrofiral-bus.html", "text": "Движението по път I-1 Видин – Монтана в участъка Смоляновци – Винище временно се осъществява в една лента поради катастрофирал бус. Това съобщиха от пресцентъра на  Агенция \"Инфраструктура\" . Трафикът се регулира от \"Пътна полиция\".", "date": "2019.01.26", "title": "Монтана: Движението по път I-1 Видин – Монтана в участъка Смоляновци – Винище временно се осъществява в една лента поради катастрофирал бус"}
{"url": "http://www.focus-news.net/news/2019/01/26/2616641/blagoevgrad-ostava-ogranichenieto-za-tovarni-avtomobili-nad-12-tona-na-prohoda-papaiz-chair.html", "text": "Остава ограничението за товарни автомобили над 12 тона на прохода Папаиз чаир. Това съобщиха за  Радио „Фокус“- Пирин  от Областно пътно управление - Благоевград. Паднали камъни и дървета все още затрудняват на места движението в Кресненското дефиле и проходите Предел и Папаз чаир. Над 30 машини почистват пътните артерии в областта. В цялата област се наблюдава зимна и снежна обстановка. Пътните настилки са мокри, хлъзгави и заснежени като се обработват. На по-високите и усойни места се наблюдава намалена видимост поради мъгла. На места пътните настилки са заледени и хлъзгави. \r\nЛора КАЛЧЕВА", "date": "2019.01.26", "title": "Благоевград: Остава ограничението за товарни автомобили над 12 тона на прохода Папаиз чаир"}
{"url": "http://www.focus-news.net/news/2019/01/26/2616640/api-trafikat-po-pat-i-1-sofiya-pernik-v-uchastaka-cherniya-kos-vladaya-pri-km-277-se-osashtestvyava-v-dve-ot-trite-lenti-poradi-patnotransportno-proizshestvie.html", "text": "Трафикът по път I-1 София – Перник в участъка \"Черния кос\" – Владая при км 277 се осъществява в две от трите ленти поради ПТП. Това съобщиха от пресцентъра на  Агенция \"Пътна инфраструктура\" . Движението се регулира от \"Пътна полиция\".", "date": "2019.01.26", "title": "АПИ: Трафикът по път I-1 София – Перник в участъка \"Черния кос\" – Владая при км 277 се осъществява в две от трите ленти поради пътнотранспортно произшествие"}
{"url": "http://www.focus-news.net/news/2019/01/26/2616642/pregled-na-mezhdunarodnite-novini-do-18-chasa-agentsiya-fokus.html", "text": "Представители на движението „Талибан“ заявиха, че преговарящите от САЩ в събота са се съгласили на споразумение, което предвижда изтегляне на чуждестранните сили от Афганистан в рамките на 18 месеца от подписването на договора, съобщава  Reuters . \r\nБританската агенция е получила тази информация от талибански източници, в края на продължилите 6 дни преговори със специалния представител на САЩ Залмай Халилзад в Катар, които имат за цел да се договори край на най-дългата война в историята на САЩ. \r\nТвърдението все още не е потвърдено от американската страна. Халилзад, както посочва агенцията, позовавайки се на два различни свои източника, е тръгнал към столицата на Афганистан Кабул, за да информира президента Ашраф Гани за резултатите от преговорите. \r\n„В рамките на 18 месеца чуждестранните сили ще се изтеглят и ще бъде приложено примирие, а тогава в действие могат да бъдат пуснати други аспекти от мирния процес“, е заявил източникът на „Ройтерс“, който е цитирал част от документа. \r\n***  Бившият главен преговарящ в диалога с Белград от страна на Прищина и бивш вицепремиер на Косово Едита Тахири заяви, че албанският премиер Еди Рама и президентите на Косово и Сърбия Хашим Тачи и Александър Вучич са въвлечени в опасен сценарий за промяна на границите, предава  македонският портал „А1 Он“ . \r\nПред тиранската телевизия „Ора Нюз“, Тахири заяви, че границите на Косово са неприкосновени. \r\n„Ние се борихме и за демократична система. Президентът не може да разполага със земята на Косово. Би било добре Тачи и Рама да се откажат сега. Господин рама има конституционно задължение, защото Албания призна независимостта на Косово, но има и национално задължение. Що се отнася до Тачи, ние му казахме,че греши и че ще дойде времето, когато ще разбере това. Само взаимно признаване между Косово и Сърбия като държави в сегашните граници ще донесе мир в региона“, оцени Тахири. \r\nТя приветства решението на албанския президент Илир Мета да не одобри постановлението за назначаване на ккосоваря Гент Цакай за министър на Европа и външните работи на Албания, тъй като по този начин той е изразил отношението си към промяната на границите. \r\n„Приветствам визионерската позиция на президента Мета, като ясна позиция срещи промяната на границите между Косово и Сърбия. Неизпълнението на декрета за Цакай е в духа на защита на Косово. Самият Рама влезе в тези опасни сценарии с Тачи и Вучич“, каза Тахири. \r\nТя добави, че с промяната на сегашния албански външен министър Дитмир Бушати, който не иска да променя границите, се потвърждава, че Рама назначава послушни и вредни хора и дори използва народа на Косово. \r\n***  Държавният секретар на САЩ Майк Помпео предупреди президента на Венецуела Николас Мадуро да защитава посолството на САЩ, няколко часа преди изтичането на срока, даден на американските дипломати да напуснат страната, предава  AFP . \r\n„Нека бъде ясен на 100% - Президентът Тръмп и аз очакваме, че нашите дипломати ще продължат да получават защита, на която имат право според Виенската конвенция“, заяви Помпео на специалната сесия на Съвета за сигурност на ООН за Венецуела. \r\n„Не пробвайте решимостта на САЩ да защитава своите граждани“, предупреди той. \r\n***  Русия предложи собствен дневен ред на заседанието на Съвета за сигурност на ООН за Венецуела – намеса във вътрешните работи на страната, заяви в събота постоянният представител на Русия в световната организация Василий Небензя по време на изказването си на извънредното заседание, предава  ТАСС . \r\n„Русия не може да подкрепи опита на нашите американски колеги да проведат обсъждане на ситуацията във Венецуела“, заяви той. „Внасянето в дневния ред на въпрос с такава формулировка е също и груба злоупотреба с прерогативите на член на Съвета за сигурност, още повече постоянен“. „Венецуела не е заплаха за мира и сигурността. Ако нещо представлява заплаха за мира и сигурността, то това са агресивните действия на САЩ и техните съюзници, целящи свалянето на законно избран президент“, уверен е дипломатът. \r\nПо неговото мнение, СС трябва да разгледа тази ситуация „в контекста на заплаха за Венецуела“. \r\n*** Лидерът на венецуелската опозиция Хуан Гуайдо се е обявил за временен президент на страната след обаждане на вицепрезидента на САЩ Майк Пенс, който го е уверил, че Вашингтон е зад него, съобщава  вестник The Wall Street Journal . \r\nСпоред информацията на източниците на изданието, „в нощта преди лидерът на опозицията да се обяви за временен президент, по телефона му се е обадил вицепрезидентът Майк Пенс“. Както отбелязва вестникът, „Пенс е обещал, че САЩ ще го подкрепят, ако той поеме юздите на управлението от Николас Мадуро, основавайки се на едно от положенията в Основния закон на тази южноамериканска страна“.ю \r\nВ публикацията се казва, че „това среднощно обаждане е привело в движение план, разработван в течение на предишните няколко седмици“. Той предвиждал признаването на Гуайдо за временен президент на републиката от САЩ и техните съюзници. Както отбелязва изданието, по-рано са се провели „преговори между официални лица от САЩ, съюзници, законодатели и ключови представители от венецуелската опозиция, включително със самия Гуайдо“. \r\nКакто се констатира в материала, някои американски чиновници са изразили опасения, че този план може да доведе до нестабилност и да постави под заплаха американските дипломати в Каракас. \r\nПо думите на източника на вестника, от самото начало на своето управление Тръмп е заявил, че счита Венецуела за един от приоритетите във външната политика, наред с Иран и КНДР. САЩ са започнали да разработват плана за Венецуела след победата на Мадуро на изборите. „В края на декември, началото на януари, започнаха да говорят с опозицията“, заяви източник на изданието от американската администрация. Към онзи момент опозицията се придържаше към мнението, че се нуждае от подкрепата на международната общност, за да може да повлияе на развитието на политическата ситуация във Венецуела и те казаха това на американските представители“. \r\nПо сведенията на изданието, американските законодатели от двете партии са подкрепили плана на Вашингтон през декември. В периода на зимните празници, държавният секретар на САЩ Майк Помпео се е срещнал с представители на страните-съюзници на САЩ и е обсъдил с тях ситуацията във Венецуела. На 2 януари той се е срещнал с колегите си от Бразилия и Колумбия. Освен това, на срещата с президента на Колумбия Иван Дуке, Помпео, както се твърди, е намекнал за това, какви намерения има Вашингтон спрямо Венецуела. \r\nНа 10 януари той е говорил с Гуайдо и му е обещал „тясно сътрудничество по пътя към демократичното бъдеще на Венецуела“. След това, на 15 януари, служителите в американската администрация са предприели мерки, за да координират плана със съюзниците, както и с лидера на опозицията. Помпео е провел разговор с външния министър на Канада Фридланд, а по-късно отново е позвънил на Гуайдо и го е уверил в подкрепата на САЩ> \r\nКакто отбелязва изданието, в момента САЩ следят внимателно развитието на събитията във Венецуела. Американските чиновници предполагат, че част от военните във Венецуела подкрепят опозицията. Вашингтон се опитва да установи връзка с представители на венецуелския бизнес. Също така администрация на САЩ предприема мерки, за да може Гуайдо да получи съхраняваните в американски банки средства, които принадлежат на Каракас. \r\n***  Президентът на САЩ Доналд Тръмп подписа закон, с който временно сложи край на частичното спиране на дейността на правителството, което беше и най-дългото в историята на страната, пише  електронното издание на вестник Washington Examiner . \r\nОколо 800 хиляди държавни служители бяха пуснати в отпуск или работеха без заплащане по време на 35-дневния „шътдаун“. \r\nЗаконопроектът финансира правителството до 15 февруари и позволява на държавните служители да получат заплатите си за последния месец. Той не включва финансиране за стена по границата между САЩ и Мексико, която Тръмп направи централна част от президентската си кампания през 2016 г. \r\nСлед петседмичен застой за финансиране на стената, Тръмп отстъпи в петък, съгласявайки се временно да отвори правителството, ако Конгресът приеме законодателството. Камарата и Сенатът бързо приеха предложението, изпращайки го на Тръмп в петък вечер. \r\nАмериканският президент отрече, че е отстъпил на демократите за финансирането на граничната стена. \r\n„Това по никакъв начин не беше отстъпка. Просто беше грижа за милиони хора, които бяха силно засегнати от спирането на работата на правителството, с ясно съзнание, че след 21 дни, ако не се сключи сделка, то ще бъде подновено“, написа той в „Туитър“. \r\nПрессекретарят на Белия Дом Сара Сандърс заяви, че Тръмп ще започне изграждането на стената след три седмици, независимо дали Демократите искат да сключат сделка, или не. \r\n***  Председателят на ВМРО-ДПМНЕ заяви, че ще подкрепи кандидата за президент, който бъде избран на конгреса на партията на 16-и февруари и подчерта, че няма намерение да си подаде оставката като лидер на основната опозиционна фракция при загуба на вота за държавен глава, предава  скопският телевизионен канал „Телма“ . \r\nМицковски обясни, че няма да фаворизира нито един от кандидатите, които изявят желание да се включат в надпреварата, но не пожела да отговори дали избраникът на ВМРО-ДПМНЕ трябва да е партийна, или непартийна личност. \r\nВ случай, че заедно с президентските избори ще се провеждат предсрочни парламентарни избори, лидерът на опозицията няма да приеме съкратени срокове за служебно правителство. \r\nКакто посочи Мицковски, само двама души са изявили желание да бъдат издигнати от ВМРО-ДПМНЕ. Единият е депутатът Владко Гьорчев, а другият е симпатизант на партията, чието име не е познато на обществеността. Вчера фракцията избра генералният секретар Игор Янушев за председател на републиканския изборен щаб. За председател на младежката организация е избран Йован Джаулевски. Изводът на Изпълнителния комитет е, че най-бързият и най-ефективен изход от кризата са предсрочните парламентарни избори, които трябва да се проведат заедно с президентските. \r\n*** Сирия обвини Турция, че нарушава споразумението за борба с тероризма, подписано в турския град Адана през 1998 година, както се разбира от заявление на сирийското министерство на външните работи, разпространено в събота, предава  ТАСС . \r\n„Турция продължава да оказва поддръжка на терористически формирования и окупира сирийска територия“, се казва в заявлението, цитирано от сирийската държавна агенция SANA. В него се отбелязва, че Анкара редовно нарушава постигнатите в Адана договорки от началото на кризата през 2011 година. На свой ред Сирия потвърждава, че продължава да спазва споразумението. \r\nРуската агенция припомня, че отношенията между Турция и Сирия в периода 1980 – 1990 година са крайно напрегнати, тъй като Анкара обвинява Дамаск, че подкрепя „Работническата партия на Кюрдистан“ (ПКК). През октомври 1998 година настъпва криза между двете страни и Турция дава на Сирия срок от 45 дни, в течение на който страната трябва да се откаже напълно от подкрепата за ПКК. През тази година Дамаск гони от страната лидера на ПКК Абдула Йоджалан, след което отношенията между двете страни се подобряват. На 20 октомври 1998 година преговорите между представителите на МВнР и МВР на двете страни завършват с подписване на съвместен протокол и споразумение по въпросите на сигурността в Адана. \r\n*** „С Преспанския договор и неговото прилагане се отвори пътят за по-добро бъдеще на македонските граждани, за забравяне на сънищата от миналото и за Балкани на възможности политическа стабилност които ще бъдат място със свързани съседи, зона на икономически просперитет и модел за интеграция.  Споразумението сложи край на епизод на незавършен мир на Балканите“, заяви в събота македонският премиер Зоран Заев, цитиран от  електронното издание на вестник „Нова Македония“ . \r\nС приемането и прилагането на разпоредбите на споразумението от Преспа, по думите му, победители са гражданите на двете страни, но също и на целия ни регион. Победители са, добави той, и онези, които се противопоставят на споразумението, защото за тях идва момент на просперитет, мир и приятелство. \r\nЗаев честити на своя гръцки колега Алексис Ципрас за „победното гласуване на Преспанския договор в парламента“, както и на членовете на парламентите на двете страни, „които избраха да дадат своя глас, с който побеждава бъдещето и с който се слага край на страха, който бе смятан за непреодолим“. \r\n„Решихме спор, който ни представяха като неразрешим. Моят приятел Ципрас и аз постигнахме споразумение миналото лято. Заедно нашите екипи, водени от външните министри, стигнаха до откровение - всяка страна трябва да даде нещо, така че всеки да може да получи много повече в замяна на това, което е дала. Сега имаме потвърдено истинско приятелство. От днес започваме с още по-голяма сила да сближаваме гражданите и народите на двете страни. Ние вече няма да гледаме на бъдещето като на фатална съдба, а като общ път, проправен с приятелски намерения и ценности, произтичащи от общите европейски ценности“, каза Заев в началото на форума \"Силна икономика - шанс за всички\", който се провежда във Велес. \r\n„Смелите граждани избраха да изгонят призраците от миналото и дадат на света Балкани, от които извират възможности и политическа стабилност, място със свързани съседи, зона на икономически бум, интеграционен модел. И Европа, и светът се нуждаят от стабилност и сътрудничество за решаване на глобалните проблеми, които са и наши проблеми“, заключи македонският премиер. \r\n***  Премиерите на Гърция и Македония Алексис Ципрас и Зоран Заев бяха номинирани за Нобеловата награда за мир за 2019 година от групите в Европарламента на „Социалистите и демократите“, „Зелените“ и „Обединената нордическа левица“, гласи ексклузивна информация, получена от  гръцката държавна агенция АНА-МПА  в събота. \r\nВ съвместно съобщение на трите групи се подчертава, че „Преспанския договор между Гърция и БЮРМ слага край на дългогодишния спор и донася стабилност на Западните Балкани“. \r\nЛидерите на трите партии отбелязват, че ратифицираният от парламентите на двете страни договор е „модел за мирно разрешаване на международни проблеми чрез диалог и взаимен компромис. Премиерите Зоран Заев и Алексис Ципрас имаха политическата смелост да прокарат споразумението въпреки съпротивата на националистите“. \r\nВ изявлението се казва, че „поради всички тези причини, ние подкрепяме номинацията на Зоран Заев и Алексис Ципрас от нобеловия лауреат Видед Бушамауи за Нобеловата награда за мир за 2019 година“. \r\nПредставяйки своята номинация в Скопие на 18 декември 2018 година, Бушамауи заяви, че Преспанския договор е модел за разрешаване на проблемите в бъдеще и неговата ратификация ще „изпрати силно послание, че диалогът е възможен“. \r\nВицепредседателят на Европейския парламент Димитрис Пападимулис и евродепутатът от СИРИЗА Стелиос Кулоглуу изиграха важна роля в инициативата, докато според информация на АНА повече европейски политици се очаква да подпишат съвместното изявление за номинацията за Нобелова награда на Ципрас-Заев. \r\nВ изявление пред гръцката държавна агенция, лидерът на групата GUE/NGL Габи Зимер заяви: „Бих искал да поздравя премиера Алексис Ципрас и премиера Зоран Заев за техния ангажимент и силна политическа воля за подписване и приключване на ратификацията на споразумението, което решава един от най-дългите и най-чувствителни въпроси в региона“ и добави, че споразумението е ясна победа срещу националистическите и популистки сили в двете страни. \r\nГрупата на социалистите и демократите в Европейския парламент от своя страна приветстваха ратифицирането на Преспанския договор от гръцкия парламент в петък, наричайки го „историческо споразумение“. \r\n„Сега най-накрая ще можем да кажем: Добре дошли в Република Северна Македония“, каза в писмено съобщение ръководителят на групата Удо Булман, добавяйки, че ратификацията доказва, че прогресивните политически сили са в състояние да решават дългогодишни разногласия и да правят трудни компромиси, които националистите или консерваторите не успяха да постигнат в продължение на почти три десетилетия. \r\nБулман също поздрави премиерите Алексис Ципрас и Зоран Заев за „историческото споразумение, което сега ще бъде изпълнено“ и добави, че е напълно наясно с напрежението, предшестващо гласуването в петък. \r\n„Да, това беше труден компромис“, каза евродепутатът и добави, че лидерите на двете страни доказаха, че „бъдещето на техните страни и добросъседски отношения са по-важни от краткосрочните ползи в проучванията на общественото мнение“. Той също така призова държавите-членки на ЕС да докажат, че тези, които постигат трудни компромиси се възнаграждават и призова ЕС да покани БЮРМ да „започне присъединителни преговори с Европейския съюз през юни 2019 г.“", "date": "2019.01.26", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/01/26/2616643/api-vazstanoveno-e-dvizhenieto-po-pat-ii-19-mesta-vets-momina-kula.html", "text": "Възстановено е движението по път II-19 Места – ВЕЦ „Момина кула“. Това съобщиха от пресцентъра на  Агенция \"Пътна инфраструктура\" .", "date": "2019.01.26", "title": "АПИ: Възстановено е движението по път II-19 Места – ВЕЦ „Момина кула“"}
{"url": "http://www.focus-news.net/news/2019/01/26/2616644/predstoyashti-sabitiya-v-stranata-za-27-yanuari-agentsiya-fokus.html", "text": "*** \r\nОт 9.30 часа в храм „Св. Николай“ в с. Вакарел, Негово преосвещенство Белоградчишки епископ Поликарп - викарий на Софийския митрополит ще оглави Архиерейска света Литургия.  \r\n*** \r\nМежду 11.00 и 13.00 часа пред хижа „Алеко“ ще се състои церемония по награждаване на победителите във „Витоша зимен фест“. \r\n*** \r\nОт 11.30 часа в катедрален храм „Св. Неделя“ ще се състои поклонение пред тленните останки на проф. д-р Никола Алексиев – един от доайените в лечението на белодробни болести у нас.  \r\n*** \r\nОт 12.00 часа на паметника на Съветската армия председателят на Градския съвет на БСП - София Калоян Паргов и проф. Ваня Добрева, заместник-председател на Градския съвет на БСП - София, ще поднесат цветя в памет на жертвите на Холокоста и ще се поклонят пред всички, които са се борили за победата над фашизма. \r\n*** \r\nОт 16.00 и 18.30 часа в салона на Драматичен театър „Адриана Будевска“ с премиера на постановката „Светлоносеца“ ще започне новият творчески сезон на Младежката театрална трупа „Валери и приятели“ към читалище „Асен Златаров 1940“ – Бургас. \r\n*** \r\nВ 7.00 часа в манастир „Живоприемни източник”, Негово високопреосвещенство Неврокопски митрополит Серафим ще отслужи Архиерейска св. Литургия по повод празника Пренасяне мощите на св. Йоан Златоуст. В 11.30  ще бъде открита изложба,  посветена на Неврокопския митрополит Борис в сградата на св. митрополия в гр. Гоце Делчев. След това ще се състои прожекция на филм от поредицата  „Път към Голгота“, посветен на митрополит Борис, след което ще бъдат прочетени доклади, посветени на делото и личността му  от доц. д-р Павел Павлов и гл. ас. д-р Венцислав Каравълчев от Богословския факултет на Софийски университет „Св. Климент Охридски“. \r\n*** \r\nОт 11.00 часа с поклонение и поднасяне на цветя на паметника на ген.-лейтенант А. Е. Цимерман ще бъдат отбелязани 141 години от освобождението на Добрич от османско владичество.  \r\n*** \r\nОт 14.00 часа в зала „Васил Караиванов“ на Община Карлово ще се проведе възпоменателно събитие, посветено на 27 януари - Международен възпоменателен ден на Холокоста.  \r\n*** \r\nОт 9.00 часа в катедралния  храм „Св. Богородица\", Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия ще оглави Архиерейска света Литургия.  \r\n*** \r\nВ 9.00 часа в митрополитския храм „Св. вмчца Марина” Знеполският епископ Арсений ще отслужи Архиерейска света Литургия.  \r\n*** \r\nОт 11.00 часа в Кукления театър ще се играе спектакълът „Джелсомино в страната на лъжците“ по Джани Родари. \r\n*** \r\nОт 17.30 часа в Регионалния пресклуб на БТА Движение „Да, България“ ще даде пресконференция, в която ще вземат участие  председателят на партията Христо Иванов и кандидатите за евродепутати.", "date": "2019.01.26", "title": "Предстоящи събития в страната за 27 януари (Агенция „Фокус“)"}
{"url": "http://www.focus-news.net/news/2019/01/26/2616646/aktualna-patna-obstanovka.html", "text": "Информация за Актуалната пътна обстановка, предоставена от  Агенция \"Пътна инфраструктура\" (АПИ) . І. Метеорологична обстановка: \r\nТемпературите са в интервала от - 4° до + 10°. Времето над страната е предимно облачно.  \r\nСлаб вятър духа в областите Бургас, Видин, Добрич, Кърджали и Плевен.  \r\nДъжд вали в област Кърджали, Пазарджик, както и в района на Гулянци /обл. Плевен/.  \r\nСняг вали в районите: на Попови Ливади, Голешево /обл. Благоевград/, „Троянски“ проход, Шипково, Априлци и Тетевен /обл. Ловеч/; Панагюрски колонии и Каратепе /обл. Пазарджик/, проход „Република“; Етрополе, Скравена, АМ „Хемус“ от Ботевград до Елешница, АМ „Тракия“ от км 50 до км 55 и Самоков /обл. София/.  \r\nПътните настилки са предимно мокри, по усойните и планински райони частично заледени, обработени и проходими при зимни условия. \r\nОграничена видимост поради мъгла: \r\n- до 50 м. в област Кърджали; както и в района на „Обзорски“ проход и „Дюлински“ проход. \r\n- до 100 м. в района на Гривица, Деков, Люляк и Вълчитрън /обл. Плевен/; Витиня /обл. София/. \r\n- до 150 м. в района на Босна и Малко Търново /обл. Бургас/; проход „Шипка“ ІІ. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г. \t \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nВременно е ограничено движението по път III – 108 АМ Струма - с. Рибник от км 0+000 до км 2+500  за МПС над 12 т.  поради ремонтни дейности.Участъка е сигнализиран с пътни знаци . Срок до 28.02.2019 г. ІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Превала“ - забранен за всички МПС. \r\n- „Пампорово“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Предел“ - отворен за всички МПС;  \r\n- „Рожен“ - забранен за МПС над 12 т. както и тегленето на ремаркета и полуремаркета. Леките МПС задължително с вериги. \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; ІV. Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т.  поради аварийни ремонтни дейности. Срок до 28.02.2019 г. \r\nПът IІI-198: Движението е ограничено за МПС над 10 т. по път IІI-198 Гоце Делчев – Катунци поради снегопочистване. Срок до 28.01.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Ограничава се движението по път ІІ-37 Батак – Доспат за МПС над 12 т. както и тегленето на ремаркета и полуремаркета. \r\nПът ІІI-843: Ограничава се движението по път ІІI-843 Велинград – Сърница за МПС над 12 т с ремаркета и полуремаркета, поради обилен снеговалеж. Срок до 27.01.2019 г. \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът III-623:  Ограничено движение по път III-623 Жабляно – Земен от км 46+000 до км 48+000 поради опасност от падащи камъни. Участъкът е сигнализиран с пътни знаци.  \r\nОбходен маршрут: път I-6 и по път III-6233 Байкалско – Блатешница.  Срок до 28.01.2019 г.      \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nПът III-706: Движението по път III-706 гран. Търговище – Ябланово – Тича от км 7+500 до км 20+700 се осъществява в една лента поради подмяна на мантинели. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-37: Път II – 37 Батак – Доспат ограничено движение на МПС с маса над 12 т. с ремаркета и полуремаркета. Срок до 27.01.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 27.01.2019 г. \r\nПът III-864: Ограничено е движението за всички МПС по път III-864 Смолян – Проглед поради снегопочистване и множество паднали дървета на пътното платно \r\nПът-8631: Ограничено е движението за всички МПС по път ІІІ-8631(Момчиловци – Славейно, местност Момина вода, от км 0+000 до км 5+993, поради паднали и падащи множество дървета. Срок до 27.01.2019 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; Всички МПС да се движат с вериги. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.01.26", "title": "Актуална пътна обстановка"}
{"url": "http://www.focus-news.net/news/2019/01/26/2616621/smolyan-elektrorazpredelenie-yug-dostavya-10-mobilni-generatora-za-nay-zasegnatite-ot-snegovalezhite-naseleni-mesta-v-rodopite.html", "text": "Електроразпределение Юг продължава дейности по възстановяване на електрозахранването в засегнатите от тежкия снеговалеж селища в Родопите. Обстановката продължава да бъде усложнена поради скъсани електропроводи и счупени стълбове от разпределителната мрежа. Това съобщиха от пресцентъра на  дружеството . В района на Смолян електрозахранването за редица села беше възстановено, като все още се работи по аварии в района на Момчиловци и Соколовци.  \r\nНай-тежка остава обстановката в района на общини Сърница, Борино, Доспат. Причината е авария на електропровод 110 kV (киловолта) на Електроенергийния системен оператор (ЕСО), поради която не могат да се извършват оперативни превключвания по мрежа 20 kV (киловолта) на Електроразпределение Юг.  С цел по-бързо възстановяване на снабдяването дружеството осигури общо 10 мобилни агрегата за най-засегнатите селища. Четири от агрегатите вече осигуряват електроенергия за гр. Сърница.  \r\nЗа отстраняване на повредите Електроразпределение Юг е мобилизирало повече от 120 души за справяне със ситуацията. Всички групи са оборудвани с техника и материали, включително и снегоходки, както и резачки за отстраняване на паднали дървета. Налице е и допълнителна специализирана техника – моторни шейни и АТV за трудно достъпните места.  \r\nВ Електроразпределение Юг функционира Кризисен щаб за по-добра координация на възстановителните дейности.", "date": "2019.01.26", "title": "Смолян: Електроразпределение Юг доставя 10 мобилни генератора за най-засегнатите от снеговалежите населени места в Родопите"}
{"url": "http://www.focus-news.net/news/2019/01/26/2616647/api-vazstanoveno-e-dvizhenieto-po-patya-sofiya-pernik-v-uchastaka-cherniya-kos-vladaya-pri-km-277.html", "text": "Възстановено е движението по път I-1 София – Перник в участъка \"Черния кос\" – Владая при км 277. Това съобщиха от пресцентъра на  Агенция „Пътна инфраструктура“ .", "date": "2019.01.26", "title": "АПИ: Възстановено е движението по пътя София – Перник в участъка \"Черния кос\" – Владая при км 277"}
{"url": "http://www.focus-news.net/news/2019/01/26/2616648/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kalotina.html", "text": "Интензивен е трафикът за товарни автомобили на изход на ГКПП „Калотина“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата с Македония, Гърция, Румъния и Турция трафикът е нормален на всички гранични контролно-пропускателни пунктове.", "date": "2019.01.26", "title": "ГД „Гранична полиция“: Интензивен е трафикът за товарни автомобили на изход на ГКПП „Калотина\""}
{"url": "http://www.focus-news.net/news/2019/01/26/2616649/afp-mayk-pompeo-prizova-stranite-da-prekasnat-targoviyata-si-s-venetsuela.html", "text": "Държавният секретар на САЩ Майк Помпео в събота призова всички държави да прекъснат финансовите си отношения с Венецуела и ги призова да признаят за президент на страната лидера на опозицията Хуан Гуайдо, предава  AFP . \r\n„Също така се надяваме, че всички държави ще прекъснат финансовите си отношения с режима на Мадуро и ще направят така, че тези средства да попаднат в ръцете на законните управници на тази държава“, заяви Помпео пред журналистите след обръщението си пред Съвета за сигурност на ООН. \r\nПревод и редакция:", "date": "2019.01.26", "title": "AFP: Майк Помпео призова страните да прекъснат търговията си с Венецуела"}
{"url": "http://www.focus-news.net/news/2019/01/26/2616626/sitel-makedoniya-albanskiyat-prezident-otnovo-se-obyavi-protiv-korektsiyata-na-granitsite-mezhdu-sarbiya-i-kosovo.html", "text": "Президентът на Албания Илир Мета отново повтори позицията си, че е против идеята за корекция на границите между Сърбия и Косово чрез размяна на територии и се обяви за създаване на по-добри условия за съжителство между сърбите и албанците в двете страни, предава  скопският телевизионен канал „Сител“ . \r\nТой изрази своите виждания и ангажименти по време на среща в Тирана с бившия вицепремиер на Косово и бивш главен преговарящ в диалога Белград - Прищина, с посредник ЕС, Едита Тахири, която също така категорично се противопоставя на идеята за корекция на границите. \r\n„Доволен съм, че имах сърдечна среща с Едита Тахири, виден политик и бивш вицепремиер в Косово. Независимостта на Косово и неговото признаване от Международния съд са две огромни постижения, които допринасят за стабилността на нашия регион. Завършването на диалога между Косово и Сърбия трябва да гарантира не само взаимно признаване, но и подобряване на съжителството между сърбите и албанците в двете страни“, каза Мета. \r\nСпоред него това само ще укрепи европейското бъдеще на двете страни и региона. \r\nТахири, както и Мета, се противопоставиха на назначаването на косоваря Гент Цакай за министър на Европа и външните работи на Албания заради това, че подкрепя идеята за корекция на границите. \r\nПревод и редакция:", "date": "2019.01.26", "title": "„Сител“ (Македония): Албанският президент отново се обяви против „корекцията на границите“ между Сърбия и Косово"}
{"url": "http://www.focus-news.net/news/2019/01/26/2616651/sofiya-mikrobus-e-katastrofiral-na-patya-za-samokov-nyama-postradali.html", "text": "Микробус е катастрофирал на пътя София – Самоков. Това съобщи за  Агенция „Фокус“  говорителят на ОДМВР – София Мариола Маркова. Няма пострадали от катастрофата. Сигналът за инцидента е подаден в 17.56 часа. Пътното произшествие е обработено по административен ред.  \r\nТеодора ПАТРОНОВА", "date": "2019.01.26", "title": "София: Микробус е катастрофирал на пътя за Самоков, няма пострадали"}
{"url": "http://www.focus-news.net/news/2019/01/26/2616650/smolyan-vazstanoveno-e-elektrozahranvaneto-v-obshtinite-dospat-i-sarnitsa.html", "text": "Екипи на ЕСО повече от денонощие работиха за възстановяване на електрозахранването на п/ст 110kV \"Широка поляна\". Подстанцията обслужва елелктрозахранването в района на общините Доспат и Сърница. Това съобщиха от пресцентъра на  дружеството . Други 5 екипа на дружеството усилено работиха за възстановяване на авариралите електропроводи 110kV в района на Банско и между Северни Родопи и Смолян. При тях има осигурено алтернативно електрозахранване и изключването им вследствие на обилния снеговалеж не доведе до лишаване от електрозахранване на потребители. Съоръженията аварираха вследствие на обилния снеговалеж през изминалото денонощие, довел до паднали дървета и обледяване на проводниците.", "date": "2019.01.26", "title": "Смолян: Възстановено е електрозахранването в общините Доспат и Сърница"}
{"url": "http://www.focus-news.net/news/2019/01/26/2616652/svlachishta-i-problemi-s-elektrozahranvaneto-zaradi-uslozhnenata-zimna-obstanovka-obzor.html", "text": "В 7 области на страната е в сила жълт код за валежи от дъжд и сняг. В областите Благоевград, Пазарджик, Пловдив и Смолян е в сила предупреждение за сняг и поледици. В Стара Загора, Хасково и Кърджали е в сила жълт код за обилни валежи, предимно от дъжд.  \r\nНай-сложна остава обстановката в  Смолянско . Бедстващи хора няма, а разчистването на пътищата в областта продължава.  Възстановено е движението в прохода Пампорово. Движението беше ограничено заради множество паднали дървета. Затруднения по пътя през Пампорово създадоха и автомобили, буквално изоставени от собствениците си в петък. Туристи от курорта се извеждаха контролирано в посока Проглед и Чепеларе. Около 500 служители на горските стопанства, полицията и пожарната са ангажирани с дейностите по отстраняването на последиците от интензивните снеговалежи в областта. Използват се 100 единици техника. Уточнен е редът как ще се оказва спешна медицинска помощ на хората за хемодиализа и на хронично тежко болните. Бяха подадени няколко сигнала за свлачища в Община Баните. При едно от тях пропадна път, а оттам се е получило срутване на малка необитаема къща при село Малка Арда. Електроразпределение Юг продължава дейности по възстановяване на електрозахранването в засегнатите от тежкия снеговалеж селища в Родопите. Обстановката продължава да бъде усложнена поради скъсани електропроводи и счупени стълбове от разпределителната мрежа. Възстановено е електрозахранването в общините Доспат и Сърница. Други 5 екипа работят усилено за възстановяване на авариралите електропроводи в района на Банско и между Северни Родопи и Смолян. При тях има осигурено алтернативно електрозахранване. Изключването им заради обилния снеговалеж не доведе до лишаване от електрозахранване. Съоръженията аварираха вследствие на обилния снеговалеж през изминалото денонощие, довел до паднали дървета и обледяване на проводниците. За отстраняване на повредите Електроразпределение Юг е мобилизирало повече от 120 души за справяне със ситуацията. Всички групи са оборудвани с техника и материали, включително и снегоходки, както и резачки за отстраняване на паднали дървета. Налице е и допълнителна специализирана техника – моторни шейни и АТV за трудно достъпните места. В Електроразпределение Юг функционира Кризисен щаб за по-добра координация на възстановителните дейности.  София   \r\nВ Софийско движението на автомобили се извършва нормално при зимни условия. Участъците от автомагистралите „Хемус“ и „Тракия“, обслужвани от Областната дирекция, са обработени и почистени. Водачите трябва да се движат с повишено внимание и съобразена скорост по АМ „Тракия“ поради наличие на много места с опасност от възникване аквапланинг. Проходът Петрохан е проходим при зимни условия, няма снеговалеж към момента. Главният път Е-79 също проходим. Главен път I-6 от Елин Пелин до прохода Гълъбец се опесъчава, продължава отстраняването на обледени клони, надвиснали над пътното платно. Движението трябва да се осъществява с повишено внимание. В частта от прохода Гълъбец до Пирдоп има частични заледявания и дъжд. Пътят София – Самоков - Боровец е опесъчен, проходим при зимни условия. Благоевград   \r\nЧастично е прекъснато електрозахранването в общините Гоце Делчев и Белица. Екипи на ЧЕЗ от София и Кюстендил са командировани, за да могат да се справят със ситуацията. Има паднали стълбове, а обилният снеговалеж и дълбокият сняг в района затрудняват работата на екипите. Пътните участъци в областта са нормално проходими, а снегопочистващата техника не спира да работи. Няма значително повишение на основните реки Струма и Места. Паднали камъни и дървета затрудняват на места движението в Кресненското дефиле и проходите Предел и Папаз чаир. Остава ограничението на товарни автомобили над 12 тона на прохода Папаиз чаир. Екипи на ЧЕЗ работят по отстраняване на авариите, след като се скъсаха кабели на електропроводи. Кабинковият лифт в Банско няма да работи заради усложнената обстановка. Пътят към планината се почиства постоянно, движението по него обаче е възможно само със вериги. Пазарджик \r\n10 населени места в Родопската част на област Пазарджик са без ток. В община Велинград без електричество са селата Грашево, Пашови, Света Петка, Цветино, Биркова, Кръстава. В община Батак – селата Нова махала и Фотиново, в община Брацигово – селата Розово и Равногор. Освен населените места, без електричество са и местностите „Юндола“, „Куртово“, „Беглика“ и „Цигов чарк“. Причината за спирането на електрозахранването на някои места са скъсани далекопроводи от тежкия и мокър сняг. Остават в сила ограниченията за товарни автомобили, въведени по пътищата Батак - Доспат и Велинград – Сърница. По тези две отсечки е забранено движението на камиони с тегло над 12 тона с ремаркета и полуремаркета. В Родопската част на областта пътищата са проходими при зимни условия. Опасност от падащи камъни има по направленията Пещера – Батак – Широка поляна, Варвара – Гара Костандово и Белово – Юндола. На Околовръстния път в Монтана се образува километрична опашка от тежкотоварни автомобили. Причината - старият път беше затворен заради почистване на Витиня.  Кърджали \r\nВ областта няма бедстващи хора и населени места без ток. Най-интензивни са били валежите през изминалата нощ. В Община Кирково са достигнали 70л./кв.м., а в Община Ардино около 63 л./кв.м. В областния град валежите са били почти незначителни - 12л/кв.м. В областта няма сериозни поражения заради метеорологичната обстановка. Отстранен е бил проблем с разрушена част от водоскок в село в община Ардино. Увеличен е обемът на реките заради обилните снеговалежи в западните части на Родопите. Следят се нивата на големите язовири Кърджали и Студен кладенец, както и на малките. \r\nБиляна ИВАНОВА", "date": "2019.01.26", "title": "Свлачища и проблеми с електрозахранването заради усложнената зимна обстановка (ОБЗОР)"}
{"url": "http://www.focus-news.net/news/2019/01/26/2616654/sport-izigraha-se-5-macha-ot-germanskata-bundesliga.html", "text": "Завършиха пет мача от 19-ия кръг на германската Бундеслига. Ето резултатите: \r\nБорусия Дортмунд – Хановер 5:1 \r\nБорусия Мьонхенгладбах – Аугсбург 2:0 \r\nФрайбург – Хофенхайм 2:4 \r\nМайнц 05 – Нюрнберг 2:1 \r\nВолфсбург – Байер Леверкузен 0:3 \r\nНачело във временното класиране е Борусия Дотрмунд с 48 точки пред Борусия Мьонхенгладбах с 39 и Байерн Мюнхен, също с 39 точки, но и мач по-малко.", "date": "2019.01.26", "title": "Спорт: Изиграха се 5 мача от германската Бундеслига"}
{"url": "http://www.focus-news.net/news/2019/01/26/2616656/veliko-tarnovo-bdzp-zapochva-remont-na-platformite-za-gnezdene-na-kadroglavi-pelikani-na-ostrov-persin.html", "text": "Българското дружество за защита на птиците започва ремонт на платформите за гнездене на къдроглави пеликани на остров Персин. Това съобщи за  Радио „Фокус“ – Велико Търново  Свилен Чешмеджиев, координатор на офиса на Българското дружеството в  Свищов. Той припомни, че в Природен парк „Персина“ се намира втората колония на къдроглавия пеликан в България. Първата е в резервата „Сребърна“. Чешмеджиев посочи, че предстои да се извърши косене на тръстиката и покриване на платформите с нея. Той припомни, че платформите са общо три, като само едната от тях е успешно заета. Тя се намира в блато Перщина на остров Персин. „Надявам се другите две също да бъдат заети. Те се ползват от пеликани, но все още не са престъпили към гнездене. Ще сме много доволни, ако и другите две платформи се заемат“, посочи Чешмеджиев. Той допълни, че по време на провелото се в средата на месец януари 43-то среднозимно преброяване на зимуващите водолюбиви птици вече са установени няколко пеликана в района около Белене и Свищов. \r\nТози вид гнезди на остров Персин за трета поредна година. Миналата година на платформите за гнездене се излюпиха девет къдроглави пеликани. Свилен Чешмеджиев изрази надежда тази година те да са повече. “Това е добър успех, тъй като колонията е все още в началото си. Надявам се с течение на времето тя да се разрасне и да имаме по-стабилно второ гнездо на този световно застрашен вид в страната“, допълни Свилен Чешмеджиев. \r\nНадежда КРЪСТЕВА", "date": "2019.01.26", "title": "Велико Търново: БДЗП започва ремонт на платформите за гнездене на къдроглави пеликани на остров Персин"}
{"url": "http://www.focus-news.net/news/2019/01/26/2616655/afp-venetsuela-othvarli-ultimatuma-na-sayuza.html", "text": "Министърът на външните работи на Венецуела Хорхе Ареаса отхвърли ултиматума на Европейския съюз, според който Николас Мадуро трябваше да насрочи „свободни“ избори в рамките на 8 дни, предава  AFP . \r\n„Никой не може да ни дава крайни срокове и да ни казва дали ще има избори или не“, заяви Ареаса. \r\nПревод и редакция:", "date": "2019.01.26", "title": "AFP: Венецуела отхвърли ултиматума на Съюза"}
{"url": "http://www.focus-news.net/news/2019/01/26/2616653/api-shofyorite-da-se-dvizhat-s-povisheno-vnimanie-v-tunel-trayanovi-vrata-na-am-trakiya-poradi-lipsa-na-osvetlenie-v-otdelni-uchastatsi-na-saorazhenieto.html", "text": "Шофьорите да се движат с повишено внимание в тунел „Траянови врата“ на АМ \"Тракия\" поради липса на осветление в отделни участъци на съоръжението. Скоростта е ограничена на 70 км/ч. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ –  , lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.01.26", "title": "АПИ: Шофьорите да се движат с повишено внимание в тунел „Траянови врата“ на АМ \"Тракия\" поради липса на осветление в отделни участъци на съоръжението"}
{"url": "http://www.focus-news.net/news/2019/01/26/2616657/predstoyashti-mezhdunarodni-sabitiya-za-27-yanuari-agentsiya-fokus.html", "text": "*** Военен парад по случай 75-ата годишнина от свалянето на обсадата на Ленинград \r\n*** Митинг на „червените шалове“, критици на протестите на „жълтите жилетки“ \r\n*** Президентът на Франция Еманюел Макрон пристига на посещение в Египет \r\n*** Латвийският премиер Саулиус Сквернелис пристига на посещение в Израел \r\n***", "date": "2019.01.26", "title": "Предстоящи международни събития за 27 януари ( Агенция „Фокус“ )"}
{"url": "http://www.focus-news.net/news/2019/01/26/2616659/sport-izigraha-se-9-macha-ot-4-iya-krag-na-fa-kap.html", "text": "Изиграха се 9 срещи от 4-ия кръг на Купата на английската Футболна асоциация. Резултати: \r\nМанчестър Сити – Бърнли 5:0 \r\nНюкасъл Юнайтед Уотфорд 0:2 \r\nПорсмут – Куийнс Парк Рейнджърс 1:1 \r\nШрюсбъри таун – Уулвърхемптън 2:2 \r\nМидълсбро – Нюпорт каунти 1:1", "date": "2019.01.26", "title": "Спорт: Изиграха се 9 мача от 4-ия кръг на ФА Къп"}
{"url": "http://www.focus-news.net/news/2019/01/26/2616660/vasil-sedyankov-kmet-na-shiroka-laka-ochakvame-gosti-ot-gartsiya-ukrayna-i-rusiya-za-praznika-na-maystorskoto-meze.html", "text": "За трета поредна година в Широка лъка на 9 февруари ще се проведе празник на „Майсторското мезе”, на който жителите и гостите на селото ще могат да се насладят на апетитни месни и млечни мезета, направени от местните производители. Това каза за  Радио „Фокус“ – Смолян  кметът на населеното място Васил Седянков. Специално за празника се очакват гости от Гърция, Украйна и Русия, както и много туристи от цялата страна, посочи той. В хотелите и къщите за гости има направени резервации още отпреди Нова година и с всяка следваща година интересът към празника се увеличава, сравни кметът. \r\nНа кулинарния празник домашно приготвени деликатеси от месни и млечни продукти ще представят между 5 и 7 производители, отбеляза Седянков. Тази година се очаква и овцевъдите да участват с мезета, като предимно ще има деликатеси от свинско и телешко месо като кървавици, филета, суджуци, домашни луканки и други. От млечните продукти ще се заложи на традиционните, сред които овче кисело мляко, ако някой е запазил, брънза сирене, както и кашкавал и сирене от краве и овче мляко. Заради многото дарители, тази година се предвижда наградния фонд в майсторския конкурс да е по-висок, като за първо място наградата ще е 200 лв., а поощрителната награда ще бъде 100 лв., уточни Седянков. „Миналата година по идея на един от инициаторите на празника, който прави и много дарения, взехме така нареченото „кметско прасе“, което бе отгледано в неговата ферма за празника. Сланината от него ще се пече на скара, а от месото са приготвени наденици, с които ще се черпят гостите на празника, който ще започне в 11:00 часа и се очаква да продължи няколко часа. Той ще се проведе в двора на големия ресторант в селото, за да може при евентуално влошаване на времето, посетителите да влязат вътре на топло и сухо“, обясни кметът на Широка лъка. \r\nТой подчерта, че освен за забавление, празникът има за цел и да бъде от полза за местните производители. Седянков припомни, че по-миналата година, производителите от Широка лъка и съседните села са имали около  2-3 тона нереализирана продукция от кашкавал и сирене. Тази година заради миналогодишният празник, въпреки по-високите цени, производителите са продали цялата продукция и дори не са успели да смогват с направените поръчки. Преди години на подобни панаири, производителите са изкарвали стоката си, за да я продадат и с този празник се опитваме да възродим тази традиция и да подпомогнем местните стопани, каза още Васил Седянков. \r\nНели ГЕРГЬОВСКА", "date": "2019.01.26", "title": "Васил Седянков, кмет на Широка лъка: Очакваме гости от Гърция, Украйна и Русия за празника на „Майсторското мезе“"}
{"url": "http://www.focus-news.net/news/2019/01/26/2616677/plovdiv-italianski-aktyori-i-mladezhi-ot-kv-stolipinovo-shte-predstavyat-savmestna-teatralna-postanovka.html", "text": "Италиански актьори и младежи от кв. „Столипиново“ в Пловдив ще представят съвместна театрална постановка „Аз Ние“. Това съобщиха за  Радио „Фокус“ – Пловдив  от Фондация „Пловдив 2019“. В постановката, в която ще участват и студенти от Учебния театър на Пловдивския университет, ще бъде представена пред публика на 27 януари в Концертната зала на Българското национално радио на ул. „Дондуков“ №2 от 15.00, 17.00 и 19.00 часа. \r\n„След година проучвания и проведени три работилници в Столипиново, италианската театрална компания „Gommalacca Teatro“, заедно с младежи от квартала и техни връстници от другите квартали, ще покажат с монолози и сборна хореография сближаването на различните култури. Думите ще се „движат“, както се пее в химна на ромите „Джелем, джелем“, за да потопят публиката в универсалния език на изкуството. \r\nЗаключителният спектакъл „Аз Ние“ е режисиран от Миммо Конте, драматургия на Карлота Витале, хореография на Надя Казамасима и Андреа Сантантони. Той е част от проекта „Aw(E)are“, който се реализира като част от официалната програма на „Пловдив – Европейска столица на културата 2019“. Партньори на италианците са  Младежки клуб „Рома“ и IAC – Център за интегрирани изкуства – Матера“, съобщиха още от Фондация „Пловдив 2019“. \r\nПредставленията са със свободен вход, но е необходима резервация. Записванията се приемат до 26 януари. Възможно е и записване на място в деня на представлението при наличието на свободни места. \r\nТони МИХАЙЛОВ", "date": "2019.01.26", "title": "Пловдив: Италиански актьори и младежи от кв. „Столипиново“ ще представят съвместна театрална постановка"}
{"url": "http://www.focus-news.net/news/2019/01/26/2616624/delegatite-na-49-tiya-kongres-na-bsp-prieha-okonchatelno-dokumenta-viziya-za-balgariya.html", "text": "Делегатите на 49-тия конгрес приеха окончателно документа „Визия за България“, предаде репортер на  Агенция „Фокус“ . Документът доби популярност в обществото след 21 юли 2018 г., когато бе представен в НДК. Основните акценти на БСП в проектопрограмата при нейното представяне бяха свързани с модерното държавно управление, базирано на дигитализацията; икономическото развитие на България; регионалното развитие; здравеопазване; образование; сигурност и отбрана; външна политика и демографската криза. След представянето на проекта БСП започна широко обществено обсъждане в цялата страна, а към декември обобщи предложенията и идеите на гражданите. В приетия днес проект са залегнали теми като демографската криза и възможните мерки за справянето с нея, здравеопазването, образованието и науката, физическа култура и спорта, култура, гражданското общество, модерното управление, ефективната администрация и дигитализацията, националната сигурност, както и доходите на хората. Текстовете за регионалното развитие включват „Визия за Северозападна България“, „Визия за Родопите“, „Визия за Странджа и Сакар“, както и схема за осигуряване на безработица и интелигентни градове. Проектът засяга и фискалната и данъчната политика. Във „Визия за България“ намира място и темата за Истанбулската конвенция. Там се посочва, че бракът, семейството и отговорното родителство по законите на природата и тяхната закрила са постижения на цивилизацията и че Истанбулската конвенция противоречи на българската традиция и семейство.   \r\nДеница КИТАНОВА", "date": "2019.01.26", "title": "Делегатите на 49-тия конгрес на БСП приеха окончателно документа „Визия за България“"}
{"url": "http://www.focus-news.net/news/2019/01/26/2616658/spetsializiraniyat-sad-ostavi-v-aresta-obvinenite-v-prestapna-shema-za-iznudvane-politsai-ot-stolichnoto-4-to-ru.html", "text": "Специализираният съд остави в ареста обвинените в престъпна схема за изнудване полицаи от столичното Четвърто РУ, предаде  Нова телевизия . Според мотивите на съда няма опасност от укриване, но е възможно задържаните да извършат друго престъпление. В залата бяха доведени трима от задържаните - Красимир Кръстев, Радослав Томов и Марио Дринцолов. Четвъртият  - Антони  Апостолов, е влязъл по спешност в болница още в петък. Това е и причината да му бъде наложена мярка \"парична гаранция\" в размер на 12 000 лева. Постановлението ще му бъде връчено в понеделник. На 23 януари общо петима полицаи бяха задържани. На четирима бяха повдигнати обвинения. За лидер е сочен началникът на Сектор „Икономическа полиция” в 4 РПУ Красимир Кръстев. Според събраните доказателства от началото на 2017 година десетки търговци в столичния квартал „Лозенец” са плащали, за да не бъдат проверявани или да бъдат предупреждавани за проверки.", "date": "2019.01.26", "title": "Специализираният съд остави в ареста обвинените в престъпна схема за изнудване полицаи от столичното 4-то РУ"}
{"url": "http://www.focus-news.net/news/2019/01/26/2616679/tihomir-patarinski-tits-varna-turistite-ot-velikobritaniya-sa-nay-lyuboznatelni.html", "text": "Туристите от Великобритания, посещаващи Варна, проявяват най-силен интерес към културните и исторически забележителности в града. Това каза в интервю за  Радио „Фокус“ – Варна  ръководителят на Туристическия информационен център (ТИЦ) Тихомир Патарински. Според него, ежедневната практика показва, че поданиците на Обединеното кралство често се включват и в безплатните туристически обиколки с екскурзовод в централната част. Нерядко те искат да посетят още забележителности извън града, като Побити камъни или Аладжа манастир. “Това са изключително любознателни туристи. Много често след обиколката, която продължава три часа, се връщат се при нас, защото нещо ги е провокирало от информацията, която са получили. Затова туристите от Великобритания изискват малко повече време при обслужване, но е изключително интересно да се работи с тях. Това са хора, които искат да видят малко повече от дестинацията“, коментира още Тихомир Патарински. Според него гостите от Франция, Полша, Германия и Русия също проявяват интерес към историята и използват всяка възможност, когато времето не става за плаж, да посетят някой от туристическите обекти. \r\nДиана СТОЕВА", "date": "2019.01.26", "title": "Тихомир Патарински, ТИЦ – Варна: Туристите от Великобритания са най-любознателни"}
{"url": "http://www.focus-news.net/news/2019/01/26/2616678/pazardzhik-shte-bade-predstavena-dokumentalna-izlozhba-posvetena-na-140-godini-ot-priemaneto-na-tarnovskata-konstitutsiya.html", "text": "В Пазарджик ще бъде представена документална изложба, посветена на 140 години от приемането на Търновската конституция, съобщи за  Радио „Фокус“ – Пазарджик  Мария Ловчинова, експерт в областна администрация.  Изложбата е подготвена от Народното събрание и Държавна агенция „Архиви“.  Тя се представя във всички областни центрове на страната със съдействието на областните управители. Поводът е отбелязването на 140 години от Учредителното Събрание, приело Търновската конституция на 16 април 1879 г. и възстановило България като самостоятелна държава на картата на Европа. В пътуващата изложба ще бъдат представени 40 експоната, разказващи исторически и биографични данни за народните представители от състава на Учредителното събрание, портрети и документи за тяхната дейност, моменти от работата върху Търновската конституция, както и развитието на конституционния процес на фона на историческите събития, които го следват. Официалното откриване е на 28 януари от 17.30 часа в Изложбена зала на Регионален исторически музей –Пазарджик.", "date": "2019.01.26", "title": "Пазарджик: Ще бъде представена документална изложба, посветена на 140 години от приемането на Търновската конституция"}
{"url": "http://www.focus-news.net/news/2019/01/26/2616680/silistra-nad-5000-pregleda-sa-izvarsheni-po-programa-maychino-zdraveopazvane-v-oblastta-prez-2018-godina.html", "text": "Здравната каса в Силистра е в договорни отношения с петнадесет лекари акушер-гинеколози, които през миналата година са осъществили 5 015 прегледа на 1 144 жени по програма “Майчино здравеопазване”. Това съобщиха от  РЗОК - Силистра . През 2018 г. се запазва тенденцията бременните жени да предпочитат наблюдението им да се провежда от лекар-специалист по акушерство и гинекология. Само 19 жени са предпочели бремеността им да се следи от личния лекар, а отчетените прегледи за тези бременни са общо 60. РЗОК Силистра има сключени договори и с трите общински болници в област Силистра за изпълнение на клиничната пътека „Раждане”. През 2018 година са заплатени общо 924 раждания, като 50% от тях са се случили в МБАЛ Тутракан, 35% в МБАЛ Силистра, а останалите 15%– в МБАЛ Дулово. Клиничната пътека „Раждане” е единствената, за която Здравната каса заплаща дори за пациентки без здравни осигуровки. За миналата година в област Силистра неосигурените родилки са общо 138. В МБАЛ Дулово неосигурените родилки са 33% от общия брой, в МБАЛ Силистра -17,5%, а в МБАЛ Тутракан -13,5%. През 2018 г. момичетата, които са родили преди да навършат пълнолетие, са 28, като половината от тях са родили в МБАЛ Силистра.", "date": "2019.01.26", "title": "Силистра: Над 5000 прегледа са извършени по програма „Майчино здравеопазване“ в областта през 2018 година"}
{"url": "http://www.focus-news.net/news/2019/01/26/2616631/korneliya-ninova-bsp-veche-imame-v-ratsete-si-nay-silnoto-orazhie-viziya-za-balgariya-i-viziya-za-evropa.html", "text": "Вече имаме в ръцете си най-силното оръжие – „Визия за България“ и „Визия за Европа“. Това каза лидерът на БСП Корнелия Нинова в заключителното си слово на четвъртото  заседание на 49-тия конгрес на БСП, предаде репортер на  Агенция „Фокус“  . „Още веднъж показахме, че сме истинската партия, в която се води разговор за политики, в която има мнения и свободни предложения. Благодаря ви за резултата, вече имаме в ръцете си най-силното оръжие- „Визията за България“ и „Визия за Европа““, заяви тя. „Наистина ни очаква много работа, защото трябва да стигнем до всеки български дом, до повече български граждани. Това е шансът ни нашето предложение да се превърне в новия обществен договор в България. Това е шанс да съберем повече национална подкрепа, а който и да управлява страната да се съобразява с този нов обществен договор“, обяви лидерът на БСП. „Вярвам в силата и енергията ви. Знам, че вие сте носители на промяната“, каза Нинова. „Успех и победа на предстоящите избори“, каза още тя. \r\nДеница КИТАНОВА", "date": "2019.01.26", "title": "Корнелия Нинова, БСП: Вече имаме в ръцете си най-силното оръжие – „Визия за България“ и „Визия за Европа“"}
{"url": "http://www.focus-news.net/news/2019/01/26/2616638/bivshiyat-glaven-pregovaryasht-s-belgrad-ot-kosovo-rama-tachi-i-vuchich-sa-vavlecheni-v-opasen-stsenariy.html", "text": "Бившият главен преговарящ в диалога с Белград от страна на Прищина и бивш вицепремиер на Косово Едита Тахири заяви, че албанският премиер Еди Рама и президентите на Косово и Сърбия Хашим Тачи и Александър Вучич са въвлечени в опасен сценарий за промяна на границите, предава  македонският портал „А1 Он“ . \r\nПред тиранската телевизия „Ора Нюз“, Тахири заяви, че границите на Косово са неприкосновени. \r\n„Ние се борихме и за демократична система. Президентът не може да разполага със земята на Косово. Би било добре Тачи и Рама да се откажат сега. Господин рама има конституционно задължение, защото Албания призна независимостта на Косово, но има и национално задължение. Що се отнася до Тачи, ние му казахме,че греши и че ще дойде времето, когато ще разбере това. Само взаимно признаване между Косово и Сърбия като държави в сегашните граници ще донесе мир в региона“, оцени Тахири. \r\nТя приветства решението на албанския президент Илир Мета да не одобри постановлението за назначаване на ккосоваря Гент Цакай за министър на Европа и външните работи на Албания, тъй като по този начин той е изразил отношението си към промяната на границите. \r\n„Приветствам визионерската позиция на президента Мета, като ясна позиция срещи промяната на границите между Косово и Сърбия. Неизпълнението на декрета за Цакай е в духа на защита на Косово. Самият Рама влезе в тези опасни сценарии с Тачи и Вучич“, каза Тахири. \r\nТя добави, че с промяната на сегашния албански външен министър Дитмир Бушати, който не иска да променя границите, се потвърждава, че Рама назначава послушни и вредни хора и дори използва народа на Косово. \r\nПревод и редакция:", "date": "2019.01.26", "title": "Бившият главен преговарящ с Белград от Косово: Рама, Тачи и Вучич са въвлечени в опасен сценарий"}
{"url": "http://www.focus-news.net/news/2019/01/26/2616628/kongresat-na-bsp-prie-platformata-na-partiyata-za-evroizborite.html", "text": "Конгресът на БСП прие платформата на партията за евроизборите за Европа на народите и социална държава, предаде репортер на  Агенция „Фокус“ . В документа се посочва, че принципите, очертани във „Визия за България“, са ориентир за спечелване на Европейски избори 2019. „Ние, българските социалисти, отхвърляме статуквото у нас и в Европа, днес ние предлагаме промяна: изграждане на европейски социален съюз, подкрепен от нов икономически модел на развитие и растеж; единен и демократичен европейски съюз, който уважава суверенитета на държавите членки; многогодишна финансова рамка в услуга на сближаването, на гражданите и на реалната икономика; силна и ефективна Кохезионна политика след 2020 г.; европейски съюз за младите ‒ по-добър живот и активно демократично участие на бъдещите поколения; устойчива миграционна политика, основана на солидарност и уважение към националните приоритети; Европейският съюз ‒ самостоятелен фактор в глобалната политика“, са основните акценти в платформата.  \r\nДелегатите приеха и отчета на евродепутатите, както и политическия доклад на лидера на БСП Корнелия Нинова.  \r\nДеница КИТАНОВА", "date": "2019.01.26", "title": "Конгресът на БСП прие платформата на партията за евроизборите"}
{"url": "http://www.focus-news.net/news/2019/01/26/2616645/premierat-na-polsha-moravietski-ne-mozhem-da-sprem-severen-potok-2-rusiya-e-svetovna-sila-a-germaniya-chetvartata-ikonomika-kak-da-im-zabranishi.html", "text": "Вече не може да бъде попречено на строителството на „Северен поток 2“, призна полският премиер Матеуш Моравиецки в интервю пред местното  издание Inertia . \r\nКакто отбеляза политикът, строителството на газопровода не може да бъде спряно, защото Русия е световна сила, а Германия е четвъртата икономика в света. \r\nПри това Моравиецки подчерта, че счита реализацията на проекта за „егоистична“. По неговите думи, трябва помощ от съюзниците, които ясно да се изкажат против „Северен поток 2“. \r\nНа въпрос от журналиста, може ли нещо да се направи срещу руско-германския газопровод, полският премиер отговори: \r\n„Да се надяваме, но нека бъдем честни – това са две могъщи страни, едната от които е световна сила – Русия, а другата – Германия, е четвъртата икономика в света – те са решили да построят газопровод. Ние мислим, че това е срещу европейските правила. Ние вярваме също, че това противоречи на гаранциите за сигурността на тази част от света, за Украйна, за Полша, и е егоистичен проект. Ние имаме нужда съюзниците ни да се изкажат ясно по въпроса. Точно по този начин се опитваме да действаме от няколко години – да накараме другите да критикуват този газопровод. Ще се върна отново на първото, което казах – това са две могъщи държави и, да кажем така, не е лесно да им се забрани нещо“, заяви Моравиецки по отношение на „Северен поток 2“. \r\nПревод и редакция:", "date": "2019.01.26", "title": "Премиерът на Полша Моравиецки: Не можем да спрем „Северен поток 2“, Русия е световна сила, а Германия четвъртата икономика, как да им забраниш?"}
{"url": "http://www.focus-news.net/news/2019/01/26/2616676/tass-nebenzya-e-zayavil-che-evropeyskite-darzhavi-prenebregvat-suvereniteta-na-venetsuela.html", "text": "В изказването си по време на извънредното заседание на Съвета за сигурност на ООН в събота руският постоянен представител в Световната организация Василий Небензя е коментирал решението на европейските държави да поставят на Венецуела осемдневен ултиматум, за да обяви дата за избори, като пренебрежение към нейния суверенитет, предава  ТАСС . \r\n\"Естествено, кризите е по-добре да бъдат предотвратявани вместо решавани. Но вие предлагате специфично  решение на тази криза – поставяте абсурден осемдневен ултиматум. Така напълно загърбвате суверенитета на Венецуела и й налагате да приема и изпълнява вашите решения“.   \r\nВ отговор на думите на Кристоф Хойсген, постоянен представител на Германия в ООН, Небензя е казал: „Вие не призовавате политическите сили на Венецуела да постигнат взаимно разбиране в името на мира и спокойствието.  Това, с което се занимавате, не може да се нарече превенция, а подстрекателство“.  После се е поинтересувал, като попитал френския представител Ан Гьоген: „Как бихте се отнесли, ако РФ предложи за обсъждане в СС на ООН „ситуацията във Франция и протестите на „жълтите жилетки“ – това като превенция ли ще го приемете?\", след което е успокоил дипломатката, че Русия не се кани да прави подобно предложение.  \r\nРедица европейски държави, като Великобритания, Германия, Испания и Франция, на практика в синхрон декларираха, че ще признаят опозиционния лидер Хуан Гуайдо за временен президент на страната, ако избраният държавен глава Николас Мадуро не обяви дата за нови избори в осем дневен срок.  Ивелина Ватова", "date": "2019.01.26", "title": "ТАСС: Небензя е заявил, че европейските държави пренебрегват суверенитета на Венецуела"}
{"url": "http://www.focus-news.net/news/2019/01/26/2616683/vanya-ananieva-mkbth-veliko-tarnovo-balgariya-se-narezhda-na-chelnite-mesta-v-evropa-po-iznos-na-momicheta-s-tsel-seksualna-eksploatatsiya.html", "text": "България се нарежда на челните места в Европа по износ на момичета с цел сексуална експлоатация. Това каза за  Радио „Фокус“ – Велико Търново  Ваня Ананиева, секретар на Местната комисия за борба с трафика на хора във Велико Търново. Тя посочи, че трафикът на хора в цел сексуална експлоатация е най-разпространеният в Европа. По думите и през последните години, за да бъде изведено едно момичето от страната, изключително често се използва методът “Lover boy”. „В тези случаи обикновено трафикантът успява да създаде емоционална връзка с бъдещата си жертва, като я ухажва, купува ѝ скъпи подаръци, кара я да се чувства специална. Когато изгради пълно доверие у нея, и предлага да заминат в чужбина, за да работят заедно. В момента, в който влюбената жена се съгласи, без да знае тя вече е попаднала в капана на сексуалната експлоатация. Не трябва да се предоверяваме на хора, които познаваме от скоро. Трябва да бъдем много внимателни какво правим в интернет и с кой общуваме, защото не всеки в интернет е този, за който се представя“, посочи Ваня Ананиева. \r\nТя отбеляза, че често в нашата страна се срещат и случаи на трафик на хора с цел трудова експлоатация.  За да избегнат попадането в подобна схема,  търсещите работа в чужбина трябва да проверяват изключително внимателно фирмите работодатели. \r\nВаня Ананиева съобщи, че що се касае до трафика на хора с цел продажба на бебета, той е по-разпространен в Южна България. В Местната комисия за борба с трафика на хора не са постъпвали сигнали за такива случаи. \r\nНадежда КРЪСТЕВА", "date": "2019.01.26", "title": "Ваня Ананиева, МКБТХ – Велико Търново: България се нарежда на челните места в Европа по износ на момичета с цел сексуална експлоатация"}
{"url": "http://www.focus-news.net/news/2019/01/26/2616681/kyustendil-muzeyat-v-kyustendil-shte-realizira-proekt-detsata-i-muzeya-kulturnoto-nasledstvo-prez-prizmata-na-detskite-ratse.html", "text": "Музеят в Кюстендил ще реализира проект \"Децата и музея. Културното наследство през призмата на детските ръце“. Това съобщи за  Радио „Фокус” – Кюстендил  Валентин Дебочички, директор на Регионален исторически музей – Кюстендил. По думите му проектът се финансира от Министерство на културата по програма за проекти в областта на движимото културно наследство, музеите и визуалните изкуства на тема „Музеят като образователна среда“. През първото полугодие на 2019 година музеят в Кюстендил ще организира шест тематични образователни ателиета с разработени към тях дигитални и печатни учебни помагала. Те са свързани с културата на хранене през вековете, измерване на времето, старинни игри, букви и старопечатни техники, антично изкуство, както и облекло, въоръжение и аксесоари. Проектът на музея в Кюстендил предвижда още да бъдат изработени възстановки на музейни артефакти – глинен модел на пещ с врязана таблица – календар от каменно-медната епоха, слънчев часовник с постамент от антична Пауталия, и антично облекло за деца и възрастни. \r\nВенцеслав ИЛЧЕВ", "date": "2019.01.26", "title": "Кюстендил: Музеят в Кюстендил ще реализира проект \"Децата и музея. Културното наследство през призмата на детските ръце“"}
{"url": "http://www.focus-news.net/news/2019/01/26/2616685/api-vazstanoveno-e-dvizhenieto-po-patya-vidin-montana-v-uchastaka-smolyanovtsi-vinishte.html", "text": "Възстановено е движението по път I-1 Видин – Монтана в участъка Смоляновци – Винище. Това съобщиха от пресцентъра на  Агенция „Пътна инфраструктура“ .", "date": "2019.01.26", "title": "АПИ: Възстановено е движението по пътя Видин – Монтана в участъка Смоляновци – Винище"}
{"url": "http://www.focus-news.net/news/2019/01/26/2616686/sport-manchestar-siti-pobedi-barnli-s-50.html", "text": "Манчестър Сити победи Бърнли с 5:0 и се класира за осминафиналите в турнира за Купата на Английската футболна асоциация. Головете вкараха Габриел Жезус, Бернардо Силва, Кевин дьо Брюйн. Голът на Серхио Агуеро е от дузпа.  \r\nЗа Бърнли автогол вкара Кевин Лонг.", "date": "2019.01.26", "title": "Спорт: Манчестър Сити победи Бърнли с 5:0"}
{"url": "http://www.focus-news.net/news/2019/01/26/2616682/biznesmenat-valentin-revanski-predpriyatieto-mi-razpolaga-sas-vsichki-dokumenti-za-zakonno-stroitelstvo.html", "text": "Действащото ми предприятие разполага с всички надлежни документи за законно строителство. Това заявява бизнесменът Валентин Ревански в  право на отговор  до медиите по повод разпространено прессъобщение от Община Ямбол на 18 януари със заглавие: „Бизнесмен е посегнал на общински служители заради премахване на незаконен строеж“. Според Ревански твърденията, разпространени от кмета на община Ямбол Георги Славов и от неговия пресцентър, са неверни и манипулативни. Бизнесменът посочва, че ще съди Георги Славов, защото цитирайки името му и дружеството, той причинява щети в немалък размер на дейността му. „Повече от две години търпя тенденциозните репресии на кмета на града и това не е тайна за никого“, съобщава Ревански. Той изразява неразбирането си как ръководството на политическата сила, която Славов представлява, все още не е снело доверието си от него, и призовава това да се случи. Валентин Ревански уточнява, че в частта от прессъобщението, в която се говори за \"незаконно строителство\", става въпрос за няколко пристройки, за които има сключен предварителен договор с кмета още през 2016 г., но той го е нарушил. Бизнесменът очаква скоро да се направи опит да бъдат компрометирани и други негови дейности.", "date": "2019.01.26", "title": "Бизнесменът Валентин Ревански: Предприятието ми разполага със всички документи за законно строителство"}
{"url": "http://www.focus-news.net/news/2019/01/26/2616692/kathimerini-nikoziya-odobryava-ratifikatsiyata-na-prespanskiya-dogovor.html", "text": "Република Кипър обяви, че Преспанският договор, който признава Бившата Югославска Република Македония като „Северна Македония, е голяма стъпка по пътя към нормализиране на съседските отношения на Балканите, пише на електронната си страница гръцкият всекидневник  Kathimerini .  \r\nПравителственият говорител Продромос Продрому обяви, че решението от петък, взето от гръцкия парламент, е довело до „ сключването на историческо споразумение“.  \r\n“Това историческо решение допринася за стабилността и сътрудничеството“. Освен това то свидетелства и за реакцията на международната общност. Това говорителят на правителството в Никозия е заявил пред агенция Cyprus News.  Ивелина Ватова", "date": "2019.01.26", "title": "Kathimerini: Никозия одобрява ратификацията на Преспанския договор"}
{"url": "http://www.focus-news.net/news/2019/01/26/2616688/simitli-109-sa-detsata-rodeni-v-obshtinata-prez-2018-godina.html", "text": "109 са децата, родени в Община Симитли през 2018 година. Това съобщиха за  Радио „Фокус“ – Пирин  от общината. През изминалата година в общинския център са проплакали 55 бебета, от които 32 момчета и 23 момичета. В село Крупник има 14 бебета, в Долно Осеново – 13, в евросело Черниче – 11, в Полена – 5 бебета, в Полето и Железница по 3 деца, в Брежани новородените са 4, а в Градево 1. През изминалата година има и две двойки близнаци в Община Симитли. \r\nЛивия НИНОВА", "date": "2019.01.26", "title": "Симитли: 109 са децата, родени в общината през 2018 година"}
{"url": "http://www.focus-news.net/news/2019/01/26/2616691/afpna-izrael-sa-nuzhni-godini-za-da-otkrie-tunelite-prez-granitsata.html", "text": "На Израел са нужни „години“, за да открие тунелите под границата с Ливан. Това е заявил лидер на движението Хизбула Хасан Насралла в събота в телевизионно интервю, предава  AFP  като пояснява, че той рядко прави подобни публични изявления.  \r\n\"Израелците откриха известен брой тунели след много години и това не е изненада. Изненадата е, че беше нужно толкова време, за да ги намерят\", е казал Насралла пред телевизионния канал ал-Маядийн. \r\nПо-рано през януари Израел проведе операция, за да разкрие и унищожи тунелите. Армията обвини Хизбула, че ги е прокарвала през границата с Ливан. „Да, има тунели в южен Ливан“ е обявил лидерът на Хизбула, но е отказал да поясни дали те са строени преди войната от 2006-та от групи на неговата милиция и Израел, нито е споменал кой точно ги е прокопал. Той обаче е пояснил че един от откритите тунели е на 13-14 години и е добавил, че израелската операция всъщност осветлява „провала“ на разузнавателните служби на държавата.  \r\nНа 13 януари израелската армия обяви, че е унищожила всички трансгранични тунели, като част от тях е взривила, а друга циментирала. Израел обвинява Хизбула, че използва тунелите, за да отвлича или убива неговите граждани или войници и да се опитва да завладява части от територията му.  \r\nВ последните години Ливан и Израел на практика са в състояние на война, но границата помежду им е относително спокойна.  \r\nХизбула е единствената организация, която отказа да предаде оръжието си след гражданската война в Ливан между 1975 и 1990 година.    Ивелина Ватова", "date": "2019.01.26", "title": "AFP:На Израел са нужни години, за да открие тунелите през границата"}
{"url": "http://www.focus-news.net/news/2019/01/26/2616693/sport-rezultati-ot-ispanskata-laliga.html", "text": "В 21-вия кръг на испанския футболен шампионат в събота се играха четири срещи. Ето резултатите:  \r\nСевиля-Леванте 5:0 \r\nЛеганес- Ейбар 2:2.  \r\nВаленсия-Виляреал 3:0. \r\nВъв временното класиране отборът на Севиля е трети с 36 точки, Валенския е на 7 м. с 29 т., Ейбар  - 10-ти с 26 точки, Леванте – на 11-то място с 26 точки, Леганес заема 15-то с 23 т. Предпоследен, 19-ти, е отборът на Виляроял с 18 т.", "date": "2019.01.26", "title": "Спорт: Резултати от испанската ЛаЛига"}
{"url": "http://www.focus-news.net/news/2019/01/26/2616687/varna-10-poveche-balgari-i-chuzhdentsi-sa-posetili-turisticheskiya-informatsionen-tsentar-v-grada-prez-2018-godina.html", "text": "Лятото на 2018 година е било пиково от гледна точка на посещения на чуждестранни и български туристи в Туристическия информационен център във Варна. Делът на гостите, потърсили информация за забележителности, транспорт или алтернативи за свободното време, се е увеличил с 10 %. Това каза за  Радио „Фокус“ – Варна  ръководителят на Центъра Тихомир Патарински. По негови данни, през миналото лято той и колегите му са обслужили 33 500 души. По тези показатели, звеното отчита сериозен ръст, след рекордната 2014 година, когато заради круизните кораби, Туристическият център е бил посетен от почти 35 000 гости. През лято 2018, най-много са били туристите от Германия, почти 22 процента от всички, следвани от тези от Франция, Полша и Русия. Българите, които са дошли на място в Центъра на Козирката са 10 процента от всички. Звеното е обслужило гости от общо 80 националности. Сред тях има и представители от Азия и Южна Америка. „Покрай математическата олимпиада през ноември също имахме много посетители от Китай, от Южна Корея. Изобщо при такива събития, идват хора от интересни националности. По време на волейболното първенство ни посетиха гости от Финландия, Полша“, обясни Тихомир Патарински. По думите му, покрай регатата „Тол Шипс“ тази година, за градския маратон и други състезания, също се очаква сериозно присъствие на чуждестранна публика. \r\nДиана СТОЕВА", "date": "2019.01.26", "title": "Варна: 10% повече българи и чужденци са посетили Туристическия информационен център в града през 2018 година"}
{"url": "http://www.focus-news.net/news/2019/01/26/2616689/tass-krizata-vav-venetsuela-shte-se-reshi-s-natsionalen-dialog-v-stranata.html", "text": "„Решение на кризата може да се намери само чрез вътрешнонационален диалог и спиране на дискриминационните икономически мерки“. Позицията на Русия е обявена на извънредното заседание на Съвета за сигурност на ООН в събота от руския постоянен представител в Световната организация Василий Небензя, предава  ТАСС .  \r\nС призива си за „въздържане от дискриминационни икономически мерки по отношение на тази страна“ руският дипломат напомня, че „сегашната икономическа кризи в голяма степен е провокирана от действията на онези държави, които най-силно викат за страданията на венецуелския народ“.Освен това Русия смята, че „ като никога е важно да се понижи градуса на реториката, да се откажем от заплахите и ултиматумите, да съедйстваме във Венецуела да започне диалог за стабилизиране на ситуацията и спазване на закона\". Небензя е добавил, че Москва е готова да съдейства за този процес.   \r\nСпоред Русия, за да се сложи край на кризата е нужно „да се прекрати външната намеса и  „насъскването“ на опозиционните лидери в страната“. „На второ място, трябва да се положат всички усилия, за да започне вътрешнонационален диалог и да се постигне помирение \", е обявил висшият дипломат, като е отбелязал, че „съседите на Венецуела могат и са длъжни в този случай да изиграят решаваща роля“. \r\nПостоянният представител на РФ в ООН е предупредил, че ако не се спре намесата на САЩ в положението на Венецуела в бъдеще може да се окаже всяка една латиноамериканска държава. \"Противозаконността на онова, което се опитват да причинят на Венецуела, е вопюща, а ръководството на Организацията на американските държави „се прави, че не вижда“ и следва Вашингтон по пътя на заплахата за независимостта на държавата“.    Ивелина Ватова", "date": "2019.01.26", "title": "ТАСС: Кризата във Венецуела ще се реши с национален диалог в страната"}
{"url": "http://www.focus-news.net/news/2019/01/26/2616684/21-tv-makedoniya-sled-gratskoto-da-sporat-e-reshen-do-15-tina-dni-makedoniya-shte-bade-severna.html", "text": "След гръцкото „Да“ Македония до петнайсетина дни ще бъде Северна, пише на електронната си страница скопската телевизия  21 ТВ . \r\nС постигането на ратификацията и в гръцкия парламент на Преспанския договор, двамата премиери Заев и Ципрас доказаха, че не само гражданите на двете държави, но и на целия регион могат да побеждават. „С гръцкия вот се сложи край на един епизод от незавършения мир на Балканите“, заяви премиерът Заев и поясни, че „победители ще са онези, които са против, защото и те ще имат ползи. Сега обаче, ние имаме едно изпитано вече приятелство“. \r\n\"Гражданите избраха да прогонят сенките от миналото и да дадат на Балканите  възможности и политическа стабилност, да ги направят място, което да свързва съседите, зона на икономически разцвет и модел за интеграция.\",  е казал Зоран Заев. \r\nЛидерът на Демократичния съюз за интеграция Али Ахмети е написал на бившия външен министър на Гърция Никос Коциас:\"Бих искал да ви благодаря за куража и решимостта да се приеме договорът. Днес нашият регион, Югоизточна Европа, се намира в съвършено нови геостратегически и геополитически условия. Към това се стремяхме заедно. Искам да знаеш, че вратата ми винаги ще бъде отворена, няма нужда да чукаш на нея“.   Ивелина Ватова", "date": "2019.01.26", "title": "21 ТВ (Македония): След гръцкото \"ДА\", спорът е решен, до 15-тина дни Македония ще бъде Северна"}
{"url": "http://www.focus-news.net/news/2019/01/26/2616690/afp-vapreki-raznoglasiyata-zhaltite-zhiletki-otnovo-sa-po-ulitsite-na-frantsiya.html", "text": "Хиляди „жълти жилетки“ се завърнаха на френските улици в събота, за да протестират срещу политиките на френския президент Еманюел Макрон, независимо от разногласията между отделните групи сред тях по въпроса как да продължат напред, предава  AFP .  \r\nПолицията в събота е използвала сълзотворен газ срещу демонстрантите на площад „Бастилия“ едно от емблематичните места на гражданското недоволство. Те са замеряли силите на реда с камъни. От местната префектура съобщават за 223 ареста в Париж.   \r\nСблъсъци е имало и в Монпелие, където един полицай е бил наранен от „пиротехническо средство“, се казва в съобщение на местната власт.   \r\nРазногласията при този протест станаха видими, когато 31-годишната медицинска сестра Ингрид Левавасьор обяви, че ще оглави списъка на кандидатите при евроизборите през май. Проучване на общественото мнение, което бе обявено по същото време, предвижда 13 процента от вота за представителите на движението.  \r\nНе всеки сред протестиращите обаче приема това развитие на ситуацията. Според друго мнение бунтът на „жълтите жилетки“ не е политически. „Ние трябва да продължим да оказваме натиск от улиците, за да приемат исканията ни“, заявява друга активистка, която се е назовала Виржини и твърди, че участва в протестите от първия им ден.Тя, както и много други недоволни настояват за граждански референдум, тъй че обикновените жители на страната да имат по-голямо участие в управлението й.   \r\nМакар че Макрон направи известни отстъпки още през декември, неговите предложения бяха отхвърлени от правителството. Последните проучвания на общественото мнение регистрират все пак, че той е подобрил малко имиджа си в сравнение със седмиците, когато кризата беше в разгара си.   \r\nИ въпреки това мнозина от „жълтите жилетки“ приемат идеята му за „голям национален дебат“ само като пиар акция.   \r\nНесъгласни с протеста вече го обявиха за „маскарад“. Според думите на 36-годишния Матьо Стирна в протестите в Париж участват само подбрани хора.    Ивелина Ватова", "date": "2019.01.26", "title": "AFP: Въпреки разногласията, „жълтите жилетки“ отново са по улиците на Франция"}
