{"url": "http://www.focus-news.net/news/2018/04/06/2508542/kyustendil-zhenskoto-druzhestvo-maychina-lyubov-shte-podaryava-po-edna-kartina-na-kyustendilski-hudozhnik-na-izbranata-devoyka-kyustendilska-prolet.html", "text": "Женското дружество „Майчина любов” ще подарява по една картина на кюстендилски художник на избраната девойка „Кюстендилска пролет”. Това каза пред Радио „Фокус” – Кюстендил Виолета Атанасова, председател на дружеството. По думите й Милица Стойчева – девойката, която е станала носител на титлата „Кюстендилска пролет” за 2018 година, е била специален гост на женското дружество „Майчина любов“ в навечерието на светлите великденски празници. „Поканата за това носеше идеята красотата и младостта на Кюстендил да влеят в града нови енергии, идеи и сили за неговото бъдеще. Милица получи като подарък от женското дружество пролетна картина на кюстендилската художничка Ценка Бакърджиева”, каза Виолета Атанасова. По думите й по този начин, съвместно с читалище „Асклепион” е поставено началото на една отдавнашна идея – всяка девойка „Кюстендилска пролет“ да получава в дар картина на кюстендилски художник, която да остане като една от най-ценните й реликви от празника. Сред гостите на женското дружество „Майчина любов“ е била и Елица Димитрова – младата дама, майка на три деца, която е дала тон на няколко благотворителни инициативи в Кюстендил и е била сред първите, алармирали за бедстващите в Осоговската планина коне. Заедно с ученици от Основно училище „Ильо Войвода“ и Природоматематическа гимназия тя ще се включи в инициативата за озеленяване на градинката, в която е поставен мемориалният знак за Лили Шмидт – патрон на женското дружество.\r\nВенцеслав ИЛЧЕВ", "date": "2018.04.06", "title": "Кюстендил: Женското дружество „Майчина любов” ще подарява по една картина на кюстендилски художник на избраната девойка „Кюстендилска пролет”"}
{"url": "http://www.focus-news.net/news/2018/04/06/2508543/predstoyashti-mezhdunarodni-sabitiya-za-7-april-agentsiya-fokus.html", "text": "Персоналът на авиокомпания \"Еър Франс\" излиза на стачка с искане на 6% повишаване на заплатите.\r\n*** Френската социалистическа партия ще проведе национален конгрес като се очаква Оливие Фаур да бъде избран за нов председател.\r\n*** Основната опозиционна партия на Южна Африка \"Демократичен съюз\" ще проведе конгрес.\r\n*** Православните християни честват Велика събота.\r\n***", "date": "2018.04.06", "title": "Предстоящи международни събития за 7 април (Агенция \"Фокус\")"}
{"url": "http://www.focus-news.net/news/2018/04/06/2508544/pazardzhik-sas-150-skochi-tsenata-na-krastavitsite-na-kooperativniya-pazar-v-grada.html", "text": "Сериозно поскъпване на зеленчуците и зелените салати се наблюдава на Кооперативния пазар в Пазарджик, сочи репортерска проверка на Радио „Фокус“ – Пазарджик. По-високите цени са свързани с поредицата от празнични дни по повод Великден и очаквания от търговците по-голям оборот. Най-голям е скокът на цените при краставиците, които от 2 лева за килограм преди дни, сега се продават за 5 лева килограма, което означава, че цената им е отбелязала ръст със 150%. Търговците са поставили надпис „домашна краставица“, който купувачите коментират като странен. Цената на доматите също е скочила със 100% и от 1,50 за килограм, сега доматите се предлагат за 3 лева, а розовите за 5 лева килограма. Подобна е тенденцията и при зелените салати. Марулята от 0,40 лв. за брой се предлага за 0,70 лева, а връзка пресен кромид се предлага за 0,50 лв., докато преди дни цената и бе 0,25 лева.\r\nВаня НИКОЛОВА", "date": "2018.04.06", "title": "Пазарджик: Със 150% скочи цената на краставиците на Кооперативния пазар в града"}
{"url": "http://www.focus-news.net/news/2018/04/06/2508541/afp-petima-dushi-sa-zaginali-pri-sblasatsi-mezhdu-protestirashti-palestintsi-i-izraelskite-sili-na-reda-v-ivitsata-gaza.html", "text": "Петима палестинци са загинали при сблъсъци с израелските сили на реда в Ивицата Газа, предава  AFP.\r\nМинистерството на здравеопазването на Палестинската автономия съобщи, че 408 души са отведени в болници и медицински центрове за лечение. Виктор Турмаков", "date": "2018.04.06", "title": "AFP: Петима души са загинали при сблъсъци между протестиращи палестинци и израелските сили на реда в Ивицата Газа"}
{"url": "http://www.focus-news.net/news/2018/04/06/2508547/zatvornik-e-napadnal-nadziratel-v-tsentralniya-sofiyski-zatvor-prodalzhava-izdirvaneto-na-dvamata-begaltsi-obzor.html", "text": "Надзирател от Централния софийски затвор е бил нападнат от затворник. Инцидентът е станал в четвъртък вечерта по време на вътрешно конвоиране на затворника до болницата на затвора. Надзирателят е със счупен нос и аркада на лицето. Той е прегледан в болнично заведение и освободен за домашно лечение. Лицето, което го е нападнало, незабавно е неутрализирано. На място е извикана оперативна група и е образувано досъдебно производство. Уведомен е наблюдаващият прокурор и ресорният заместник-министър на правосъдието Николай Проданов. Предприети са действия спрямо овладяване на агресивното поведение на лишения от свобода. Служителят в затвора няма фрактури и е освободен за домашно лечение. Назначена е проверка за изясняване на създалата се ситуация. По-късно министърът на правосъдието Цецка Цачева свика национално съвещание с участието на всички началници на затвори в страната и с ръководството на Главна дирекция „Изпълнение на наказанията“, което ще се проведе на 10 април 2018 г. от 13.00 часа в Министерството на правосъдието. На него ще бъдат обсъдени създалото се напрежение в системата, както и възможни решения на актуални въпроси в спешен порядък.\r\nМеждувременно продължава издирването на двамата затворници, които избягаха от Централния софийски затвор след въоръжено нападение над надзирателите на 3 април. От тогава МВР е проверило над 100 сигнала, свързани с бегълците. Под засилена охрана са границите, входовете и изходите на магистралите и всички основни пътища у нас. Пътните патрули са инструктирани да следят за съмнителни автомобили. Двамата са обявени и за международно издирване. По случая работи специално създадена комисия, която трябва да установи как оръжията са внесени на територията на затвора, а резултатите от нейната работа, трябва да станат ясни на 12 април, веднага след празниците. По разпореждане на министър-председателя Бойко Борисов и след проверка на място, министърът на правосъдието Цецка Цачева поиска оставките на временно преназначения на длъжността главен директор на Главна дирекция „Изпълнение на наказанията“ Свилен Цветанов и началника на затвора в София Петър Кръстев. Оставките са приети от министъра, като длъжностите им ще бъдат временно заети от служители на Главна дирекция „Охрана“ към Министерство на правосъдието.", "date": "2018.04.06", "title": "Затворник е нападнал надзирател в Централния софийски затвор, продължава издирването на двамата бегълци (ОБЗОР)"}
{"url": "http://www.focus-news.net/news/2018/04/06/2508540/d-r-angel-kunchev-virusnite-zabolyavaniya-prez-proletta-protichat-v-ramkite-na-2-3-dni-s-povishavane-na-temperaturata-otpadnalost-i-glavobolie-ryadko-se-stiga-do-uslozhneniya.html", "text": "Вирусните заболявания, които в момента предизвикват грипоподобни заболявания, протичат доброкачествено – в рамките на 2-3 дни с повишаване на температурата, отпадналост, главоболие. Това каза в интервю за Агенция „Фокус“ държавният главен здравен инспектор д-р Ангел Кунчев за вирусните заболявания през пролетния сезон. „Общо взето рядко се стига до усложнение. Разбира се, в медицината винаги има диапазон от много леко протичащи до тежки. За щастие, тежките са много малък процент. По-скоро зависи не толкова от самия вирус, колкото от състоянието на организма и на нашия имунитет да се противопостави. При по-изтощени организми и такива, които са с хронично заболяване, физическо или психическо изтощение, се стига до по-тежки усложнения като пневмонии, менингити, възпаления на ухото. При този тип вируси, които сега срещаме, това е изключително рядко“, обясни д-р Кунчев.  \r\nТой уточни, че превантивните мерки срещу пролетните вируси са същите, които знаем и от борбата при грипа. „При него най-рисковите групи могат да прибягнат до ваксина. Сега при този голям брой вируси, с които се срещаме, това няма как да стане. Няма създадени ваксини и няма как и да има, защото те са огромен брой. Избягването на контакти с болни хора е нещо, което винаги трябва да имаме предвид, тъй като става въпрос за заразно заболяване. Ако не получим вируса от болен човек, няма да и да се разболеем. Ако в офиса или някъде около нас някой видимо е зачервен, подсмърча, киха, кашля – по-далеч от него. Редното е в тези случаи този човек да не се опитва да ходи на работа, а да си остане 1-2 дни вкъщи или да носи предпазна маска“, посъветва д-р Кунчев и добави, че много често обаче това не се случва. \r\nПо думите му в повечето случаи инфекциите по това време минават и без някакво особено лечение. „Обикновено се използват подпомагащи организма лекарства срещу температурата, главоболието, кашлицата. Единствено случаите, когато температурата се задържа сравнително висока – 39-40 градуса, повече от 2-3 дни, ако кашлицата не само не преминава, но и се задълбочава, става дълбока, влажна, отхрачваща, това вече може да е признак на добавена бактериална инфекция и е наложително тогава да търсим лекарска помощ и евентуално да се включи антибиотик в лечението. Това обаче трябва да става под наблюдението на личния ни лекар“, каза още д-р Ангел Кунчев. \r\nЛюба АЛЕКСИЕВА", "date": "2018.04.06", "title": "Д-р Ангел Кунчев: Вирусните заболявания през пролетта протичат в рамките на 2-3 дни с повишаване на температурата, отпадналост и главоболие – рядко се стига до усложнения"}
{"url": "http://www.focus-news.net/news/2018/04/06/2508565/afp-strahovete-za-targovska-voyna-mezhdu-sasht-i-kitay-se-uvelichavat.html", "text": "Страховете за търговска война между САЩ и Китай се увеличават , предава AFP.\r\nНапрежението нараства допълнително след като американският президент призова Европейския съюз да подкрепи САЩ в започналия търговски конфликта с Китай.\r\nНапомня се позицията на финансовия министър на САЩ Стивън Мнучин, че той разбира, че съществува риск от търговска война, но целта е да се защитят американските интереси и администрацията  на САЩ е готова на преговори.\r\nВъпреки нарастващите опасения  и призиви за въздържаност от американския бизнес и земеделските производители , които са най-потърпевши от новите китайски мита, президентът Доналд Тръмп заявява в петък, че очаквания резултат си заслужава кратковременния риск. Юлиян Марков", "date": "2018.04.06", "title": "AFP: Страховете за търговска война между САЩ и Китай се увеличават"}
{"url": "http://www.focus-news.net/news/2018/04/06/2508549/veliko-tarnovo-velikdenski-bazar-za-suveniri-organizira-regionalniyat-sayuz-na-invalidite-v-grada.html", "text": "Великденски базар за сувенири организира Регионалният съюз на инвалидите във Велико Търново. Представителите на Сдружението продаваха своите изделия пред Детския отдел на Регионална библиотека „П. Р. Славейков“ в старата столица. Събраните средства ще се използват за покриване разходите на членовете на Съюза във Фестивал на изкуствата, който ще се проведе в Балчик през лятото. Това разказа за Радио „Фокус“ – Велико Търново Йотка Вълева, председател на Регионалния съюз. Всички тематични сувенири, които великотърновци имаха възможност да си купят в два поредни дни, бяха изработени от членове на Сдружението. Те се продаваха на символични цени и това засили интересът на гражданите. „Благодарни ще бъдем на всеки един, който се отзове да ни помогне. Фестивалът, в който искаме да участваме, ще се проведе от 23 до 26 август, в Балчик. Престоят струва по 120 лв. на човек, а ние сме 20 души, така, че ни трябват много средства, но все пак, това не е единствената ни цел. Ние искаме хората да се социализират, да правят това, което им харесва, да не си стоят вкъщи“, допълни още Йотка Вълева. Тя уточни, че набирането на средства вероятно ще продължи с щанд, разположен в рамките на изложението Културен туризъм , в Изложбени зали „Рафаел Михайлов“.\r\nЛуиза ТРАНЧЕВА", "date": "2018.04.06", "title": "Велико Търново: Великденски базар за сувенири организира Регионалният съюз на инвалидите в града"}
{"url": "http://www.focus-news.net/news/2018/04/06/2508551/temata-balgariya-v-chuzhdestrannite-medii-vzaimootnosheniya-i-nastroeniya-kam-rusiya-trudno-domakinstvo-na-sreshta-na-visoko-ravnishte-agentsiya-fokus.html", "text": "Преобладаващото мнозинство от гражданите на България (88%) подкрепят решението на българското правителство да не гони руски дипломати заради „Случая Скрипал“ във връзка с недостига на доказателства за участието на Русия, свидетелстват данни на допитване, организирано от института „Галъп Интернешънъл“, предава РИА Новости.\r\nСлед съвещание на съвета за национална сигурност на страната българският министър-председател Бойко Борисов заяви, че няма да бъдат гонени нито руски дипломати, нито технически персонал, но посланикът на България в Русия Бойко Коцев бе отзован за консултации.\r\nСпоред института едва 8% от допитаните заявяват, че не одобряват позицията на правителството, докато 4% се затрудняват с отговора. \r\nПри това 61% от допитаните смятат, че подобни въпроси изискват консенсус между основните политически партии на страната, докато 35% са на мнение, че управляващата партия трябва да вземе решението самостоятелно.\r\nПовечето респонденти се отнасят към Русия традиционно положително. 81% от допитаните заявяват, че реални доказателства за вината на Русия няма, а 6% смятат вече наличните доказателства за достатъчни.\r\nСъщо така 52% смятат, че Западът е виновен за наложилата се напрегната ситуация, а 18% винят за това Русия. 54% смятат, че „Случаят Скрипал“ е провокация срещу Русия.\r\nДопитването е проведено между 3 и 4 април, в него участват 801 души. Статистическата грешка възлиза на 3,5%.\r\n***\r\n Съветникът на президента на България Румен Радев по въпросите за външната политика Анастас Кръстин ще смени Бойко Коцев на длъжността посланик в Русия, предава  Regnum.\r\nРешението за смяната на ръководителя на дипломатическата мисия в Русия е взето в рамките на закрито заседания на правителството на България. В момента в София очакват агреман от руска страна.\r\nСмятана  на посланика се провежда на фона на набиращата обороти антируска кампания на Запада във връзка със „Случая Скрипал“. България реши да не гони руски дипломати, както бе направено от други страни в ЕС, докато не бъдат представите доказателства, потвърждаващи заявленията на Великобритания за участието на Русия в инцидента.\r\nДействащият посланик на България в Русия Бойко Коцев на 27 март бе отзован за консултации в София. Той участва в заседанието на съвета за сигурност при правителството под ръководството на министър-председателя Бойко Борисов, в хода на което бе взето решение, че посланикът ще се върне в Москва след Великден.\r\nАнастас Кръстин преди не е бил посланик, но кариерата му е свързана с дипломацията. 60-годишният Кръстин е завършил международни отношения в УНСС, а след това в МГИМО.\r\nОт 1987 г. работи в различни структури на МВнР на България. Ръководи политическата служба в посолството на България в Берлин, а между 2006 и 2010 е генерален консул на България в Бавария и Баден-Вюртемберг. Между 2012 и 2016 г. е генерален консул в Ниш. Владее руски, немски, английски и виетнамски език.\r\n***\r\nДокато България подготвя срещата на високо равните ЕС-Западни Балкани през Май, смятана за централно звено от нейното председателство в Съвета на ЕС, София разбира, че не всички гости искат да седнат на една маса, предава  EUractiv.\r\nИспанският министър-председател Мариано Рахой заяви на българския си колега Бойко Борисов, че има проблем да присъства на срещата в София на 17 май и предупреди, че няма да участва, ако Косово присъства. Косово, бивша сръбска провинция, обявила независимост през 2008 г. не е призната от пет страни членки на ЕС – Испания, Гърция, Кипър, Словакия и Румъния. Основната причина е, че тези страни се страхуват от сепаратизъм на своя територия и не одобряват начина, по който Косово се отделя от Сърбия. Испания е особено чувствителна заради скорошния опит на Каталуния за независимост.\r\nПрез март Рахой заяви, че ще участва на неформалната вечеря на страните членки на 16 май, ден преди срещата на високо равнище в София, но за следващия ден заяви, че „имаме важен проблем – някои говорят за разширяване към страни, които не са признати, а това предизвиква притеснения“.\r\nНа свой ред правителството на Словакия съобщи, че месецът преди срещата оставя достатъчно време за преговори за изготвяне на взаимно-приемливо решение.\r\n„Нашето мнение за Косово остава непроменено: Словакия не признава независимостта му. Словакия обмисля дали да участва на срещата в София. Ще вземем окончателно решение в зависимост от по-нататъшното развитие на събитията по темата“, пише в официално заявление на правителството в Братислава. \r\nГърция съобщи, че ще присъства на срещата, но без да предостави детайли. \r\n***\r\nПолицията в индонезийската столица Джакарта е застреляла мъж с българска националност, който предполагаемо е бил замесен в схеми с източване на банкомати, пише индонезийското електронно издание The Jakarta Post.\r\nИнцидентът се е случил две седмици след арестуването на други двама българи, заедно с един чилиец и един гражданин на Тайван във връзка с поредица от случаи с източване на банкомати.\r\nГоворителят на местната полиция Върховен комисар Арго Ювоно заяви, че заподозреният се е опитал да нападне полицейски служители с помощта на хладно оръжие, съпротивлявайки се срещу ареста в Тангеранг, провинция Бантен, в четвъртък.\r\n„Заподозреният извади затъкнатият в пазвата си нож и се опита да нападне нашите служители“,заяви Арго, цитиран от tempo.co.\r\nТой обясни, че за случаят се е разбрало, когато полицията в Йогякарта е разследвала няколко случая на източване в града, което ги е отвело до заподозрян, който е живял в Тангеранг.\r\nПравоохранителните органи са иззели и доказателства – 940 карти-клонинги, три лаптопа, две кодиращи устройства, девет наблюдателни камери, карта за източване и други. Полицията добавя, че заподозреният е бил подпомаган от още две лица, които продължават да са на свобода. Един от тях, български гражданин, е снабдявал заподозреният с оборудване за източване и карти, пише изданието.\r\n***", "date": "2018.04.06", "title": "Темата България в чуждестранните медии - взаимоотношения и настроения към Русия, трудно домакинство на среща на високо равнище (Агенция \"Фокус\")"}
{"url": "http://www.focus-news.net/news/2018/04/06/2508552/plovdiv-60-metrov-kozunak-shte-bade-razdaden-v-tsentara-na-grada-na-velikden.html", "text": "60-метров козунак ще бъде раздаден в центъра на Пловдив на Великден. Това съобщиха за Радио „Фокус“ – Пловдив от пресцентъра на Общината. Великденският козунак ще бъде нареден върху фонтана с пеликаните на пл. „Стефан Стамболов“ и ще бъде изграден от 500 по-малки козунаци. Направен е от 250 килограма брашно, в него има още захар, стафиди, олио, яйчен меланш и ароматизиран лимон. Раздаването ще започне в 12.00 часа, а старт ще даде Петър Зехтински, директор на Дирекция „Спорт и младежки дейности“ в Община Пловдив.\r\nНа 8 април събитията на един от най-големите християнски празници започват в 10.00 часа на пл. „Стефан Стамболов“ в Пловдив с „Великденско утро“. От 12.30 до 14.00 часа ще се проведе детска програма под мотото „Талантливите чудеса на Великден“. Празничната програма за 8 април ще приключи с Великденски детски концерт, като началото му ще бъде поставено в 16.00 часа.\r\nСъбитията, организирани от Община Пловдив за великденските празници завършват на 9 април – Светли понеделник. От 11.30 часа, отново на пл. „Стефан Стамболов“, ще се състои концерт на Духов оркестър-Пловдив, а от 16.00 часа на стълбите до паметника на Мильо ще започне празничен концерт, озаглавен „Класика за Великден“.\r\nТони МИХАЙЛОВ", "date": "2018.04.06", "title": "Пловдив: 60-метров козунак ще бъде раздаден в центъра на града на Великден"}
{"url": "http://www.focus-news.net/news/2018/04/06/2508553/pazardzhik-vav-velingrad-shte-napravyat-opit-za-rekord-na-gines-za-nay-golyamoto-boyadisvane-na-velikdenski-yaytsa-v-sveta.html", "text": "За трета поредна година Велинград стана най-голямата работилница за писане на великденски яйца в България, съобщи за Радио „Фокус“ – Пазарджик Бояна Кирилова от общинската администрация. Тя обясни, че в третото „Голямо писане на великденски яйца от Чепинския край“ са се включили около 400 души. „В „Голямото писане“ символично по повод 70-годишния юбилей на Велинград се включиха 70 деца, които изписаха третото 100-килограмово дървено яйце, изработено от учениците на ПГД ,,Иван Вазов”. Връчени бяха награди на децата класирали се на първо място в конкурса на ЦПЛР-ОДК „Великднски писани яйца от Чепинския край“. Традиционно се проведе и томбола с много изненади и награди за участниците в „голямото“ изписване на яйцата“, допълни Кирилова. Тя каза също, че като продължение на Голямото писане на яйца, на 7 април (Велика събота) от 11:00 часа на зелените площи при един от хотелите във Велинград, ще бъде направен опит да се постави рекорд на Гинес за най-голямото боядисване на великденски яйца в света. \r\nВаня НИКОЛОВА", "date": "2018.04.06", "title": "Пазарджик: Във Велинград ще направят опит за рекорд на Гинес за най-голямото боядисване на великденски яйца в света"}
{"url": "http://www.focus-news.net/news/2018/04/06/2508538/gd-granichna-politsiya-ostava-intenziven-trafikat-po-granitsite.html", "text": "Остава интензивен трафикът по границите. Това съобщиха от пресцентъра на ГД \"Гранична полиция\". На българо-македонската граница на ГКПП \"Гюешево\" и ГКПП \"Станке Лисичково\" трафикът е интензивен на вход за леки автомобили. На българо-гръцката граница на ГКПП \"Кулата\" трафикът е интензивен на изход за леки автомобили. На българо-турската граница на ГКПП \"Капитан Андреево\" и ГКПП \"Лесово\" трафикът е интензивен на изход за леки автомобили. На българо-румънската граница на ГКПП \"Дунав мост Русе\", ГКПП \"Кардам\" и ГКПП \"Дуранкулак\" трафикът е интензивен на вход за леки автомобили.\r\nНа българо-сръбската граница трафикът е нормален на всички гранични контролно-пропускателни пунктове. \r\nПо данни на Агенция \"Митници\", от 20.00 часа на 8 април до 8.00 часа на 10 април обработването на пътни и винетни такси  на ГКПП ще се извършва ръчно поради оптимизация на информационните системи на агенцията.", "date": "2018.04.06", "title": "ГД \"Гранична полиция\": Остава интензивен трафикът по границите"}
{"url": "http://www.focus-news.net/news/2018/04/06/2508309/predstoyashti-sabitiya-v-stranata-za-6-april-agentsiya-fokus.html", "text": "***\r\nОт 20.00 часа в зала 1 на НДК ще бъде представена рок операта „Исус Христос – суперзвезда“.\r\n***\r\nВ експоцентър \"Флора\" ще се проведе инициативата Handmade design market.\r\n*** \r\nОт 10.00 часа в НЧ „Заря – 1900“ ще бъде открита изложба на Великденски яйца.\r\n***\r\nВ катедрален храм „Св. вмчк Димитър Солунски\" и митрополитски храм „Св. Николай Чудотворец\" ще бъдат отслужени Царски часове и Вечерня с изнасяне на Плащаницата.\r\n***\r\nОт  08.00 часа в митрополитския храм “Св. Николай Мирликийски” започват Царски часове с вечерня и изнасяне на Светата Плащаница. От 18 ч. в митрополитския храм “Св. Николай Мирликийски” е началото на Опело Христово.\r\n***\r\nОт 11.00 часа в офиса на ПП ГЕРБ в Добрич на бул. „25 септември” №3 ГЕРБ Добрич организира Великденски табла турнир. \r\n***\r\nВ 08.00 часа в митрополитския храм „Св. Марина“ ще бъдат отслужени Царски часове и Вечерня с изнасяне на св. Плащаница.\r\n***\r\nВ 19.00 часа в митрополитския храм „Св. Марина“ ще бъде отслужено Опело Христово.", "date": "2018.04.06", "title": "Предстоящи събития в страната за 6 април (Агенция „Фокус“)"}
{"url": "http://www.focus-news.net/news/2018/04/06/2508310/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Южнокорейската армия планира да изпита бойни безпилотни летателни апарати, които да могат да проникват на вражеска територия и да пускат малки бомби. Армията планира развитието на малки рояци апарати, които да извършват нападенията, както и „майки“, които да ги пренасят на мястото на операцията, пише „Чосун Илбо“.\r\nМалките апарати ще излитат от „майката“, за да удрят вражески командни постове, логистични центрове и системи за ПВО и ще се връщат в нея, преди да се завърнат на местата си на базиране. Те ще бъдат използвани за унищожаване на севернокорейските ракетни площадки.\r\nМалките апарати ще имат малка разрушителна сила, но ще са страховити за врага със своите изненадващи атаки, които ще са тихи, а и поради малките размери ще избягват откриване с радар. \r\nАрмията планира създаването на мини-разузнавателни безпилотни летателни апарати, бойни апарати, които ще могат да пускат гранати и „коктейли Молотов“, както и „дрон-камикадзе“.\r\nАрмейски генерал Ким Йон-ву заяви, че „целта на новите машини е да намали жертвите в жива сила в епоха на намаляване на числеността на армията.\r\n*** Руският посланик в Лондон Александър Яковенко отхвърли твърденията, че посолството на страната му  се шегува по груб начин с правителството на Великобритания от профила си в социалната мрежа „Туитър“, пише  The Washington Post.\r\nПрофилът на посолството на Русия в Лондон, който понякога копира саркастичния хумор на посланика е гръмогласно с исканията си за доказателство, което да подкрепя твърденията на Великобритания, че Русия стои зад нападението с невропаралитичен газ над бившия шпионин Сергей Скрипал и дъщеря му Юлия в Солсбъри.\r\nЕдин от скорошните коментари на посолството представлява снимка на актьора Дейвид Съчет в ролята на Еркюл Поаро, известния детектив от романите на Агата Кристи. „При липсата на доказателства явно се нуждаем от Поаро в Солсбъри“, пише в коментара на дипломатическото представителство под снимката.\r\nНа въпрос от журналист относно употребата на „Туитър“ Яковенко заяви, че „използваме в тази ситуация чувство на човешки хумор, защото някои заявления просто не са приятелски.\r\n*** Президентът на САЩ Доналд Тръмп отново размаха сабя към Китай, въпреки, че собствената му администрация се опитва да успокои страховете за възможна търговска война между двете най-големи икономики на света, коментира   The Hill.\r\nТръмп използва профила си в социалната мрежа „Туитър“, за да разкритикува новините относно китайския отговор относно предложените вносни мита в САЩ по редица китайски стоки.\r\n„Фалшивите новини на вестник „Вашингтон пост“ има лудо заглавие. „Тръмп е твърд, докато Китай добавя търговски препятствия“. Грешка! Трябва да се чете „Тръмп е твърд, докато САЩ добавят търговски препятствия“. Това е напълно лошо отразяване“, написа той.\r\nМинути преди коментара на Тръмп неговият главен икономически съветник Лари Кудлоу се опита да разсее страховете за търговска война.\r\n„Технически и двете страни са предложили мита. Нищо не е наложено. Мисля, че това е важно. Не се задава нищо. Но ще има голяма дискусия за това“, заяви той.\r\n***  Юлия Скрипал съобщи, че се поправя след нападението с невропаралитечен газ срещу нея и нейния баща и благодари на хората от град Солсбъри за подкрепата. Тя допълни, че все още се чувства дезориентирана, пише  The Guardian.\r\nТова са първите публични думи на Скрипал от нападението на 4 март насам. В заявление на британската полиция, предаващо думите ѝ, Юлия Скрипал заяви, че се е събудила преди седмица и е щастлива че се възстановява. Тя допълни, че здравето на всички е добро и че не е намесена необратима вреда. Пациентът е отказал посещение от роднини, посочвайки суматохата около случая. \r\nСъщевременно посланикът на Русия в Лондон Александър Яковенко заяви, че щастлив от поправянето на здравето на Юлия Скрипал и допълни, че тя ще е ключова, за да се разбере кой стои зад нападението. Той допълни, че „Русия няма проблеми със Сергей Скрипал – той прекара присъда в затвора и това е“. Същевременно той настоя, че посещението на роднините на Скрипал при пациентите не заменят консулския достъп на Русия до тях. \r\nГоворител на британското външно министерство съобщи, че „предложението за консулска помощ е предадено на Юлия Скрипал“. „Тя има право да избере дали да приеме предложението, но за момента не е направила така“, допълни той.\r\n*** Юрий Бармин оцени отношенията между Турция и Русия в ексклузивно интервю за турския ежедневник „Йени Шафак“ . Бармин е анализатор на политиката на Русия в региона на Близкия Изток и експерт към Руския Съвет за международни отношения. Той вярва, че Турция и Русия ще разширят сътрудничеството си в търговията и военното дело и че политическите игри на Запада тласкат Анкара и Москва по-близо една към друга.\r\nВръзките между двете страни се влошиха след свалянето на руския самолет през 2015 година, но напоследък се подобряват значително. През декември м.г., Турция и Русия подписаха контракт за продажбата на руски системи за ПРО С-400 „Триумф“, финализирайки сделка, задълбочаваща военните връзки между членката на НАТО Турция и Кремъл.Й.Ш: С какво беше важно посещението на (руския президент Владимир) Путин в Турция? Има ли визитата по-голямо значение понеже беше първата след преизбирането му като президент на Русия? \r\nЮ.Б.: Има редица нерешени въпроси в двустранните отношения, като започнем от малкия размер на търговията, минем през визите за турските граждани и проблемите с реализирането на проекта „Турски поток“ и стигнем до съмненията на Русия за намеренията на Анкара в Северна Сирия. Така че времето беше много подходящо за среща между двамата президенти и обсъждането на тези неща. Фактът, че Путин направи първата си визита в Турция, след като бе преизбран носи знака на времената, в които живеем. Москва, разбира се, вече обяви, че се е съсредоточила върху развиването на по-силни връзки с Изтока, който поставя преди Запада.Й.Ш.: Как мислите, дали отношенията между Турция и Русия ще се развият? В кои области ще се развият връзките? \r\nЮ.Б.: Най-важни са търговските връзки, които понесоха щети от временното прекъсване на отношенията. Търговията на селскостопански стоки, облекло и машини все още има накъде да се подобрява. Трябва да бъдат премахнати бариерите. Русия иска да работи повече с турските строителни компании.Й.Ш.: В момента има криза в отношенията между Русия и западните страни. Тази криза ще се отрази ли на отношенията между Москва и Анкара. \r\nЮ.Б.: Не мисля, че отношенията на Русия със Запада или липсата на желание от тяхна страна влияе по някакъв начин на отношенията с Турция. Всъщност, виждам повече сходства между Москва и Анкара, отколкото между Анкара и Запада. Членството на Турция в НАТО, разбира се, е притеснително за руснаците, имайки предвид влиянието му върху военната сфера, но имам чувството, че Анкара споделя страховете на Путин в това отношение, заради което беше подобрено сътрудничеството между Русия и Турция в Сирия. Турция не зае позиция в последната криза в отношенията между Русия и Запада, което, разбира се, Москва оценява.Й.Ш.: Мислите ли, че взаимодействието между двете страни ще се разшири в другите страни от Близкия Изток и изобщо – в други райони? \r\nЮ.Б.: Увеличеното руско военно присъствие в Сирия, включително военните й бази там, означава, че двете страни ще трябва да намерят нови начини за координация в Източното Средиземноморие, например. Москва вече предложи идеята за създаване на Колективна система за сигурност в региона, която да включва арабите, персите, евреите и турците, но засега пред тази идея има много препятствия.Й.Ш.: Как бихте описали приятелските жестове между президента Ердоган и президента Путин? \r\nЮ.Б.: Личи си, че между тях има химия и това помага на отношенията между двете страни. Кризата в отношенията им преди две години беше един горчив епизод, нещо, което Русия не иска да й се случва с нито една страна в Близкия Изток. Така че аз вярвам, че кратката криза направи отношенията между Путин и Ердоган още по-устойчиви. Апропо и двамата чувстват, че Западът играе сложна политическа игра срещу тях, което е още един фактор, който ги сближава.Й.Ш.: Турция и Русия обявиха кога ще започнат доставките на системите С-400. Как оценявате подобно решение, взето в лицето на яростна критика от Запада и НАТО по отношение на сделката? \r\nЮ.Б.: От руска перспектива това решение е лесно за обяснение. Москва се страхува, че Анкара може да си купи системи „Пейтриът“ от САЩ, както се разбра от скорошните заявления от Анкара, така че гледа да достави С-400 по-рано. Русия гледа на Турция като на дългосрочен партньор за военно-техническо сътрудничество. Путин заяви в сряда, че Москва иска да снабди Турция и с други оръжейни системи. В този контекст, С-400 е добро начало на това сътрудничество.\r\n***", "date": "2018.04.06", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/04/06/2508548/reuters-siriyskata-opozitsionna-grupirovka-dzheysh-al-islam-e-gotova-na-pregovori.html", "text": "Сирийската опозиционна групировка „Джейш ал Ислам“ не иска да затваря вратата за преговори с Русия за постигане на мирно разрешаване на конфликта в град Дума край Дамаск, предава  Reuters.\r\n„Не искаме да затваряме вратата, която може да доведе до спестяване на кръвта на цивилните и до постигане на мирна ситуаация“, съобщи политическият секретар на „Джейш ал Ислам“ Мохамад Алуш. Той отхвърли обвиненията, че групировката му е обстрелвала жилищни райони в Дамаск. \r\nОтделно военният говорител на групировката в Дума заяви, че артилерията на групировката се е насочила към правителствените сили в отговор на „кланетата, извършени от милициите на (сирийския президент) Башар Асад и техния съюзник Русия“.  Виктор Турмаков", "date": "2018.04.06", "title": "Reuters: Сирийската опозиционна групировка „Джейш ал Ислам“ е готова на преговори"}
{"url": "http://www.focus-news.net/news/2018/04/06/2508311/sport-arsenal-pobedi-tsska-moskva-s-41.html", "text": "Арсенал победи с 4:1 руския гранд ЦСКА (Москва) на своя стадион “Емирейтс” в първи четвъртфинален мач на турнира Лига Европа. По два гола отбелязаха Арън Рамзи и Александър Лаказет. Голмайстор за ЦСКА стана Александър Головин. Единственият българин, останал в турнира - Георги Миланов, влезе в игра за ЦСКА в 74-ата минута. Крайни резултати в останалите двубои от четвъртфиналите:\r\nАтлетико Мадрид – Спортинг Лисабон 2:0\r\nЛацио – Ред Бул Залцбург 4:2\r\nЛайпциг – Марсилия 1:0", "date": "2018.04.06", "title": "Спорт: Арсенал победи ЦСКА Москва с 4:1"}
{"url": "http://www.focus-news.net/news/2018/04/06/2508550/posolstvoto-na-rusiya-v-sasht-novite-sanktsii-na-vashington-sa-nasocheni-sreshtu-ruskiya-narod.html", "text": "Посолството на Русия във Вашингтон излезе със заявление, според което новите санкции на САЩ, въпреки заявленията на Белия дом, са насочени срещу руския народ, защото засягат многохилядни колективни предприятия, против които са въведени ограничителни мерки, предава РИА Новости.\r\n„Вашингтон отново удари по руско-американските отношения. Сега под санкции попадат капитаните на руския бизнес, отказали да играят по вашингтонски сценарий. При това ни говорят, че тези мерки не са насочени срещу руския народ. Насочени са. Против многохилядни колективни предприятия, оказали се в поредния „глобяващ“ списък“, пише в заявление на посолството, публикувано на профила му в социалната мрежа „Фейсбук“.\r\nВисокопоставен чиновник от американската администрация по-рано заяви пред журналисти, че въведените в петък санкции против руските граждани и компании не са насочени срещу народа на Русия, с който САЩ, както и преди, са готови да водят диалог.\r\nВ петък САЩ внесоха в списъка си със санкции 38 руски физически лица и компании. Виктор Турмаков", "date": "2018.04.06", "title": "Посолството на Русия в САЩ: Новите санкции на Вашингтон са насочени срещу руския народ"}
{"url": "http://www.focus-news.net/news/2018/04/06/2508539/mariya-zaharova-london-tryabva-ofitsialno-da-obyasni-ofitsialno-zashto-ne-e-izdal-viza-za-viktoriya-skripal.html", "text": "Прессекретарят на руското външно министерство Мария Захарова заяви, че Лондон трябва официално да обясни защо е отказал виза на Виктория Скрипал, предава ТАСС.\r\n„Ние настоятелно призоваваме Великобритания да направи официално заявление, да обясни какво се случва с визата за Виктория Скрипал. Ние изхождаме от това, че от хуманитарни съображения Великобритания трябва да открие сили и официално да се изкаже по този аспект“, заяви Версия. Според нея версията, че пристигането на Виктория Скрипал във Великобритания се организира от Кремъл е абсурдна. Виктор Турмаков", "date": "2018.04.06", "title": "Мария Захарова: Лондон трябва официално да обясни официално защо не е издал виза за Виктория Скрипал"}
{"url": "http://www.focus-news.net/news/2018/04/06/2508545/stiyv-mnuchin-ministar-na-finansite-na-sasht-obshtuvame-s-kitay-no-shte-zashtitim-interesite-si.html", "text": "Министърът на финансите на САЩ Стийв Мнучин заяви, че служители на страната му, включително и той са в постоянна връзка с Китай заради спора с митата, който в момента ескалира, предава  Reuters.\r\n„Имаме желание да преговаряме. Ние общуваме с Китай постоянно“, заяви Мнучин. „От една страна ние напълно желаем да преговаряме и да не влизаме в търговска война, но от друга, президентът Доналд Тръмп е напълно готов да браните нашите интереси“, допълни той. Виктор Турмаков", "date": "2018.04.06", "title": "Стийв Мнучин, министър на финансите на САЩ: Общуваме с Китай, но ще защитим интересите си"}
{"url": "http://www.focus-news.net/news/2018/04/06/2508317/vedomosti-blizo-chetvart-ot-obshtata-suma-na-kompensatsiite-otsadeni-ot-espch-prez-2017-godina-sa-za-rusiya.html", "text": "Руската федерация е лидер сред страните-членки на Съвета на Европа по размер на  компенсациите, които Европейският съд по правата на човека (ЕСПЧ) е разпоредил да изплати. Стойността им е 14,6 млн. евро, или почти една четвърт от общия размер на всички компенсации на ЕСПЧ, които възлизат на почти 60,4 млн. евро. Това става ясно от доклад на Комитета на министрите (КМСЕ), пише руският вестник „Ведомости“, като уточнява, че след Русия се нареждат Италия (12,5 млн. евро) и Турция (11,6 млн. евро).\r\nРусия е лидер и сред държавите, които не са изплатили в срок определените от ЕСЧП компенсации: към края на 2017 г. в КМСЕ не е постъпила информация за плащанията по 493 иска (през 2016 г. техният брой е бил 198). По 230 от тези дела няма данни за плащане за повече от шест месеца от установения срок. Уточнява се, че само по 60 от случаите Русия се е издължила в срок. \r\nРешенията на ЕСПЧ, прехвърлени на КМСЕ, за да контролират тяхното прилагане, са разделени на водещи (ако са идентифицирани нови проблеми, които изискват системно решение) и повторни - те засягат вече повдигнати въпроси. В Русия са регистрирани както нови системни проблеми (в 19 от делата), така и многократните нарушения (в 351 от делата). По отношение на броя на приключените случаи, т.е. когато КМСЕ стигне до заключението, че страната е предприела всички мерки за изпълнение на решението, Русия (254 случая) отстъпва на Италия и Унгария (съответно 2001 и 269 случая).Тереза Герова", "date": "2018.04.06", "title": "„Ведомости“: Близо четвърт от общата сума на компенсациите, отсъдени от ЕСПЧ през 2017 година, са за Русия"}
{"url": "http://www.focus-news.net/news/2018/04/06/2508315/press-24-makedoniya-prodalzhava-sblizhavaneto-na-balgarskata-i-makedonskata-tsarkva.html", "text": "Продължава сближаването на българската и македонската църква, коментира скопската електронна медия Press 24, като отбелязва, че БПЦ ще разгледа възможността тази година за първи път да сподели Светото миро и Благодатния огън от Ерусалим с МПЦ. \r\nВ изявление за медиите за Великден, българският патриарх Неофит подчерта, че БПЦ е автокефална църква и има право да приготвя миро. Същевременно той допълни, че ако МПЦ поиска от него, то БПЦ ще разгледа молбата й. \r\n„Ще разгледаме искането, не сме се отказали досега. Въпреки това изготвянето на Светото миро означава, че БПЦ е афтокефална, а само афтокефалните църкви имат право да правят свое миро\", заяви българският патриарх. \r\nОт МПЦ пък вече информираха, че на 7 април в София ще посрещнат българска делегация, която ще пристигне от Ерусалим, за да вземат от нея Благодатен огън. \r\n„Благодатният огън година в София от Ерусалим ще донесе българския митрополит Антоний, който трябва да кацне на софийското летище на 7 април, Велики четвъртък, в 19:30 часа българско време, след което Благодатният огън ще бъде пренесен до всички храмове в България, а чрез македонския митрополит - и към всички православни храмове в Македония\".Тереза Герова", "date": "2018.04.06", "title": "Press 24 (Македония): Продължава сближаването на българската и македонската църква"}
{"url": "http://www.focus-news.net/news/2018/04/06/2508318/afp-donald-tramp-shte-prieme-emira-na-katar-v-opit-da-razreshi-krizata-v-persiyskiya-zaliv.html", "text": "От Белия дом потвърдиха, че държавният глава на САЩ Доналд Тръмп ще приеме за среща емира на Катар с надеждата, че ще допринесе за разрешаването на дипломатическата криза в Персийския залив, предава AFP.\r\n„Президентът (Доналд Тръмп) очаква да обсъди начини за укрепване на връзките между САЩ и Катар, да подобри общата ни сигурност и икономически приоритети\", се казва в изявление от Белия дом, като се уточнява, че срещата ще се състои на 10 април.\r\nКатар попадна в изолация, след като през лятото на 2017 г. редица страни от региона уличиха Доха в „спонсорство на тероризма“.Тереза Герова", "date": "2018.04.06", "title": "AFP: Доналд Тръмп ще приеме емира на Катар в опит да разреши кризата в Персийския залив"}
{"url": "http://www.focus-news.net/news/2018/04/06/2508313/faktor-makedoniya-ubitiyat-v-mala-rechitsa-e-bil-vliyatelen-chlen-na-dsi-v-kumanovo.html", "text": "Убитият при престрелката в Мала Речица, Тетовско, е бил влиятелен член на „Демократичен съюз за интеграция“ (ДСИ) в Куманово, съобщава скопското електронно издание „Фактор“, като припомня, че загиналият е Наип Реждепи от село Белановце, община Липково.\r\nТежко ранен и с опасност за живота е и Флорим Мисини от Куманово, съобщи албанският вестник Koha, като уточни, че той е бил прехвърлен за лечение в Скопие.\r\nОт Министерството на вътрешните работи разкриха, че по случая има арестувани двама заподозрени. \r\nПричините за стрелбата все още не са изяснени.Тереза Герова", "date": "2018.04.06", "title": "„Фактор“ (Македония): Убитият в Мала Речица е бил влиятелен член на ДСИ в Куманово"}
{"url": "http://www.focus-news.net/news/2018/04/06/2508322/ana-barnabich-kosovo-ne-mozhe-da-spre-sarbiya-po-patya-y-kam-es.html", "text": "Косово има голям потенциал да осуети напредъка на Сърбия, но не й да спря пътя\t й към присъединяване към Европейския съюз. Това увери министър-председателят на западната ни съседка Ана Бърнабич, предава държавната информационна агенция Tanjug. \r\n„Косово не може да спре страната по пътя на ЕС, защото европейската интеграция е едно, а уреждането на отношенията с Прищина – друго“, подчерта Бърнабич в интервю за изданието Novi Magazine.Тереза Герова", "date": "2018.04.06", "title": "Ана Бърнабич: Косово не може да спре Сърбия по пътя й към ЕС"}
{"url": "http://www.focus-news.net/news/2018/04/06/2508316/ekathimerini-turski-voenni-samoleti-izvarshiha-novi-narusheniya-na-vazdushnoto-prostranstvo-na-gartsiya.html", "text": "Турски военни самолети са извършили седем нови нарушения на въздушното пространство на Гърция, съобщава електронното издание Ekathimerini.\r\nСъгласно разпространената информация, в четвъртък шест изтребители F-16, двойка F-4s и един транспортен самолет CN-235 са навлезли в Атинския регион за полетна информация. Уточнява се, че нарушенията са извършени в североизточната, централната и югоизточната част на Егейско море. \r\nВъв всички случаи турските машини са били идентифицирани и съпроводени от гръцки бойни самолети в съответствие с международните правила за ангажиране. Шест от осемте турски самолета са били с бойно въоръжение, поясняват от редакцията..Тереза Герова", "date": "2018.04.06", "title": "Ekathimerini: Турски военни самолети извършиха нови нарушения на въздушното пространство на Гърция"}
{"url": "http://www.focus-news.net/news/2018/04/06/2508323/sloboden-pechat-makedoniya-makedontsite-shte-chupyat-yaytsa-na-velikden-v-balgariya-i-gartsiya.html", "text": "Дългият уикенд за празника Великден е чудесна възможност за почивка в страните от региона, а тази година македонците са избрали България и Гърция като дестинация за чупене на яйца, коментира скопското електронно издание „Слободен печат“.\r\nНай-голям е интересът към тридневните пакети в хотелите в българския планински курорт Банско, предлагащи настаняване на база ол инклузив на цени от 100 евро. Офертите включват празнична великденска вечеря, обикновено с музика на живо. В съседна Македония има голямо търсене и за еднодневни пакети в Банско, които са предлагани на цена от около 50 евро за двама души, като в тях е включена закуска, великденски обяд, вечеря и нощувка. Хотелите разполагат със сауна, плувен басейн, парна баня, хамам и различни видове масажи, уверяват туристическите агенции.\r\nВ Гърция агенциите предлагат пакети за почивка на цени от 25 евро и нагоре. Настаняването в хотел със закуска, обяд, вечеря и великденска забава варира от 40 евро нагоре. \r\nЗа тези с по-дълбок джоб има и атрактивни оферти за прекарване на празника в Париж, Рим, Венеция, Мюнхен, Прага и Барселона, а цените започват от 140 евро. Тереза Герова", "date": "2018.04.06", "title": "„Слободен печат“ (Македония): Македонците ще чупят яйца на Великден в България и Гърция"}
{"url": "http://www.focus-news.net/news/2018/04/06/2508325/izvestiya-spetsialisti-ot-ozho-sa-izvarshili-inspektsii-na-teritoriyata-na-ruskata-federatsiya.html", "text": "Миналата седмица чуждестранни специалисти са извършили две инспекции на територията на Руската федерация, отбелязва \"Известия\", като се позовава на съобщение от Министерството на отбраната, публикувано в печатния орган на ведомството – „Красная звезда“.\r\nВ частност, в Русия е работила инспекционна група на Техническия секретариат на Организацията за забрана на химическите оръжие (ОЗХО). Мястото на провеждането на инспекцията не се уточнява. \r\nИнспекция на руска територия са извършили и представители на Португалия под егидата на Организацията за сигурност и сътрудничество в Европа (ОССЕ) в рамките на Виенския документ от 2011 г. \r\nНа свой ред руски специалисти са инспектирали в САЩ и Ирландия, става ясно още от разпространеното съобщение.Тереза Герова", "date": "2018.04.06", "title": "\"Известия\": Специалисти от ОЗХО са извършили инспекции на територията на Руската федерация"}
{"url": "http://www.focus-news.net/news/2018/04/06/2508324/temata-balgariya-v-chuzhdestrannite-medii-na-velikden-v-rodnite-kurorti-sblizhavane-na-bpts-i-mpts-i-reshenieto-za-deportirane-na-marokanets-obvinen-v-terorizam-agentsiya-fokus.html", "text": "Български съд нареди екстрадирането на марокански гражданин, издирван в родината му по обвинения в тероризъм заради предполагаемите му връзки с близкоизточната радикална групировка „Ислямска държава“, предава американският телевизионен канал FOX News. \r\nОкръжният съд в град Хасково постанови в четвъртък, че 35-годишният Нофал Рашид Захри, издирван от Интерпол по обвинения в тероризъм, ще бъде екстрадиран в Мароко. Решението не може да бъде обжалвано.\r\nЗахри е заловен при незаконно преминаване на границата с Турция на 13 януари. Уточнява се, че той е направил опит да влезе в България с фалшив сирийски паспорт. В заповедта за арест, издадена от мароканските власти, се твърди, че Захри е „лоялен член на „Ислямска държава“,\r\nЗахри призна, че е работил за терористичната групировка като счетоводител, но – съгласно думите му, с единствена цел да помага на семейството си.\r\nАко бъде признат за виновен от марокански съд, той може да получи 20 години затвор.\r\n*** Дългият уикенд за празника Великден е чудесна възможност за почивка в страните от региона, а тази година македонците са избрали България и Гърция като дестинация за чупене на яйца, коментира скопското електронно издание „Слободен печат“.\r\nНай-голям е интересът към тридневните пакети в хотелите в българския планински курорт Банско, предлагащи настаняване на база ол инклузив на цени от 100 евро. Офертите включват празнична великденска вечеря, обикновено с музика на живо. В съседна Македония има голямо търсене и за еднодневни пакети в Банско, които са предлагани на цена от около 50 евро за двама души, като в тях е включена закуска, великденски обяд, вечеря и нощувка. Хотелите разполагат със сауна, плувен басейн, парна баня, хамам и различни видове масажи, уверяват туристическите агенции.\r\nВ Гърция агенциите предлагат пакети за почивка на цени от 25 евро и нагоре. Настаняването в хотел със закуска, обяд, вечеря и великденска забава варира от 40 евро нагоре. \r\nЗа тези с по-дълбок джоб има и атрактивни оферти за прекарване на празника в Париж, Рим, Венеция, Мюнхен, Прага и Барселона, а цените започват от 140 евро.\r\n*** Продължава сближаването на българската и македонската църква, коментира скопската електронна медия Press 24, като отбелязва, че БПЦ ще разгледа възможността тази година за първи път да сподели Светото миро и Благодатния огън от Ерусалим с МПЦ. \r\nВ изявление за медиите за Великден, българският патриарх Неофит подчерта, че БПЦ е автокефална църква и има право да приготвя миро. Същевременно той допълни, че ако МПЦ поиска от него, то БПЦ ще разгледа молбата й. \r\n„Ще разгледаме искането, не сме се отказали досега. Въпреки това изготвянето на Светото миро означава, че БПЦ е афтокефална, а само афтокефалните църкви имат право да правят свое миро\", заяви българският патриарх. \r\nОт МПЦ пък вече информираха, че на 7 април в София ще посрещнат българска делегация, която ще пристигне от Ерусалим, за да вземат от нея Благодатен огън. \r\n„Благодатният огън година в София от Ерусалим ще донесе българския митрополит Антоний, който трябва да кацне на софийското летище на 7 април, Велики четвъртък, в 19:30 часа българско време, след което Благодатният огън ще бъде пренесен до всички храмове в България, а чрез македонския митрополит - и към всички православни храмове в Македония\".\r\n***", "date": "2018.04.06", "title": "Темата България в чуждестранните медии – на Великден в родните курорти, сближаване на БПЦ и МПЦ и решението за депортиране на мароканец, обвинен в тероризъм (Агенция „Фокус“)"}
{"url": "http://www.focus-news.net/news/2018/04/06/2508328/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Руската федерация е лидер сред страните-членки на Съвета на Европа по размер на  компенсациите, които Европейският съд по правата на човека (ЕСПЧ) е разпоредил да изплати. Стойността им е 14,6 млн. евро, или почти една четвърт от общия размер на всички компенсации на ЕСПЧ, които възлизат на почти 60,4 млн. евро. Това става ясно от доклад на Комитета на министрите (КМСЕ), пише руският вестник „Ведомости“, като уточнява, че след Русия се нареждат Италия (12,5 млн. евро) и Турция (11,6 млн. евро).\r\nРусия е лидер и сред държавите, които не са изплатили в срок определените от ЕСЧП компенсации: към края на 2017 г. в КМСЕ не е постъпила информация за плащанията по 493 иска (през 2016 г. техният брой е бил 198). По 230 от тези дела няма данни за плащане за повече от шест месеца от установения срок. Уточнява се, че само по 60 от случаите Русия се е издължила в срок. \r\nРешенията на ЕСПЧ, прехвърлени на КМСЕ, за да контролират тяхното прилагане, са разделени на водещи (ако са идентифицирани нови проблеми, които изискват системно решение) и повторни - те засягат вече повдигнати въпроси. В Русия са регистрирани както нови системни проблеми (в 19 от делата), така и многократните нарушения (в 351 от делата). По отношение на броя на приключените случаи, т.е. когато КМСЕ стигне до заключението, че страната е предприела всички мерки за изпълнение на решението, Русия (254 случая) отстъпва на Италия и Унгария (съответно 2001 и 269 случая).\r\n*** Миналата седмица чуждестранни специалисти са извършили две инспекции на територията на Руската федерация, отбелязва \"Известия\", като се позовава на съобщение от Министерството на отбраната, публикувано в печатния орган на ведомството – „Красная звезда“.\r\nВ частност, в Русия е работила инспекционна група на Техническия секретариат на Организацията за забрана на химическите оръжие (ОЗХО). Мястото на провеждането на инспекцията не се уточнява. \r\nИнспекция на руска територия са извършили и представители на Португалия под егидата на Организацията за сигурност и сътрудничество в Европа (ОССЕ) в рамките на Виенския документ от 2011 г. \r\nНа свой ред руски специалисти са инспектирали в САЩ и Ирландия, става ясно още от разпространеното съобщение.\r\n*** В НАТО са уверени в необходимостта от увеличение на военноморските сили на страните-членки в Арктика. Разбира се, това бива оправдано със „засилването на руското присъствие в Крайния Север“. Но в действителност ситуацията е точно обратната – в последните години Русия прави всичко възможно, за да се противопостави на смъртоносния удар, който Западът е способен да нанесе от север, коментират в редакцията на руския вестник „Взгляд“.\r\nВ Алианса обаче отново са обезпокоени от проблема със засилването на военноморския си потенциал в Арктика. „НАТО трябва да реагира на това и моли нашите съюзници,на фона на засилването на руското присъствие в Северния Атлантик и в Крайния Север, да увеличат броя на своите подводници и военни кораби“, заяви генералният секретар на НАТО Йенс Столтенберг.\r\nПреди него обаче „арктическият проблем“ разтревожи и САЩ, които в последно време отново се замислят за необходимостта от увеличаване на военния потенциал в региона в противовес на Москва. \r\nВ Арктика военна активност проявяват четири държави от НАТО. Основната част от въоръжените сили на Канада е дислоцирана в южната част на страната, на север има военна база, а също и специална арктическа тренировъчна база в Резолют. Освен това канадците патрулират в Арктическия регион с помощта на самолетите CP-140, 15 бойни кораба и четири подводници. На тяхно разположение са и няколко ледохода на бреговата охрана.\r\nДания наблюдава пространството над Гренландия с помощта на патрулни самолети и изтребители F-16. Разполагат също с четири фрегати и три корвета „Кнуд Расмусен“.\r\nНорвегия също патрулира с F-16, които в последно време започна да заменя с F-35. Осло следи региона и с пет фрегати тип „Нансен“ и шест подводници „Ула“. Скандинавското кралство може да се похвали и с единствения в света боен ледоразбивач – „Свалбард“, макар той да разполага единствено с 57-милиметрово оръдие. \r\nНай-голям потенциал в региона обаче имат САЩ. Те имат две военновъздушни бази и две бригади сухопътни войски в Аляска, радиолокационна система на територията на Гренландия. Освен това американците разполагат с няколко десетки ядрени подводници и няколко фрегати „Легенда“. Проблем обаче има с ледоразбивачите – на разположение са само три, от които два са в движение. При това нито един от тях не е ядрен, подчертават от редакцията.\r\n*** В ранните часове на четвъртък, 5 април, посолството на САЩ в Москва напуснаха 60 американски дипломати, изгонени от Русия в отговор на аналогични мерки, приети от Вашингтон. Сред експулсираните дипломати са личният преводач и прессекретарят на посолството, но и целият политически отдел, пише руския вестник „Коммерсант“\r\nИзточник на изданието, близък до Държавния департамент на САЩ, определи решението на Москва за изгонването на дипломатите като „несправедливо“. От управляващите кръгове в Русия обаче уверяват: всички обявени за персона нон грата дипломати „всъщност са работили в Централното разузнавателно бюро (ЦРУ), Агенцията за национална сигурност (АНС) и разузнаването на Министерството на отбраната на САЩ“.\r\nАвтобусите започнаха да пристигат пред сградата на дипломатическата мисия на САЩ в Москва в четири часа сутринта (местно време) и напуснаха района в 6.30 часа. Дипломатите на Вашингтон напуснаха Русия със специален чартърен полет.\r\nПо информация на руския вестник в групата изгонени сътрудници на американското посолство попада и целият отдел за политика, включително неговият ръководител Крис Робинсън. Както става ясно от официалната интернет страница на дипломатическата мисия на САЩ в Русия, „политическият отдел се занимава с информиране на правителството на Русия за позицията на САЩ по въпросите за външната политика и сигурност, а също и с това да информира Вашингтон за основните положения от външната и отбранителната политика на Русия“. \r\n„Освен това, сътрудниците на политически отдел правят анализ и представят заключения за относително важни събития и направление в руския вътрешнополитически живот (включително избори, дейност на политическите партии, въпросите за отношенията между центъра и регионите, положението на средствата за масова информация, въпросите за съблюдаване на спазването на правата на човека) и тяхното влияние на руско-американските отношения“, се уточнява в описанието на сайта. В структурите на отдела влизат три групи: външна политика, военнополитически въпроси и вътрешна политика. \r\n„Изгонени бяха всички – и тези, които се занимават с Украйна и Сирия, и тези, които се занимават с въпросите за стратегическа стабилност. Не знам сега посланикът на кого ще се опира“, коментира един от източниците на редакцията. \r\nДруг американски събеседник на руския вестник се оплаква от „несправедливото“ решение на Москва. Освен това, съгласно думите му, посланикът на САЩ в страната е бил принуден да се лиши от личния си преводач. \r\nПо-рано медии съобщиха, че Русия напуска и прессекретарят на посолството на САЩ – Мария Олсън.\r\n***", "date": "2018.04.06", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2018/04/06/2508320/the-times-nevroparalitichniyat-gaz-s-koyto-e-otroven-sergey-skripal-e-proizveden-v-laboratoriya-v-yugozapadna-rusiya.html", "text": "Военно-изследователска база в Югозападната Русия е била идентифицирана като източник на нервнопаралитичния газ „Новичок“, използван за отравянето на бившия офицер от Главното разузнавателно управление (ГРУ) Сергей Скрипал и дъщеря му Юлия в Солзбъри. Това е информацията, която от британското разузнаване са съобщили на съюзниците си, разкрива водещото издание The Times.\r\nСпоред британския вестник, веществото е произведено в Шикани – град, разположен в Саратовската област. Именно на основание тези данни световните лидери са взели решението за експулсиране на повече от 150 руски дипломати от общо 28 държави. \r\nОт редакцията отбелязват, че съоръжението в Шикани, руския еквивалент на военната лаборатория в Портън Даун, е използвана през последното десетилетие, за да бъде направена проверка за това дали „Новичок“ може да бъде ефективен за убийства в чужбина. Тереза Герова", "date": "2018.04.06", "title": "The Times: Невропаралитичният газ, с който е отровен Сергей Скрипал, е произведен в лаборатория в Югозападна Русия"}
{"url": "http://www.focus-news.net/news/2018/04/06/2508327/vzglyad-ukrepvaneto-na-nato-v-arktika-e-smartonosna-zaplaha-za-rusiya.html", "text": "В НАТО са уверени в необходимостта от увеличение на военноморските сили на страните-членки в Арктика. Разбира се, това бива оправдано със „засилването на руското присъствие в Крайния Север“. Но в действителност ситуацията е точно обратната – в последните години Русия прави всичко възможно, за да се противопостави на смъртоносния удар, който Западът е способен да нанесе от север, коментират в редакцията на руския вестник „Взгляд“.\r\nВ Алианса обаче отново са обезпокоени от проблема със засилването на военноморския си потенциал в Арктика. „НАТО трябва да реагира на това и моли нашите съюзници,на фона на засилването на руското присъствие в Северния Атлантик и в Крайния Север, да увеличат броя на своите подводници и военни кораби“, заяви генералният секретар на НАТО Йенс Столтенберг.\r\nПреди него обаче „арктическият проблем“ разтревожи и САЩ, които в последно време отново се замислят за необходимостта от увеличаване на военния потенциал в региона в противовес на Москва. \r\nВ Арктика военна активност проявяват четири държави от НАТО. Основната част от въоръжените сили на Канада е дислоцирана в южната част на страната, на север има военна база, а също и специална арктическа тренировъчна база в Резолют. Освен това канадците патрулират в Арктическия регион с помощта на самолетите CP-140, 15 бойни кораба и четири подводници. На тяхно разположение са и няколко ледохода на бреговата охрана.\r\nДания наблюдава пространството над Гренландия с помощта на патрулни самолети и изтребители F-16. Разполагат също с четири фрегати и три корвета „Кнуд Расмусен“.\r\nНорвегия също патрулира с F-16, които в последно време започна да заменя с F-35. Осло следи региона и с пет фрегати тип „Нансен“ и шест подводници „Ула“. Скандинавското кралство може да се похвали и с единствения в света боен ледоразбивач – „Свалбард“, макар той да разполага единствено с 57-милиметрово оръдие. \r\nНай-голям потенциал в региона обаче имат САЩ. Те имат две военновъздушни бази и две бригади сухопътни войски в Аляска, радиолокационна система на територията на Гренландия. Освен това американците разполагат с няколко десетки ядрени подводници и няколко фрегати „Легенда“. Проблем обаче има с ледоразбивачите – на разположение са само три, от които два са в движение. При това нито един от тях не е ядрен, подчертават от редакцията..Тереза Герова", "date": "2018.04.06", "title": "„Взгляд“: Укрепването на НАТО в Арктика е смъртоносна заплаха за Русия"}
{"url": "http://www.focus-news.net/news/2018/04/06/2508330/ayvar-robarts-bivsh-britanski-poslanik-v-yugoslaviya-zapadat-ne-biva-da-izostavya-balkanite-v-pregradkite-na-rusiya.html", "text": "Предложението за почитането на покойния сръбски президент Слободан Милошевич със  статуя в столицата Белград отразява далеч по-широка игра на власт, коментира бившият посланик на Обединеното кралство в Югославия Айвър Робъртс в авторска статия за водещия британски вестник The Guardian.\r\nКомисията за паметници и наименуване на улици и площади в Белград скоро ще се произнесе по предложението за издигане на статуя на Слободан Милошевич, покойния президент на Сърбия, който доведе Югославия до разпад и я въвлече страната си в поредица от катастрофални войни през 90-те години на XX век. \r\nТова предложение, направено от младежкото крило на Социалистическата партия на Милошевич (която сега е част правителството в Белград), ни разказва много за състоянието на политиката в Сърбия и по-широкия регион на Балканите. На Запад Милошевич - който почина през 2006 г. по време на съдебен процес за престъпления срещу човечеството в Хага - е военен престъпник; за мнозина сърби той е човекът, който стана причина за понижаването на жизнения стандарт, изолирането на Сърбия и загубата й на територии, някога населени предимно със сърби. \r\nПочитането му изглежда няма смисъл. Но само на пръв поглед, защото за значителна част от сърбите той е положителен символ на отхвърлянето на Запада и на защита на националните интереси на Сърбия.\r\nПознавах Милошевич по-добре от повечето чужденци - срещах го много, много пъти по време на преговори за прекратяване на войната в Босна и Хергеговина и за предотвратяване на събитията в Косово - и няма съмнение, че той имаше чар и харизма. Но би било трудно за всеки обективен анализатор да каже, че постигнатите от него резултати за страната и региона заслужават безсмъртието му в бронз. Какво става?\r\nВече ясно има очертана грешна линия, която минава от Белград до Сараево към Скопие, а всъщност и до Будапеща и Варшава. Новото разделение е между онези, които вярват, че най-добрата им надежда за мир и просперитет е да се присъединят към международните организации като Европейския съюз и НАТО, основаващи се на правила, и тези, които основават надеждите си на стремежа към тесен национален интерес и романтично тълкуване на миналото.\r\nТази втора група се подготвя за безкрайните изисквания, които ЕС поставя към кандидатстващите за присъединяване към Общността държави, и предпочита еластичността на московския модел - правителства, оглавявани от силни мъже, подкрепени от по-силни мъже, където корупцията е разумно дискретна и хората се държат зашеметени от капковото напояване със шовинизъм.\r\nРазбираемо, Москва има интерес да популяризира интересите на тази втора група. Русия не пази тайна за това, че ще направи необходимо, за да гарантира, че православните християнски страни от бивша Югославия няма да се присъединят към НАТО, а ще останат вбити като клин между Гърция и нейните съюзници от НАТО на север. Това стои зад предполагаемия опит за убийство на бившия президент и премиер на Черна гора Мило Джуканович, за да не му се позволи да включи своята малка страна в НАТО през 2016 г .; зад еднакво суровите опити да се попречи на Зоран Заев да вземе властта от проруските националисти в Македония през 2017 г .; както и зад безкрайното ухажване на Милорад Додик, президента на Република Сръбска, който изглежда прекарва повече време в Москва, пиейки чай Путин, отколкото в Баня Лука, където е правителството му. \r\nДори в Белият дом, който едва ли е огнище на антируски предразсъдъци, заявиха на 14 март: „Русия пренебрегва реда, основан на международните правила, подкопава суверенитета и сигурността на страните по света и се опитва да разруши и дискредитира западните демократични институции и процеси\".\r\nНаследството на Милошевич за Москва не се крие в катастрофалното и дискредитирано ръководство на страната му, а в неговия възприеман статут на някой, който се изправи срещу Запада (въпреки че онези, които го познаваха, разбираха, че малко балкански политици са проамерикански и антируски настроени като Милошевич). Ето защо една статуя в сърцето на Белград ще бъде трън в очите на сърбите, които искат да видят страната си в ЕС, и място за поклон на привържениците на Москва. Не е изненада, че водещият защитник на издигането на статуята е настоящият външен министър на Сърбия и бивш говорител на Милошевич, Ивица Дачич, русофил от управляващия сръбския кабинет, и мъж, който руският му колега сметна за достоен при скорошно посещение в Белград да бъде удостоен с почетния Орден на приятелството. Отговорът на Дачич бе подновен ангажимент Сърбия никога да не се присъедини към западните санкции срещу Русия или да се стреми към членство в НАТО.\r\nЗа разлика от този топъл, сърдечен и неугасващ „броманс“ между Русия и Сърбия, за Запада се говори рядко. Членството в ЕС е постоянна химера, която ще реши проблемите на икономиката на страните-кандидатки -  нисък растеж, висока безработица и емиграция на младите хора. Непрекъснатите изисквания на Брюксел към кандидатите за провеждане на болезнени и трудни политически и икономически реформи в замяна на „бисквитка“ печели малко приятели. Освен това ЕС не изглежда да има никакъв план за региона, очевидно изоставяйки го на топлата прегръдка на Русия.\r\nТова е тест за усещането за европейска идентичност на региона. Независимо от трудностите, външните либерални сили са способни да постигнат напредък. В Македония харизматичният Заев получава все по-голяма подкрепа за своето прогресивно, антинационалистическо послание за помирение с Гърция, членство в НАТО и ЕС и равенство за всички граждани. И в партията на Ивица Дачич Саша Антич насърчава визията за млада, прогресивна Сърбия, която се радва на възможно най-близки отношения със Запада, визия, която му спечели приятели сред британските парламентаристи при посещението му в Лондон миналия месец.\r\nЧовек не може да не се зачуди как тези сили биха се справили, ако страни като Великобритания и САЩ бяха по-малко заети с вътрешни проблеми и можеха да намерят време и ресурси, за да им предложат подкрепа. Когато бях в Белград през 90-те години на миналия век, ние помогнахме да запазим пламъка на демокрацията жив през най-тъмните моменти на региона, именно защото ние се ангажирахме с необходимите ресурси. Вашингтон и Лондон правят грешка да изоставят тази част от Европа и да излагат на опасност по-рано направените инвестиции и постигнатите резултати. Ще бъде странно, ако един човек, който представлява всичко, срещу което сме работили, да бъде обезсмъртен в бронзова статуя в центъра на столица на държава, която се стреми да стане част от Запада.Тереза Герова", "date": "2018.04.06", "title": "Айвър Робъртс, бивш британски посланик в Югославия: Западът не бива да изоставя Балканите в прегръдките на Русия"}
{"url": "http://www.focus-news.net/news/2018/04/06/2508312/kommersant-zaradi-sluchaya-skripal-poslanikat-na-sasht-v-rusiya-ostana-bez-prevodach.html", "text": "В ранните часове на четвъртък, 5 април, посолството на САЩ в Москва напуснаха 60 американски дипломати, изгонени от Русия в отговор на аналогични мерки, приети от Вашингтон. Сред експулсираните дипломати са личният преводач и прессекретарят на посолството, но и целият политически отдел, пише руския вестник „Коммерсант“\r\nИзточник на изданието, близък до Държавния департамент на САЩ, определи решението на Москва за изгонването на дипломатите като „несправедливо“. От управляващите кръгове в Русия обаче уверяват: всички обявени за персона нон грата дипломати „всъщност са работили в Централното разузнавателно бюро (ЦРУ), Агенцията за национална сигурност (АНС) и разузнаването на Министерството на отбраната на САЩ“.\r\nАвтобусите започнаха да пристигат пред сградата на дипломатическата мисия на САЩ в Москва в четири часа сутринта (местно време) и напуснаха района в 6.30 часа. Дипломатите на Вашингтон напуснаха Русия със специален чартърен полет.\r\nПо информация на руския вестник в групата изгонени сътрудници на американското посолство попада и целият отдел за политика, включително неговият ръководител Крис Робинсън. Както става ясно от официалната интернет страница на дипломатическата мисия на САЩ в Русия, „политическият отдел се занимава с информиране на правителството на Русия за позицията на САЩ по въпросите за външната политика и сигурност, а също и с това да информира Вашингтон за основните положения от външната и отбранителната политика на Русия“. \r\n„Освен това, сътрудниците на политически отдел правят анализ и представят заключения за относително важни събития и направление в руския вътрешнополитически живот (включително избори, дейност на политическите партии, въпросите за отношенията между центъра и регионите, положението на средствата за масова информация, въпросите за съблюдаване на спазването на правата на човека) и тяхното влияние на руско-американските отношения“, се уточнява в описанието на сайта. В структурите на отдела влизат три групи: външна политика, военнополитически въпроси и вътрешна политика. \r\n„Изгонени бяха всички – и тези, които се занимават с Украйна и Сирия, и тези, които се занимават с въпросите за стратегическа стабилност. Не знам сега посланикът на кого ще се опира“, коментира един от източниците на редакцията. \r\nДруг американски събеседник на руския вестник се оплаква от „несправедливото“ решение на Москва. Освен това, съгласно думите му, посланикът на САЩ в страната е бил принуден да се лиши от личния си преводач. \r\nПо-рано медии съобщиха, че Русия напуска и прессекретарят на посолството на САЩ – Мария Олсън. Тереза Герова", "date": "2018.04.06", "title": "„Коммерсант“: Заради случая „Скрипал“ - посланикът на САЩ в Русия остана без преводач"}
{"url": "http://www.focus-news.net/news/2018/04/06/2508329/daily-mail-dvama-mirotvortsi-na-oon-sa-ubiti-pri-ataka-sreshtu-bazata-im-v-mali.html", "text": "Двама миротворци на ООН са били убити, а други 10 ранени при атака срещу базата им в североизточната част на Мали, извършена в късните часове на четвъртък, съобщава британският вестник Daily Mail, като се позовава на изявление от мисията на ООН в африканската страна (MINUSMA). \r\n„В 18:45 ч. (1845 GMT) мироопазващите войници попаднаха под обстрел. Според първоначална оценка двама миротворци са били убити и 10 са били ранени\", се казва в изявлението от MINUSMA, в което се уточнява, че лагерът, който е бил нападнат, се намира в Агуелок в североизточната част на страната. \r\nМисията на ООН в Мали се счита за една от най-опасните в света, след като през 2013 г. са убити над 150 миротворци. MINUSMA разполага с 12,5 хил. военни в страната, подкрепени от още четири хиляди френски войници, които провеждат антитерористична кампания. \r\nАтаките срещу мисията не са рядкост. Миналия месец четирима миротвореца на ООН бяха убити при експлозия на мина в централната част на Мали. .Тереза Герова", "date": "2018.04.06", "title": "Daily Mail: Двама миротворци на ООН са убити при атака срещу базата им в Мали"}
{"url": "http://www.focus-news.net/news/2018/04/06/2508331/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Военно-изследователска база в Югозападната Русия е била идентифицирана като източник на нервнопаралитичния газ „Новичок“, използван за отравянето на бившия офицер от Главното разузнавателно управление (ГРУ) Сергей Скрипал и дъщеря му Юлия в Солзбъри. Това е информацията, която от британското разузнаване са съобщили на съюзниците си, разкрива водещото издание The Times.\r\nСпоред британския вестник, веществото е произведено в Шикани – град, разположен в Саратовската област. Именно на основание тези данни световните лидери са взели решението за експулсиране на повече от 150 руски дипломати от общо 28 държави. \r\nОт редакцията отбелязват, че съоръжението в Шикани, руския еквивалент на военната лаборатория в Портън Даун, е използвана през последното десетилетие, за да бъде направена проверка за това дали „Новичок“ може да бъде ефективен за убийства в чужбина.\r\n*** Дипломатическият представител на Руската федерация при ООН Василий Небензя предупреди Великобритания, че си „играе с огън\" и ще „съжалява\" за отговора, който даде във връзка с отравянето на бившия офицер от Главното разузнавателно управление (ГРУ) Сергей Скрипал и дъщеря му Юлия, пише вестник Independent.\r\nПремиерът на Обединеното кралство Тереза Мей заяви, че е „много вероятно\" Русия да стои зад атаката, в отговор на която Великобритания и редица западни съюзници изгониха от пределите на страните си повече от 150 руски дипломати. Москва заяви, че ще реагира на подобни мерки и в рамките на заседание на Съвета за сигурност на ООН Василий Небензя определи твърденията на Мей като „ужасящи и неоснователни“. \r\n„Не можахте ли да измислите по-добра фалшива история? Казахме на нашите британски колеги, че си играят с огъня и ще съжаляват за това\", категоричен бе руският дипломат.\r\nЗаседанието бе свикано по настояване на Москва, след като страната бе изключена от разследването на случая „Скрипал“, проведено от експерти на Организацията за забрана на химическите оръжия (ОЗХО). \r\nНебензя подчерта, че веществото, с което е извършена атаката срещу 66-годишния Скрипал, се произвежда в редица страни, „въпреки очевидното му руско име“. Той също така обвини Великобритания, че се опитва да „дискредитира и делегитимира\" Русия.\r\nРусия призова за съвместно разследване на отравянето - предложение, което базираната в Хага организация отхвърли. Министърът на външните работи на Руската федерация Сергей Лавров заяви, че Москва не може приеме резултатите от разследването, след като не е допусната да участва в него. \r\n*** Предложението за почитането на покойния сръбски президент Слободан Милошевич със  статуя в столицата Белград отразява далеч по-широка игра на власт, коментира бившият посланик на Обединеното кралство в Югославия Айвър Робъртс в авторска статия за водещия британски вестник The Guardian.\r\nКомисията за паметници и наименуване на улици и площади в Белград скоро ще се произнесе по предложението за издигане на статуя на Слободан Милошевич, покойния президент на Сърбия, който доведе Югославия до разпад и я въвлече страната си в поредица от катастрофални войни през 90-те години на XX век. \r\nТова предложение, направено от младежкото крило на Социалистическата партия на Милошевич (която сега е част правителството в Белград), ни разказва много за състоянието на политиката в Сърбия и по-широкия регион на Балканите. На Запад Милошевич - който почина през 2006 г. по време на съдебен процес за престъпления срещу човечеството в Хага - е военен престъпник; за мнозина сърби той е човекът, който стана причина за понижаването на жизнения стандарт, изолирането на Сърбия и загубата й на територии, някога населени предимно със сърби. \r\nПочитането му изглежда няма смисъл. Но само на пръв поглед, защото за значителна част от сърбите той е положителен символ на отхвърлянето на Запада и на защита на националните интереси на Сърбия.\r\nПознавах Милошевич по-добре от повечето чужденци - срещах го много, много пъти по време на преговори за прекратяване на войната в Босна и Хергеговина и за предотвратяване на събитията в Косово - и няма съмнение, че той имаше чар и харизма. Но би било трудно за всеки обективен анализатор да каже, че постигнатите от него резултати за страната и региона заслужават безсмъртието му в бронз. Какво става?\r\nВече ясно има очертана грешна линия, която минава от Белград до Сараево към Скопие, а всъщност и до Будапеща и Варшава. Новото разделение е между онези, които вярват, че най-добрата им надежда за мир и просперитет е да се присъединят към международните организации като Европейския съюз и НАТО, основаващи се на правила, и тези, които основават надеждите си на стремежа към тесен национален интерес и романтично тълкуване на миналото.\r\nТази втора група се подготвя за безкрайните изисквания, които ЕС поставя към кандидатстващите за присъединяване към Общността държави, и предпочита еластичността на московския модел - правителства, оглавявани от силни мъже, подкрепени от по-силни мъже, където корупцията е разумно дискретна и хората се държат зашеметени от капковото напояване със шовинизъм.\r\nРазбираемо, Москва има интерес да популяризира интересите на тази втора група. Русия не пази тайна за това, че ще направи необходимо, за да гарантира, че православните християнски страни от бивша Югославия няма да се присъединят към НАТО, а ще останат вбити като клин между Гърция и нейните съюзници от НАТО на север. Това стои зад предполагаемия опит за убийство на бившия президент и премиер на Черна гора Мило Джуканович, за да не му се позволи да включи своята малка страна в НАТО през 2016 г .; зад еднакво суровите опити да се попречи на Зоран Заев да вземе властта от проруските националисти в Македония през 2017 г .; както и зад безкрайното ухажване на Милорад Додик, президента на Република Сръбска, който изглежда прекарва повече време в Москва, пиейки чай Путин, отколкото в Баня Лука, където е правителството му. \r\nДори в Белият дом, който едва ли е огнище на антируски предразсъдъци, заявиха на 14 март: „Русия пренебрегва реда, основан на международните правила, подкопава суверенитета и сигурността на страните по света и се опитва да разруши и дискредитира западните демократични институции и процеси\".\r\nНаследството на Милошевич за Москва не се крие в катастрофалното и дискредитирано ръководство на страната му, а в неговия възприеман статут на някой, който се изправи срещу Запада (въпреки че онези, които го познаваха, разбираха, че малко балкански политици са проамерикански и антируски настроени като Милошевич). Ето защо една статуя в сърцето на Белград ще бъде трън в очите на сърбите, които искат да видят страната си в ЕС, и място за поклон на привържениците на Москва. Не е изненада, че водещият защитник на издигането на статуята е настоящият външен министър на Сърбия и бивш говорител на Милошевич, Ивица Дачич, русофил от управляващия сръбския кабинет, и мъж, който руският му колега сметна за достоен при скорошно посещение в Белград да бъде удостоен с почетния Орден на приятелството. Отговорът на Дачич бе подновен ангажимент Сърбия никога да не се присъедини към западните санкции срещу Русия или да се стреми към членство в НАТО.\r\nЗа разлика от този топъл, сърдечен и неугасващ „броманс“ между Русия и Сърбия, за Запада се говори рядко. Членството в ЕС е постоянна химера, която ще реши проблемите на икономиката на страните-кандидатки -  нисък растеж, висока безработица и емиграция на младите хора. Непрекъснатите изисквания на Брюксел към кандидатите за провеждане на болезнени и трудни политически и икономически реформи в замяна на „бисквитка“ печели малко приятели. Освен това ЕС не изглежда да има никакъв план за региона, очевидно изоставяйки го на топлата прегръдка на Русия.\r\nТова е тест за усещането за европейска идентичност на региона. Независимо от трудностите, външните либерални сили са способни да постигнат напредък. В Македония харизматичният Заев получава все по-голяма подкрепа за своето прогресивно, антинационалистическо послание за помирение с Гърция, членство в НАТО и ЕС и равенство за всички граждани. И в партията на Ивица Дачич Саша Антич насърчава визията за млада, прогресивна Сърбия, която се радва на възможно най-близки отношения със Запада, визия, която му спечели приятели сред британските парламентаристи при посещението му в Лондон миналия месец.\r\nЧовек не може да не се зачуди как тези сили биха се справили, ако страни като Великобритания и САЩ бяха по-малко заети с вътрешни проблеми и можеха да намерят време и ресурси, за да им предложат подкрепа. Когато бях в Белград през 90-те години на миналия век, ние помогнахме да запазим пламъка на демокрацията жив през най-тъмните моменти на региона, именно защото ние се ангажирахме с необходимите ресурси. Вашингтон и Лондон правят грешка да изоставят тази част от Европа и да излагат на опасност по-рано направените инвестиции и постигнатите резултати. Ще бъде странно, ако един човек, който представлява всичко, срещу което сме работили, да бъде обезсмъртен в бронзова статуя в центъра на столица на държава, която се стреми да стане част от Запада.\r\n*** Двама миротворци на ООН са били убити, а други 10 ранени при атака срещу базата им в североизточната част на Мали, извършена в късните часове на четвъртък, съобщава британският вестник Daily Mail, като се позовава на изявление от мисията на ООН в африканската страна (MINUSMA). \r\n„В 18:45 ч. (1845 GMT) мироопазващите войници попаднаха под обстрел. Според първоначална оценка двама миротворци са били убити и 10 са били ранени\", се казва в изявлението от MINUSMA, в което се уточнява, че лагерът, който е бил нападнат, се намира в Агуелок в североизточната част на страната. \r\nМисията на ООН в Мали се счита за една от най-опасните в света, след като през 2013 г. са убити над 150 миротворци. MINUSMA разполага с 12,5 хил. военни в страната, подкрепени от още четири хиляди френски войници, които провеждат антитерористична кампания. \r\nАтаките срещу мисията не са рядкост. Миналия месец четирима миротвореца на ООН бяха убити при експлозия на мина в централната част на Мали.\r\n***", "date": "2018.04.06", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2018/04/06/2508326/ot-gerb-vidyaha-mezdrageyt-2-ot-bsp-gi-popitaha-prikrivat-li-uvelichenie-na-toka-obzor.html", "text": "В Народното събрание от ГЕРБ алармираха за „Мездрагейт“ 2. Управляващите заявиха, че кметът на Мездра Генади Събков е подменил повече от половината служители в местната администрация, на партиен и семеен принцип, без конкурс. Депутатът Красен Кръстев изтъкна: „В Община Мездра има шуробаджанащина на чисто партиен принцип, както БСП го умее“. Вчера от ГЕРБ обявиха, че внасят сигнал до главния прокурор за „Мездрагейт“ 1 и попитаха кмета Събков къде са 1,4 млн. лева отпуснати на фирма за спортната зала в Мездра, както и 2,6 млн. лева от ДДС по проект за ВиК мрежа. Те настояха кметът да подаде оставка. Сигнал ще бъде внесен и до Комисията за отнемане на незаконно придобито имущество заради твърдението, че докато е бил студент в Шотландия синът на кмета е получавал земеделски субсидии в размер на десетки хиляди лева. Днес депутатът Петя Аврамова се обърна към Генади Събков с въпросите прекратил ли е договора със строителната фирма в града; ако не е, осигурил ли е проектна готовност за довършване на строителните дейности; и кого нарича „болен мозък“ в последното си изявление в медиите. Тя призова жителите на Мездра да си направят извод защо не продължава строителството на спортната зала и защо кметът не дава възможност на изпълнителя да продължи. От ГЕРБ бяха категорични, че никоя от общо 34-те общини с кметове на БСП не е в безопасност от сигнали за нарушения.\r\nВ отговор от БСП заявиха, че застават зад кметовете си, въпреки усилията на ГЕРБ да ги оклевети, омаскари и набеди. „Явно от ГЕРБ са решили, че трябва да започнат предизборната си кампания за местни избори с компрометиране на различни кметове на БСП“, коментира депутатът Георги Свиленски. От левицата обясниха, че още през 2016 година кметът Генади Събков е сезирал Прокуратурата за нередностите, които бяха показани от ГЕРБ. Те отказаха да коментират разпространената от ГЕРБ схема с назначенията в Мездра, която според тях скрива истинския проблем- увеличението на цената на електроенергията. От БСП са внесли писмо до КЕВР за информация относно поисканото от ЧЕЗ увеличение на цената. Опозицията попита ГЕРБ дали повишението на цената на тока ще бъде двуцифрено, дали има връзка с бъдещото купуване на ЧЕЗ от „Инерком“; цели ли повишаването на цената да подпомогне финансово бъдещия купувач на дружеството.\r\nСловесните престрелки с „гейтове“ между управляващи и опозиция започнаха с „Кумгейт“. Депутатът от БСП Елена Йончева обяви, че схема в Хасково е обслужвала приятели и роднини на Делян Добрев. БСП настояха за оставката на Добрев, която той подаде, но парламентът не прие. От ГЕРБ обявиха, че „Филчогейт“ действа в Община Провадия, а кметът Филчо Филев от БСП е възложил обществен транспорт на частна фирма, без задължителна по закон обществена поръчка. Управляващите внесоха сигнал до главния прокурор заради съмнения за груби нарушения на публичните финанси и на управлението на европейски фондове от кмета на Община Сопот от БСП Деян Дойнов. ГЕРБ изнесе данни за злоупотреба с държавни пари и от Магдалена Иванова като кмет в община Златица, издигната от БСП. Левицата пък заяви, че депутатът Борис Кърчев от ГЕРБ е прехвърлил своите фирми на малоимотно лице. Той отрече твърдението. В нападките между управляващи и опозиция се стигна до оставката на депутата от ГЕРБ Димитър Гамишев. Той се оттегли като депутат след като от БСП алармираха за проверка на НАП заради фирма, която е продал преди да стане общински координатор на ГЕРБ в Гоце Делчев. \r\nБиляна ИВАНОВА", "date": "2018.04.06", "title": "От ГЕРБ видяха „Мездрагейт“ 2, от БСП ги попитаха прикриват ли увеличение на тока (ОБЗОР)"}
{"url": "http://www.focus-news.net/news/2018/04/06/2508334/hurriyet-generalnoto-konsulstvo-na-turtsiya-v-atina-e-bilo-podlozheno-na-ataka-na-anarhisti.html", "text": "Генералното консулство на Турция в гръцката столица Атина е било подложено на атака в късните часове на 4 април, съобщава вестник Hurriyet.\r\nСъгласно думите на Ойа Язар, турският генерален консул в Атина, група от 15 до 20 души се е събрала на улицата пред дипломатическата сграда и е започнала да я замерва с червена боя. Няма пострадали при инцидента, но стъклата на прозорците в приемната на Генералното консулство са счупени, поясни турският дипломат.\r\nСпоред гръцките медии зад атаката стоят членове на анархистката групировка „Рубикон“. Извършителите са избягали. Инцидентът е разследван от полицията.Тереза Герова", "date": "2018.04.06", "title": "Hurriyet: Генералното консулство на Турция в Атина е било подложено на атака на анархисти"}
{"url": "http://www.focus-news.net/news/2018/04/06/2508321/afp-donald-tramp-obmislya-dopalnitelni-tarifi-ot-100-miliarda-dolara-za-kitay.html", "text": "Държавният глава на САЩ Доналд Тръм повиши градуса на напрежението в търговската война с Китай, обещавайки допълнителни тарифи за Пекин на стойност 100 млрд. долара, предава AFP.\r\nСлед като вече настоя китайски стоки на стойност 50 млрд. долара да бъдат облагани с  наказателни данъци, Тръмп реагира на ответните мерки на Пекин, като удвои сумата. „Вместо да отстрани неправомерното си поведение, Китай реши да навреди на нашите земеделци о производители\", коментира Тръм в изявление, разпространено от Белия дом. \r\n„В светлината на несправедливите репресии на Китай,\" Тръмп заяви, че е инструктирал администрацията си да „обмисли дали ще бъдат подходящи 100 млрд. долара допълнителни тарифи\".Тереза Герова", "date": "2018.04.06", "title": "AFP: Доналд Тръмп обмисля допълнителни тарифи от 100 милиарда долара за Китай"}
{"url": "http://www.focus-news.net/news/2018/04/06/2508337/pregled-na-mezhdunarodnite-novini-do-6-chasa-agentsiya-fokus.html", "text": "Във връзка със стрелбата в близост до щаба на „Демократичен съюз за интеграция“ (ДСИ) в Мала Речица са арестувани двама души.\r\nПричините за престрелката са неизвестни, но се разследват, увериха от Прокуратурата в Тетото, която пое случая. \r\n„В организирана акция на Прокуратурата и Министерството на вътрешните работи, двама души участници в престрелката, които с автомобил се втурнаха към Скопие, са арестувани. Прокурор от Тетово ще проведе инспекция на място заедно с екип от Министерството на вътрешните работи“, се казва в съобщение от органа.\r\nПо-рано стана ясно, че е идентифициран загиналият при престрелката в Мала Речица. Убитият е Наим Реджепи от Куманово. Стрелбата е произведена около 18:20 часа (местно време). По данни на Министерството на вътрешните работи, при престрелката е ранен още един човек. Според медиите той също е от Куманово. Какво обаче е състоянието му, остава неизвестно към момента. \r\nОт ДСИ отрекоха да имат нещо общо с инцидента. \r\n„Отричаме всякаква информация относно факта, че днес е имало инцидент в ДСИ. Ние като политически субекти нямаме и не можем да бъдем отговорни за инциденти, които нямат нищо общо с ДСИ\", се казва в изявление на партията.\r\n*** Военно-изследователска база в Югозападната Русия е била идентифицирана като източник на нервнопаралитичния газ „Новичок“, използван за отравянето на бившия офицер от Главното разузнавателно управление (ГРУ) Сергей Скрипал и дъщеря му Юлия в Солзбъри. Това е информацията, която от британското разузнаване са съобщили на съюзниците си.\r\nВеществото е произведено в Шикани – град, разположен в Саратовската област. Именно на основание тези данни световните лидери са взели решението за експулсиране на повече от 150 руски дипломати от общо 28 държави. \r\nСъоръжението в Шикани, руския еквивалент на военната лаборатория в Портън Даун, е използвана през последното десетилетие, за да бъде направена проверка за това дали „Новичок“ може да бъде ефективен за убийства в чужбина.\r\n*** В петък, 6 април, САЩ ще обявят нови санкции срещу представители на руския управляващ елит. \r\nПо този начин Вашингтон ще изпълни отдавна обещаните наказателни действия, наложени от Конгреса заради предполагаемата намеса на Москва в президентските избори от ноември 2016 г. \r\nСанкциите за „олигарсите\" са планирани преди инцидента с отравянето на бившия офицер от руското Главно разузнавателно управление (ГРУ) Сергей Скрипал и дъщеря му Юлия в британския град Солзбъри в началото на март. Въпреки това обаче новите мерки по всяка вероятност ще допринесат за още по-голямо изостряне на дипломатическото напрежение между Запада и Русия.\r\n*** Двама миротворци на ООН са били убити, а други 10 ранени при атака срещу базата им в североизточната част на Мали, извършена в късните часове на четвъртък, съобщава мисията на ООН в африканската страна (MINUSMA). \r\n„В 18:45 ч. (1845 GMT) мироопазващите войници попаднаха под обстрел. Според първоначална оценка двама миротворци са били убити и 10 са били ранени\", се казва в изявлението от MINUSMA, в което се уточнява, че лагерът, който е бил нападнат, се намира в Агуелок в североизточната част на страната. \r\nМисията на ООН в Мали се счита за една от най-опасните в света, след като през 2013 г. са убити над 150 миротворци. MINUSMA разполага с 12,5 хил. военни в страната, подкрепени от още четири хиляди френски войници, които провеждат антитерористична кампания. \r\nАтаките срещу мисията не са рядкост. Миналия месец четирима миротвореца на ООН бяха убити при експлозия на мина в централната част на Мали.\r\n*** Руската федерация е лидер сред страните-членки на Съвета на Европа по размер на  компенсациите, които Европейският съд по правата на човека (ЕСПЧ) е разпоредил да изплати. Стойността им е 14,6 млн. евро, или почти една четвърт от общия размер на всички компенсации на ЕСПЧ, които възлизат на почти 60,4 млн. евро. Това става ясно от доклад на Комитета на министрите (КМСЕ). След Русия се нареждат Италия (12,5 млн. евро) и Турция (11,6 млн. евро).\r\nРусия е лидер и сред държавите, които не са изплатили в срок определените от ЕСЧП компенсации: към края на 2017 г. в КМСЕ не е постъпила информация за плащанията по 493 иска (през 2016 г. техният брой е бил 198). По 230 от тези дела няма данни за плащане за повече от шест месеца от установения срок. Уточнява се, че само по 60 от случаите Русия се е издължила в срок. \r\nРешенията на ЕСПЧ, прехвърлени на КМСЕ, за да контролират тяхното прилагане, са разделени на водещи (ако са идентифицирани нови проблеми, които изискват системно решение) и повторни - те засягат вече повдигнати въпроси. В Русия са регистрирани както нови системни проблеми (в 19 от делата), така и многократните нарушения (в 351 от делата). По отношение на броя на приключените случаи, т.е. когато КМСЕ стигне до заключението, че страната е предприела всички мерки за изпълнение на решението, Русия (254 случая) отстъпва на Италия и Унгария (съответно 2001 и 269 случая).\r\n***  Генералното консулство на Турция в гръцката столица Атина е било подложено на атака в късните часове на 4 април.\r\nСъгласно думите на Ойа Язар, турският генерален консул в Атина, група от 15 до 20 души се е събрала на улицата пред дипломатическата сграда и е започнала да я замерва с червена боя. Няма пострадали при инцидента, но стъклата на прозорците в приемната на Генералното консулство са счупени, поясни турският дипломат.\r\nСпоред гръцките медии зад атаката стоят членове на анархистката групировка „Рубикон“. Извършителите са избягали. Инцидентът е разследван от полицията.\r\n*** От Белия дом потвърдиха, че държавният глава на САЩ Доналд Тръмп ще приеме за среща емира на Катар с надеждата, че ще допринесе за разрешаването на дипломатическата криза в Персийския залив.\r\n„Президентът (Доналд Тръмп) очаква да обсъди начини за укрепване на връзките между САЩ и Катар, да подобри общата ни сигурност и икономически приоритети\", се казва в изявление от Белия дом, като се уточнява, че срещата ще се състои на 10 април.\r\nКатар попадна в изолация, след като през лятото на 2017 г. редица страни от региона уличиха Доха в „спонсорство на тероризма“.\r\n*** Канцлерът на САЩ Ангела Меркел ще направи официално посещение в САЩ, където ще се срещне с държавния глава на страната Доналд Тръмп. Съответната информация бе потвърдена от говорител на Белия дом.\r\nПървоначално за визитата на Меркел съобщи вестник , като дори посочи като дата на посещението 27 април, няколко дни след планираната й среща с президента на Франция Еманюел Макрон. \r\nОт редакцията припомнят, че през месец май предстои САЩ да вземат решение дали да останат част от споразумението за ядрената програма на Иран. Макрон и Меркел ще опитат да запазят сделката. \r\nТрадиционно добрите отношения между ФРГ и САЩ се влошиха след встъпването в длъжност на Доналд Тръмп, допълва още изданието.\r\n***", "date": "2018.04.06", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/04/06/2508314/rafael-katala-pravosaden-ministar-na-ispaniya-tryabva-da-priemem-reshenieto-na-germaniya-za-karles-puchdemon.html", "text": "Испанският министър на правосъдието Рафаел Катала прие със смирение решението на германската правосъдна система за освобождаване под гаранция на бившия лидер на Женералитета на Каталуния Карлес Пучдемон, отбелязва националният ежедневник Die Frankfurter Allgemeine Zeitung.\r\n„Някои съдебни решения са по-добри за нас, други по-малко\", каза Катала в първа реакция на правителството на министър-председателя Мариано Рахой. Съдебните решения трябва да бъдат приети, а възможността за обжалване ще бъде определена от германската прокуратура, допълни министърът. Тереза Герова", "date": "2018.04.06", "title": "Рафаел Катала, правосъден министър на Испания: Трябва да приемем решението на Германия за Карлес Пучдемон"}
{"url": "http://www.focus-news.net/news/2018/04/06/2508338/reuters-sadat-v-yuzhna-koreya-shte-se-proiznese-sreshtu-bivshiya-prezident-pak-kan-he.html", "text": "Южнокорейски съд ще обяви присъдата на бившия президент на страната Пак Кън-хе, която бе отстранена от длъжност заради скандал за корупция и злоупотреба с власт, предава Reuters.\r\nПак Кън Хе стана първият демократично избран лидер на Южна Корея, принуден да напусне поста си. Бившият държавен глава на страната, която е в затвора от 31 март 2017 г. насам, не се очаква да присъства на произнасянето на присъдата. Прокурорите настояват за 30-годишна присъда и 118,5 млрд. вона (112 млн. долара) глоба, след като я уличиха в редица нарушения, включващи взимане на подкупи и злоупотреба с власт. Самата тя обаче пледира „невинна“. Тереза Герова", "date": "2018.04.06", "title": "Reuters: Съдът в Южна Корея ще се произнесе срещу бившия президент Пак Кън-хе"}
{"url": "http://www.focus-news.net/news/2018/04/06/2508332/the-wall-street-journal-administratsiyata-na-donald-tramp-shte-obyavi-novi-sanktsii-sreshtu-ruskiya-upravlyavasht-elit.html", "text": "В петък, 6 април, САЩ ще обявят нови санкции срещу представители на руския управляващ елит, съобщава американското издание The Wall Street Journal. \r\nОт редакцията подчертават, че по този начин Вашингтон ще изпълни отдавна обещаните наказателни действия, наложени от Конгреса заради предполагаемата намеса на Москва в президентските избори от ноември 2016 г. \r\nСанкциите за „олигарсите\" са планирани преди инцидента с отравянето на бившия офицер от руското Главно разузнавателно управление (ГРУ) Сергей Скрипал и дъщеря му Юлия в британския град Солзбъри в началото на март. Въпреки това обаче новите мерки по всяка вероятност ще допринесат за още по-голямо изостряне на дипломатическото напрежение между Запада и Русия. Тереза Герова", "date": "2018.04.06", "title": "The Wall Street Journal:  Администрацията на Доналд Тръмп ще обяви нови санкции срещу руския управляващ елит"}
{"url": "http://www.focus-news.net/news/2018/04/06/2508341/aktualna-patna-obstanovka.html", "text": "Температурите са в интервала от 6° до 14°. Времето над страната е предимно облачно. Слаб вятър духа в област Смолян. Дъжд вали в област Перник. Пътните настилки са предимно мокри. Това съобщиха от пресцентъра на Агенция „Пътна инфраструктура“.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n• Всички автомагистрали; \r\n• път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n• път I-1 Благоевград-ГКПП „Кулата“;\r\n• път I-4 п. в. „Коритна“-Велико Търново-Шумен;\r\n• път I-5 Русе-Велико Търново;\r\n• път I-8 ГКПП „Калотина“-София;\r\n• път I-9 Варна-Бургас;\r\n• път II-18 Околовръстен път София;\r\n• път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: до 30.04.2018 г. е ограничено движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:/\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. \r\nДвижението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nОбласт Пазарджик: до 10.04.2018 г. от км 96 до км 97 в посока Бургас движението е в една лента поради ремонтни дейности.\r\nОбласт Пловдив: от км 134 до км 157 в участъка от Пловдив до Стара Загора движението се извършва с максимална скорост до 90 км/ч и повишено внимание поради извършване на краткотрайни ремонтни дейности.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Движението в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок \r\nДо 30.06.2018 г. движението по АМ „Люлин“ в тунел „Мало Бучино“ посока София се осъществява в изпреварващата лента поради активизирало се свлачище в аварийната лента след тунела. На 9.04.2018 г. ще бъдат обособени две ленти за движение в посока София и една лента в посока Перник в участъка между тунел \"Мало Бучино\" и тунел \"Люлин\" от км 9+350 до км 10+875 в посока Перник. Ограничението на скоростта на движение в участъка е 50 км/ч.Въведени ограничения по основните пътни направления:Проходи:\r\n- „Върбишки“ - затворен за всички МПС -  целогодишно; \r\n- „Златишки“ - затворен за всички МПС - целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т - целогодишно;\r\n- „Дюлински“ - забранен за МПС над 3,5 т - целогодишно;\r\n- „Пампорово“ - забранен за МПС над 3,5 т - целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т - целогодишно;\r\n- „Шипка“ – целогодишно е забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Състояние на републиканската пътна мрежа:Ограничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nобласт Видин: Временно се ограничава движението по път Е-79 Видин – Монтана от км 56+000 до км 59+000 за МПС над 12 т в двете посоки поради частични ремонтни дейности на асфалтовата настилка.\r\nОбходен маршрут за тежкотоварните МПС: Път II-11 Дунавци – Арчар - път III-112 Добри дол – Тополовец и път III-114 Тополовец – Ружинци до 10.04.2018 г.; \r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nДвижението в участъка Монтана – Враца се осъществява с повишено внимание в една лента на участъци поради частични ремонтни дейности на асфалтовата настилка. Срок до 06.04.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар)  – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: с. Писанец – гр. Разград от км 37+300 до км 69+599 – частични ремонтни дейности на асфалтовата настилка. Движението се осъществява с повишено внимание. Срок до 07.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица – Севлиево в участъка от с. Сопот до граница с Област Габрово от км 25+000 до км 69+832 - движение с повишено внимание поради частични ремонтни дейности на асфалтовата настилка. В работните участъци движението ще се осъществява реверсивно в свободната лента. Срок до 07.04.2018 г.; област Търговище: Движение с повишено внимание в участъка Омуртаг – Търговище от км 205+000 до км 215+000 поради частичен ремонт на асфалтовата  настилка. Срок от 8.00 до 17.00 на 07.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 15.04.2018 г.; \r\nОбзор – Слънчев бряг от км 168+000 до км 199+100 – частичен ремонтни дейности на асфалтовата настилка със студена асфалтова смес. Срок до 13.04.2018 г.; \r\nот км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.Ремонтни дейности и временна организация на движението:ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:ОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.ОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.ОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 30.04.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: няма.ОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-15: Движението по път ІІ-15 Мизия – Оряхово от км 108+000 до км 114+000 се осъществява с повишено внимание поради активизирало се свлачище. Една от лентите за движение е стеснена. Срок 10.04.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.ОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Драгановци – Габрово от км 21+460 до км 22+120 се осъществява в една лента поради извършване на ремонт на пътно съоръжение при км 21+787. Поставена е необходимата пътна сигнализация. Срок до 30.04.2018 г.\r\nПът II-44: Движение с повишено внимание по път II-44 Севлиево – Драгановци от км 0+000 до км 14+600 поради извършване на строително монтажни работи. Срок до 22.06.2019 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.ОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.ОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.ОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.12.2018 г.;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 15.04.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности: няма.ОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът ІІ-37 Пещера – Батак от км  154+000 до км 160+000 – движение в една лента поради аварийно запълване на появили се деформации на пътната настилка с топла асфалтова смес. Срок до 10.04.2018 г. ОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: \r\nПът ІІІ-1003: Движението по път ІІІ-1003 Драгичево – Кладница – Селимица в участъка от кръстовище при Драгичево посока  с. Кладница км 0+000 до км 4+200 се осъществява в една лента поради частични ремонтни дейности на асфалтовата настилка. Водачите да се движат с повишено внимание и съобразена скорост. Срок 13.04.2018 г.ОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.ОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.ОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.ОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.ОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Участъкът е сигнализиран с пътни знаци за МПС с тегло над 12 т поради намален габарит на пътното тяло. Срок до 30.04.2018 г.;\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.;\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г.ОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: нямаОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.ОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.04.06", "title": "Актуална пътна обстановка"}
{"url": "http://www.focus-news.net/news/2018/04/06/2508340/the-local-shvedskata-politsiya-arestuva-zapodozryan-za-palezh-na-diplomaticheska-sgrada-v-stokholm.html", "text": "Шведските власти арестуваха заподозрян за пожар, възникнал в сграда в централната част на столицата Стокхолм, в която се помещават дипломатическите мисии на Португалия, Тунис, Алжир и Белгия, съобщава електронното издание The Local в редакцията си за скандинавската страна.\r\nМинистърът на външните работи на Португаля Аугусто Сантос Силва заяви пред местни медии, че пожарът изглежда е „изолиран акт“, запален от „объркан“ посетител на посолството на Лисабон в Швеция, и не е свързан с тероризма.\r\nМинистърът поясни, че мъжът, навършил петдесет години, се е появил в посолството и е говорил несвързано на испански и английски, очевидно за предполагаеми проблеми с трафика на хора в Португалия. „Той поиска да говори с лицето, отговарящо за консулската служба на посолството, но преди разговорът дори да започне, той запали пожар и избяга\", разказа Сантос Силва.\r\nМъжът, избягал от местопрестъплението, по-късно е бил задържан от шведската полиция. Към момента обаче мотивите за деянието му са неясни, въпреки проведените разпити. \r\nОчаква се по-късно днес съдебни екипи да проучат мястото на инцидента, разиграл се в сряда. В резултат леки наранявания са получили 14 души, допълват от редакцията.Тереза Герова", "date": "2018.04.06", "title": "The Local: Шведската полиция арестува заподозрян за палеж на дипломатическа сграда в Стокхолм"}
{"url": "http://www.focus-news.net/news/2018/04/06/2508342/ria-novosti-v-yaponskoto-vanshno-ministerstvo-sazdavat-otdel-za-severna-koreya.html", "text": "Министерството на външните работи на Япония ще се сдобие с нов отдел, който ще бъде специализиран по въпросите, свързани единствено със Северна Корея. Това обяви първият дипломат на Токио Таро Коно, предава РИА Новости, като се позовава на местни медии.\r\nКъм настоящия момент към МВнР на Япония има отдел за Североизточна Азия, в който работят специалисти по Южна и Северна Корея. В бъдеще обаче отделът ще бъде бъде разделен на два отделни.\r\n„Обемът на работа на онези, които се занимават с въпроси около Северна Корея, се увеличи многократно. Към настоящия момент има въпроси за бюджета и кадрите, но бихме искали да ги решим възможно най-скоро“, увери Коно, като същевременно допълни, че новият отдел за Пхенян се очаква да бъде създаден още през лятото на 2018 г.Тереза Герова", "date": "2018.04.06", "title": "РИА Новости: В японското външно министерство създават отдел за Северна Корея"}
{"url": "http://www.focus-news.net/news/2018/04/06/2508319/tass-poddrazhnitsi-na-karles-puchdemon-platiha-garantsiyata-opredelena-ot-sada-v-shlezvig-holshtayn.html", "text": "Организациите Omnium Cultural и Националната каталунска асамблея, подкрепящи отделянето на региона от Испания, са платили сумата от 75 хил. евро, определена от съда в германската провинция Шлезвиг Холщайн за освобождаването на Карлес Пучдемон, предава TACC, като се позовава на съобщение от Omnium Cultural в социалната мрежа „Туитър“.\r\nСъответната сума бе определена от съда в град Шлезвиг, който разреши на бившия каталунски лидер да излезе на свобода под гаранция. При това решението на съда бе взето не заради отхвърляне на обвиненията срещу него за организиране на бунт, а заради твърденията на Мадрид, че той е злоупотребил с държавни средства. Това означава, че все още има възможност Пучдемон да бъде екстрадиран от Германия. Тереза Герова", "date": "2018.04.06", "title": "ТАСС: Поддръжници на Карлес Пучдемон платиха гаранцията, определена от съда в Шлезвиг-Холщайн"}
{"url": "http://www.focus-news.net/news/2018/04/06/2508335/independent-ruskiyat-poslanik-v-oon-predupredi-velikobritaniya-da-ne-si-igrae-s-oganya.html", "text": "Дипломатическият представител на Руската федерация при ООН Василий Небензя предупреди Великобритания, че си „играе с огън\" и ще „съжалява\" за отговора, който даде във връзка с отравянето на бившия офицер от Главното разузнавателно управление (ГРУ) Сергей Скрипал и дъщеря му Юлия, пише вестник Independent.\r\nПремиерът на Обединеното кралство Тереза Мей заяви, че е „много вероятно\" Русия да стои зад атаката, в отговор на която Великобритания и редица западни съюзници изгониха от пределите на страните си повече от 150 руски дипломати. Москва заяви, че ще реагира на подобни мерки и в рамките на заседание на Съвета за сигурност на ООН Василий Небензя определи твърденията на Мей като „ужасящи и неоснователни“. \r\n„Не можахте ли да измислите по-добра фалшива история? Казахме на нашите британски колеги, че си играят с огъня и ще съжаляват за това\", категоричен бе руският дипломат.\r\nЗаседанието бе свикано по настояване на Москва, след като страната бе изключена от разследването на случая „Скрипал“, проведено от експерти на Организацията за забрана на химическите оръжия (ОЗХО). \r\nНебензя подчерта, че веществото, с което е извършена атаката срещу 66-годишния Скрипал, се произвежда в редица страни, „въпреки очевидното му руско име“. Той също така обвини Великобритания, че се опитва да „дискредитира и делегитимира\" Русия.\r\nРусия призова за съвместно разследване на отравянето - предложение, което базираната в Хага организация отхвърли. Министърът на външните работи на Руската федерация Сергей Лавров заяви, че Москва не може приеме резултатите от разследването, след като не е допусната да участва в него. Тереза Герова", "date": "2018.04.06", "title": "Independent: Руският посланик в ООН предупреди Великобритания да не си „играе с огъня“"}
{"url": "http://www.focus-news.net/news/2018/04/06/2508343/predstoyashti-sabitiya-v-stranata-za-6-april-agentsiya-fokus.html", "text": "***\r\nОт 20.00 часа в зала 1 на НДК ще бъде представена рок операта „Исус Христос – суперзвезда“.\r\n***\r\nВ експоцентър \"Флора\" ще се проведе инициативата Handmade design market.\r\n*** \r\nОт 10.00 часа в НЧ „Заря – 1900“ ще бъде открита изложба на Великденски яйца.\r\n***\r\nВ катедрален храм „Св. вмчк Димитър Солунски\" и митрополитски храм „Св. Николай Чудотворец\" ще бъдат отслужени Царски часове и Вечерня с изнасяне на Плащаницата.\r\n***\r\nОт  08.00 часа в митрополитския храм “Св. Николай Мирликийски” започват Царски часове с вечерня и изнасяне на Светата Плащаница. От 18 ч. в митрополитския храм “Св. Николай Мирликийски” е началото на Опело Христово.\r\n***\r\nОт 11.00 часа в офиса на ПП ГЕРБ в Добрич на бул. „25 септември” №3 ГЕРБ Добрич организира Великденски табла турнир. \r\n***\r\nВ 08.00 часа в митрополитския храм „Св. Марина“ ще бъдат отслужени Царски часове и Вечерня с изнасяне на св. Плащаница.\r\n***\r\nВ 19.00 часа в митрополитския храм „Св. Марина“ ще бъде отслужено Опело Христово.", "date": "2018.04.06", "title": "Предстоящи събития в страната за 6 април (Агенция „Фокус“)"}
{"url": "http://www.focus-news.net/news/2018/04/06/2508344/predstoyashti-mezhdunarodni-sabitiya-za-6-april-agentsiya-fokus.html", "text": "Правителството на САЩ ще издаде данни за положението на пазара на труда в страната.\r\n*** Президентът на Зимбабве Емерсън Мнангагва е на посещение в Китай.\r\n*** Очакват се нови протести на палестинци на границата между Ивицата Газа и Израел.\r\n*** Ще бъде изнесена присъдата за корупция и злоупотреба с правомощия по отношение на бившия южнокорейски президент Пак Кън-ху.\r\n***", "date": "2018.04.06", "title": "Предстоящи международни събития за 6 април (Агенция \"Фокус\")"}
{"url": "http://www.focus-news.net/news/2018/04/06/2508345/nimh-dnes-na-mnogo-mesta-v-zapadna-i-tsentralna-balgariya-shte-ima-valezhi-ot-dazhd-s-gramotevitsi-maksimalnite-temperaturi-shte-sa-mezhdu-15-i-20.html", "text": "Днес облачността ще е значителна и на много места, главно в Западна и Централна България ще има валежи от дъжд с гръмотевици. Ще духа слаб до умерен вятър от север-северозапад. Максималните температури ще са между 15 и 20°. Атмосферното налягане ще се повишава и ще е по-високо от средното за месеца. Това съобщи за Агенция „Фокус“ дежурният синоптик в Националния институт по метеорология и хидрология (НИМХ) Боряна Маркова.\r\nПо Черноморието облачността ще е значителна. Ще духа слаб до умерен североизточен вятър. Максималните температури ще са 10-14°. Температурата на морската вода е 8-10°. Вълнението на морето ще е 2-3 бала.\r\nВ планините ще бъде предимно облачно и с валежи от дъжд, над около 1800 метра – от сняг. Ще духа умерен вятър от изток-североизток, по високите части – от югоизток. Максималната температура на височина 1200 метра ще е около 9°, на 2000 метра – около 4°.", "date": "2018.04.06", "title": "НИМХ: Днес на много места в Западна и Централна България ще има валежи от дъжд с гръмотевици, максималните температури ще са между 15 и 20°"}
{"url": "http://www.focus-news.net/news/2018/04/06/2508346/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП \"Капитан Андреево\". Това съобщиха за Агенция \"Фокус\" от ГД \"Гранична полиция\". Нормален е трафикът на всички пунктове по границите с Румъния, Сърбия, Македония и Гърция.\r\nПо данни на Агенция \"Митници\", от 20 ч. на 08 април до 8 ч. на 10 април обработването на пътни и винетни такси  на ГКПП ще се извършва ръчно, поради оптимизация на информационните системи на агенцията.", "date": "2018.04.06", "title": "ГД \"Гранична полиция\": Интензивен е трафикът за товарни автомобили на изход на ГКПП \"Капитан Андреево\""}
{"url": "http://www.focus-news.net/news/2018/04/06/2508336/die-zeit-turskite-tayni-sluzhbi-sa-zalovili-80-gyulenisti-zad-granitsa.html", "text": "След опита за държавен преврат от лятото на 2016 г. турските тайни служби (MIT)  са заловили 80 предполагаеми членове на мрежата на Фетхуллах Гюлен, сочен от Анкара за организатор на неуспешния пуч, отбелязва германският национален ежедневник Die Zeit.\r\n„До този момет MIT е върнал в страната 80 привърженици на Гюлен от 18 държави“, разкри говорителят на правителството в Анкара Бекир Боздаг. Как точно и кога разузнаването на Турция е успяло да ги върне в страната обаче не се уточнява. \r\nСъгласно думите на Боздаг, операциите на MIT в чужбина са „голям удар“ срещу движението Гюлен. Как точно се случиха тези действия, той не каза. Говорителят на президента Реджеп Тайип Ердоган, Ибрахим Калин заяви на свой ред, че Турция не е участвала в незаконни дейности зад граница, включително в Косово. Миналата седмица най-младата държава на Балканите депортира в Турция шестима предполагаеми гюленисти. Операцията, проведена с участието на MIT, предизвика напрежение в двустранните отношения между Прищина и Анкара.Тереза Герова", "date": "2018.04.06", "title": "Die Zeit: Турските тайни служби са заловили 80 гюленисти зад граница"}
{"url": "http://www.focus-news.net/news/2018/04/06/2508348/focus-reytingat-na-angela-merkel-pada-dramatichno-ministrite-y-vse-oshte-ne-sa-populyarni.html", "text": "В сравнение с началото на предишния й мандат през 2014 г., канцлерът на ФРГ Ангела Меркел (ХДС) губи драстично одобрението на германските граждани. Но тя не е единствена -  всички останали членове на кабинета в Берлин получават слаба подкрепа, съобщава изданието Focus.\r\nСамо 57% от германците смятат, че Ангела Меркел е добро решение за канцлер на страната. Това става ясно от проучване на телевизионния канал . В сравнение с началото на предишния й мандат през 2014 г., Меркел е загубила 18 процентни пункта. Въпреки това, председателят на Християндемократическия съюз (ХДС) остава по-популярна от лидера на Християнсоциалния съюз (ХСС) Хорст Зеехофер, който е смятан за подходящ за поста федерален вътрешен министър от едва 39 на сто от гражданите на ФРГ. По-голямата част (51%) от германците са уверени, че той не е добър избор за длъжността. \r\nОстаналите членове на кабинета, споменати в проучването, също получават по-малка подкрепа от Меркел. Най-малко 55% от респондентите смятат, че Петър Алтмайер (ХДС) е добър за министър на икономиката. Олаф Шолц (ГСДП) среща одобрението на 49% от германците за поста финансов министър, а външният министър Хайко Маас (ГСДП) - на 43%. Министърът на отбраната на Урсула фон дер Лайен (ХДС) се възприема добре от 40% от германските граждани, а здравният министър Йенс Шпан (ХДС) има едва 26% подкрепа. С 25% е и министърът на труда Хубертус Хайл (ГСДП).Тереза Герова", "date": "2018.04.06", "title": "Focus: Рейтингът на Ангела Меркел пада драматично, министрите й все още не са популярни"}
{"url": "http://www.focus-news.net/news/2018/04/06/2508349/b92-sarbiya-es-nyama-rezerven-plan-za-bosna-i-hertsegovina-v-sluchay-na-kriza-predupredi-diplomat-na-bryuksel.html", "text": "B Европейският съюз няма „План Б\", за да се справи с евентуална криза в Босна и Херцеговина, която може да последва, ако до началото на май не се постигне съгласие относно измененията в изборния закон. Ето защо от политиците в Сараево се очаква да покажат отговорност пред избирателите и да направят всичко по силите си, за да не се стигне до подобно развитие. Това предупреди ръководителят на делегацията на ЕС в Босна и Херцеговина Ларс-Гунар Вигемарк, предава белградската медийна компания B92.\r\nСлед среща с лидерите на четирите политически партии от правителството в Сараево, Вигемарк заяви пред репортери, че се очаква местните политици да обяснят какво са в състояние да направят, за да променят избирателния закон. \r\n„Няма конкретна инициатива на Европейския съюз и САЩ“, увери Вигемарк. Същевременно шведският дипломат допълни: „Следващата стъпка би била да съберем лидерите на всички важни партии и да видим дали между тях има обща визия за компромиса“.\r\nДобрата новина е, според думите му, е, че всеки иска да бъде постигнато споразумение, но отказа да даде отговор на въпроса какво ще се случи, ако такова няма до крайния срок – 6 май.\r\n„ЕС няма план за евентуална криза след изборите, но е ясно, че това ще има отрицателно въздействие върху процеса на европейска интеграция на Босна и Херцеговина\", подчерта Вигемарк. \r\nЕвропейският съд за човешките права прие решение, с което бе наложено на Босна и Херцеговина да елиминира от Конституцията и от изборния закон спорни клаузи. Сараево обеща, че до 2013 г. ще направи измененията, но още не е изпълнила това.Тереза Герова", "date": "2018.04.06", "title": "B92 (Сърбия): ЕС няма резервен план за Босна и Херцеговина в случай на криза, предупреди дипломат на Брюксел"}
{"url": "http://www.focus-news.net/news/2018/04/06/2508339/politico-donald-tramp-razkritikuva-es-za-pozitsiyata-mu-tvardo-protiv-nas-po-otnoshenie-na-targoviyata.html", "text": "Държавният глава на САЩ Доналд Тръмп разкритикува Брюксел за позицията му „твърдо против нас“ по отношение на търговията, отбелязват в европейската редакция на изданието Politico.\r\nАмериканският президент подчерта, че бариерите на европейските пазари са направили почти невъзможно за компаниите от САЩ да правят бизнес на Стария континент, макар статистиката да показва друго. \r\n„Ако погледнете Европейския съюз, той е много стабилно срещу нас по отношение на търговията. Дори не можем да правим бизнес\" там, заяви Тръмп по време на пътуване до Западна Вирджиния, за да говори за новия данъчен закон в страната. \r\nТръмп продължи, като изтъкна, че ЕС изпраща своите автомобили и „всичко“ на САЩ, но „не искат да вземат нашия продукт. Не можем да допуснем това да се случва\". \r\nВ действителност, ЕС е най-големият експортен пазар за САЩ. През 2016 г. обемът на търговията с държавите от Общността е възлизал на 501 млрд. долара, показват официалните статистически данни на Вашингтон. Вносът от ЕС е бил в размер на 592 млрд. долара същата година, което е довело до търговски дефицит от 92 млрд. долара. Повечето икономисти обаче заявяват, че търговските дисбаланси не са лоши за икономиката и могат да бъдат резултат от солиден икономически растеж.Тереза Герова", "date": "2018.04.06", "title": "Politico: Доналд Тръмп разкритикува ЕС за позицията му „твърдо против нас\" по отношение на търговията"}
{"url": "http://www.focus-news.net/news/2018/04/06/2508333/treti-den-prodalzhava-izdirvaneto-na-dvamata-izbyagali-zatvornitsi-ot-sofiyskiya-zatvor-obzor.html", "text": "Над сто сигнала за избягалите затворници е получило Министерството на вътрешните работи. Това съобщи вътрешният министър Валентин Радев във връзка с продължаващите трети ден издирвателни действия по случая с двамата рецидивисти, избягали на 3 април от Централния софийски затвор. „Около 30 от сигналите са по-вероятни, но проверяваме всички“, обясни министър Радев и уточни, че продължават и разпитите на близките на затворниците и на всички, които са имали връзка с тях. \"Навсякъде има инструкции и по границите всички са предупредени, веднага почти разпространихме снимките им. Така че кръгът около тях се затваря\", коментира още той. Относно твърденията, че само една чистачка е опитала да спре бягството на двамата рецидивисти, Радев заяви, че тя всъщност не е осъзнавала какво се случва, а освен нея и един социален работник, служител на затвора, се е затичал след тях, заради което са стреляли по него. Радев обясни, че служителите на територията на затвора са били невъоръжени, защото такива са правилата. \r\nМинистърът на правосъдието Цецка Цачева коментира, че вече е гледала записите на камерите от часа на бягството и посочи, че на тях се вижда престъпна небрежност в Централния софийски затвор. „Необяснимо е как при режима, правилата, заповедите за разрешени вещи, затворниците са се оказали въоръжени. Особено Пелов, който е с огнестрелно оръжие“, посочи тя и потвърди, че е била изненадана от това, което е видяла на записите. На въпрос ще се засили ли охраната на затвора след случая тя коментира: „Разговарях с временно изпълняващите длъжностите гл. директор на ГД „Изпълнение на наказанията“ и директора на затвора, че държа в най-кратко време да се каже какво е необходимо в две посоки - човешки фактор и надзирателно-охранителната техника“.\r\nДиректорът на СДВР - старши комисар Ивайло Иванов, обясни, че на територията на София се провеждат огромен брой издирвателни мероприятия. „Създаден е специален щаб в СДВР под ръководството на г-н Терзийски, който е директор на главната дирекция. Всички възможни адреси, за които до нас достигне информация, се проверяват”, посочи старши комисар Иванов. По думите му органите на реда няма как да знаят със сигурност дали двамата избягали затворници вече са напуснали територията на страната, но такава теоретична възможност съществува. „Те са обявени за международно издирване. Има издадена европейска заповед за арест. Издирват ги от Интерпол. Уведомени са всички партньорски служби. Даже и да предположим, че съществува вероятност да са напуснали страната, те не са в безопасност”, посочи директорът на СДВР. Двамата избягали затворници са:\r\nРадослав Колев, рецидивист, осъден на наказание лишаване от свобода в размер на 26 години за убийство; Владимир Пелов, рецидивист, осъден на наказание лишаване от свобода в размер на 30 години за грабеж, отвличане и опит за убийство на двама служители на МВР.", "date": "2018.04.06", "title": "Трети ден продължава издирването на двамата избягали затворници от Софийския затвор (ОБЗОР)"}
{"url": "http://www.focus-news.net/news/2018/04/06/2508353/denyat-6-april-v-balgarskata-istoriya.html", "text": "2016 г.\r\nПрезидентът на Република България Росен Плевнелиев присъжда Орден „Стара планина” първа степен на Уей Дзинхуа, извънреден и пълномощен посланик на Китайската народна република в Република България, „за изключително големите му заслуги за развитието на българо-китайските отношения“.2016 г.\r\nПрезидентът на Република България Росен Плевнелиев присъжда Орден „Стара планина” първа степен на д-р Ервин Прьол, министър-председател на федерална провинция Долна Австрия, „за изключително големия му принос за развитието на българо-австрийските отношения“.2016 г.\r\nПрезидентът Росен Плевнелиев удостоява посмъртно с орден \"За храброст“ I степен кинооператора Григор Кумитски, за проявена храброст, героизъм и саможертва при спасяването на човешки2016 г.\r\nПрезидентът Росен Плевнелиев удостоява посмъртно с орден Ваньо Танов с орден \"За гражданска заслуга“ I степен за големите му заслуги и принос за сигурността и обществения ред и за укрепване на митническата администрация на България.2015 г.\r\nСпециализирано звено в ДАНС за борба с корупцията по високите етажи на властта започва работа.2002 г.\r\nНДСВ е преобразувано в политическа партия с лидер Симеон Сакскобургготски. Приет е устав и политическа декларация за основните ценности. Лидерът на партията подчертава, че новата формация трябва да започне обновлението на страната, всеки трябва да поеме своята отговорност, трябва също да се създадат структури в цялата страна. Според него партията трябва да бъде открита за възможно най-широк кръг хора. Знакът на НДСВ е бяла раковина на жълт фон, знамето е жълто с емблемата в средата. За ценности са обявени културните и духовни постижения на българския народ, грижите за децата и младото поколение, моралът и почтеността на гражданите.\r\nНяколко месеца по-рано, на 26 януари 2002 г., НДСВ организира учредително събрание в зала 2 на НДК, на което трябва да се създаде партия НДСВ. Но в словото си Симеон Сакскобургготски критикува поведението на министри и депутати и обявява, че партията ще се учреди на 6 април 2002 г., а той няма да се ангажира с ръководството й.2001 г.\r\nСимеон Сакскобургготски в официално обръщение към българския народ обявява, че поставя началото на \"Национално движение Симеон Втори\". Според обръщението Движението ще участва в изборите на 17 юни 2001 г. за ХХХIХ Народно събрание. Акцентира се върху новия морал в политиката, който ще се основава на бърза и качествена промяна в стандарта на живот на българите, чрез привличане на световни капитали, скъсване с политическата партизанщина и въвеждане на правила и институции, насочени към премахване на корупцията. Сакскобургготски гарантира промяната - не по-късно от 800 дни.\r\nНДСВ е учредено два дни по- късно. На 28 април изгражда коалиция с Партията на българските жени и Движението за национално възраждане \"Оборище\" под същото име за участие в парламентарните избори през юни 2001 г. Въпреки пречките от формално естество - отказът на съдебните органи да регистрират политическата му формация и други Симеон Сакскобургготски печели огромно мнозинство от гласовете и вкарва в парламента 120 депутати, тоест половината от общия им брой. На 24 юли 2001 г. новосформираният парламент го избира за министър-председател на България.1996 г.\r\nТридесет и седмото Народно събрание ратифицира присъединяването на България към програмата \"Партньорство за мир\". Програмата развива сътрудничеството между алианса и 26-те страни-партньори по широк кръг от дейности, свързани със сигурността. На 14 февруари 1994 г. страната ни подписва Рамковия документ и се присъединява към програмата “Партньорство за мир”. Евроатлантическият съвет за партньорство (ЕАСП) включва 46 държави, включително и страните-членки на НАТО, и осигурява политическата рамка за “Партньорството за мир” и форум за обсъждане на въпросите по сигурността. НАТО развива и програма за специално сътрудничество в контекста на Средиземноморския диалог на НАТО, със седем средиземноморски държави- Алжир, Египет, Израел, Йордания, Мавритания, Мароко и Тунис. Целта на Средиземноморския диалог е да заздрави сигурността и стабилността в средиземноморския регион, която е тясно свързана с европейската сигурност. В самата организация различни комитети отговарят за планирането в такива области като политически консултации, планиране на отбраната и отбранителни операции, сътрудничество по въпросите на въоръженията и други. Комитетите представят препоръки за действия пред Северноатлантическия съвет, най-висшият орган на НАТО за взимане на решения, както и пред Комитета за планиране на отбраната на НАТО, който се занимава предимно с въпроси, свързани с интегрираната военна структура на организацията.\r\nНАТО осъществява и редица програми за международен обмен, които са свързани с научни и екологични проблеми, представляващи интерес за НАТО и страните-партньорки.1990 г.\r\nБългария възстановява дипломатическите си отношения с Чили, прекъснати след преврата на ген. Аугусто Пиночет Угарте от 1973 г.1990 г.\r\nУчреден е Съюз на безпартийните, който е регистриран още същия месец. Пръв председател е Боян Велков. От 25 септември 1995 г. лидер на Съюза е Александър Димитров.1983 г.\r\nВ периода 6 - 7 април се провежда заседание в Прага на Комитета на министрите на външните работи на държавите от Варшавския договор.1970 г.\r\nЗапочва строежът на “АЕЦ-Козлодуй”.1967 г.\r\nВ София е подписан втори договор за дружба, сътрудничество и взаимна помощ с Полша.1958 г.\r\nОткрит е Домът на българо-съветската дружба в София.1950 г.\r\nМежду България и Египет е сключена клирингова спогодба, която е първото търговско-платежно съглашение между двете страни след Втората световна война. Клирингът е взаимно погасяване на задължения между държави чрез счетоводно уравняване на вноса и износа, без превод на платежни средства.1948 г.\r\nПубликуван е Закон за радиото.1945 г.\r\n16-та пехотна дивизия от Първа българска армия освобождава гр. Чаковец.\r\nУчастието на България в окончателния разгром на хитлеристка германия (1944–1945 г.) неправилно е наричано в продължение на няколко десетилетия след края на Втората световна война 1939–1945 г. \"Отечествена война на България 1944–1945 г.\". Обявяването на война на хитлеристка Германия става на 8 септември 1944 г. от правителството на К. Муравиев, но на практика се осъществява след политическата промяна на 9 септември 1944 г. Самото участие на България във войната преминава през два периода (фази). Първият период обхваща времето от септември до края на ноември 1944 г. На 18 септември 1944 г. българската армия преминава в оперативно подчинение на командващия III Украински фронт маршал Ф. И. Толбухин. Мобилизирането на българската армия започва на 18 септември и приключва в края на същия месец. На 5 октомври 1944 г. е сключена спогодба между България и Югославия в Крайова за военно сътрудничество между двете съседни страни. Пред българската армия е поставена задачата да разгроми противниковите сили в Сърбия и Вардарска Македония и да прекъсне пътя за отстъпление на Група \"Е\" от хитлеристките армии по долините на р. Морава, Вардар и Ибар, възлизащи на 10 дивизии, 8 бригади и др. войскови сили. Срещу тях България мобилизира 455 хил. души, групирани в три армии (Втора, Първа и Четвърта), които до началото на октомври 1944 г. настъпват в направление Ниш. До 18 октомври е разгромена елитната 7. СС дивизия и е освободен Ниш. От 8 октомври до 19 ноември се водят сражения по направление Страцин, Куманово, Скопие. По същото време се води и Брегалнишко-Струмишката операция, в резултат на която хитлеристите са изтласкани от Царево село, Кочани, Щип, Струмица, Велес и други селища. От 21 октомври до 30 ноември се провежда Косовската операция, при която са освободени градовете Подуево, Прищина, Косовска Митровица, Рашка и Нови Пазар. Вторият период (фаза) започва от декември 1944 г. и продължава до май 1945 г. През това време българската армия участва в освобождаването на Северна Югославия, Южна Унгария и Източна Австрия. От 22 до 28 декември 1944 г. се води Сремската операция. От 31 декември същата година военните действия се пренасят на унгарска територия. От 6 до 19 март 1945 г. се водят епични боеве между реформираната Първа българска армия и хитлеристките войски в района на р. Драва. От края на март до средата на април в главен боен театър се превръща районът на р. Мур. Последните сражения с хитлеристките войски се водят на австрийска земя в края на април и началото на май. Капитулацията на Германия (9 май) заварва българските войски в подножието на Австрийските Алпи, където те установяват контакт с частите на Осма британска армия. В двата периода на войната България дава над 30 хил. души убити и ранени войници и офицери. Това е цената (без военните разходи, разстройството на стопанския живот и други), която България плаща за окончателния разгром на хитлеристка Германия и благодарение на която успява да избегне надвисналата над нея трета национална катастрофа с участието си в Тристранния пакт на държавите от хитлеристката ос.1941 г.\r\nЮгославски самолети бомбардират Индустриалния квартал в София и Кюстендил. В столицата жертвите са 8, а в Кюстендил загиват 67 и 90 са ранени.1919 г.\r\nВ периода 6 - 8 април в София левите социалдемократи начело с Никола Харлаков основават Българска работническа комунистическа партия (БРКП) с орган сп. \"Социалистически преглед\". Новата партия обявява, че ще работи като секция на Коминтерна.1917 г.\r\nС изменение на Закона за стопански грижи и обществена предвидливост се създава едноименна дирекция при Военното министерство. През 1917-1918 г. директор е генeрал Александър Протогеров. Дирекцията за стопански грижи и обществена предвидливост е приемник на Централния комитет за стопански грижи и обществена предвидливост. Включена е в системата на Министерството на войната, но работи под върховния надзор на Министерски съвет. Занимава се с уредбата и надзора върху продоволствието и производството с цел да се отстрани спекулата със стоки от първа необходимост, която се шири в страната след включването й в Първата световна война 1914–1918 г. Местни органи на Дирекцията са районните комитети, ревизионни комисии и селски управления. Правен орган е специална съдебна секция и бюро за ликвидация, които се занимават с делата срещу лица, извършили престъпление по Закона за реквизицията, стопанските грижи и обществената предвидливост. Със закон от 27 април 1918 г. към Дирекцията преминават и секциите при Главното интендантство, Продоволствената, Индустриалната и Главната реквизиционна комисия. Разпоредбите и се изпълняват от Министерството на войната. Дирекцията за стопански грижи и обществена предвидливост е закрита със закон от 13 септември 1922 г.1909 г.\r\nС Цариградския българо-турски протокол Турция признава независимостта на България. Документът е подписан от българския министър на търговията Андрей Ляпчев (на снимката) и от турския министър на външните работи Рифат паша. С протокола се признава провъзгласяването на независимостта на България 1908 г. и се постига съгласие по всички спорни въпроси, произлезли от този акт. Уреждат се проблемите с мюсюлманските общини и вакъфските имоти в България, с компанията на Източните железници и други. Този протокол е подписан в изпълнение на Руско-турския протокол (1909 г.), който България приема. Руско–турският протокол (1909 г.) е подписан на 3 март в Санкт Петербург. С него се разрешават възникналите във връзка с провъзгласяването на независимостта на България 1908 г. финансови проблеми. Турция настоява България да и изплати като обезщетение 125 млн. лева, като в тях е включена сумата от 40 млн. златни лева, които България дължи на компанията на Източните железници. Срещу посочените компенсации Турция е склонна да признае независимостта на страната ни. Русия поема финансовите задължения на България. Тя приспада исканата сума от военния дълг на Турция след Руско-турската война 1877–1878 г. Турция се отказва от всякакви финансови претенции към България. Финансовите отношения между България и Русия се уреждат с подписването на Руско-български протокол 1909 г., подписан също на 6 април. Според него България се задължава да изплати на Русия сумата от 82 млн. лева в продължение на 75 години, като първата вноска трябва да се направи на 1 октомври 1909 г. България така и не изплаща на Русия цялата дължима сума. В началото на 20-те години съветското правителство опрощава остатъка от българския дълг.\r\nНезависимостта на страната ни е призната от Великите сили и балканските държави, както следва на 7 април - Сърбия и Черна гора, на 10 април - Англия, Франция и Италия, а на 16 април - Германия и Австро-Унгария признават независимостта ни.1885 г.\r\nВ София тържествено е отбелязана 1000-годишнината от смъртта на св. Методий.1872 г.\r\nВасил Левски и Марин Поплуканов тръгват от Ловеч, за да присъстват на Общото събрание на Българският революционен централен комитет в Букурещ. Идеята за това Общо събрание възниква още в края на 1871 г. Според предварителния замисъл събранието трябва да спомогне за обединяване усилията на емигрантските и вътрешните комитетски дейци, като се изработи обща програма и устав на организацията.1841 г.\r\nПо време на великденската служба банда въоръжени мюсюлмани нападат църквата на с. Каменица, Нишко. За да се защити, местното население се вдига на бунт. Това става повод за избухване на Нишкото въстание 1841 г. Под ръководството на Милое Йованович се организира укрепен лагер между селата Каменица и Горни Матеевац. Същинската причина за бунта е недоволството на местното българско население от нежеланието на османските власти да пристъпят към изпълнението на обещанията, дадени от Гюлханския хатишериф през 1839 г., и особено от неизпълнението на поземлената реформа. Друга причина е и големият терор над беззащитното население, упражняван от местните османски земевладелци. Скоро след избухването на въстанието в Каменица пламъците му обхващат долината на р. Нишава, Запланско и някои села от Видинско. Най-голям размах бунтът получава в Нишкия пашалък, където е извършена и предварителна агитация сред населението. Голяма роля за това имат четите на Милое Йованович, действащ в Нишко, на войводата Никола Сръндак при Кутинската река, на Стоян Чавдар от същия край и др. В Лесковацко Георги Янкович и Станко Бояджи вдигат след себе си над 5000 души селяни. Въстаниците настъпват срещу Ниш. За да спечели време, управителят влиза в преговори с четата на Милое Йованович. Докато преговаря с нея, той успява да събере 2000 души башибозуци, които са подкрепени и от артилерия. С тях се насочва срещу въстаналите селяни и като се възползва от лошото им въоръжение, бързо ги разпръсква.\r\nСлед потушаването на въстанието са избити няколко хиляди души, разграбени и опожарени са 240 български селища. Зверствата на османските власти принуждават повече от 10 000 души българи да напуснат родните си места и да потърсят спасение във вътрешността на Сърбия. Репресиите предизвикват силното недоволство на европейската общественост. За да заблуди западните държави, Високата порта заявява, че нищо не знае за действията на местните османски власти. Въпреки това Турция е принудена да предприеме някои мерки за \"успокоение\" на въстаналото население.На тази дата са родени: 1938 г.\r\nРоден е Васил Александров Михайлов - български драматичен и филмов актьор. През 1967 г. той завършва ВИТИЗ (днешен НАТФИЗ). От 1970 г. е на сцената на Театъра на народната армия. Играе в “Нашествие”, “Време разделно”, “А утрините тук са тихи”, “Вишнева градина”, “От земята до небето”, “Делото “Дантон”, “Сизве Банзи е мъртъв”, “На гости у министъра”, “И слезе Господ на земята”, “Вуйчо Ваньо”, “Лицева опора”, “Последните”, “Краят на играта”, “Крал Лир”. Михайлов участва в “Хроника на чувствата” (1962 г.), “Свобода или смърт” (1969 г.), “Горловска история” (1971 г.), “Нона” (1973 г.), “Ламята” (1974 г.), “Зарево над Драва” (1974 г.), “Вечни времена” (1975 г.), “Сбогом, любов!” (ТВ, 1976 г.), “Басейнът” (1977 г.). Успех актьорът достига в “Хирурзи” (1977 г. ), “По дирята на безследно изчезналите” (ТВ, 1977 г.) и “Сами сред вълци” (1979 г.). Михайлов е еднакво убедителен и в отрицателни (“Петимата от РМС”, ТВ, 1977 г.), и в положителни образи (“Отрова в извора” ТВ, 1978 г.), но постига национално признание след участието си в “Капитан Петко войвода” (ТВ, 1981 г.). Снима се също в: “Адиос, мучачос!” (1978 г.), “Всички и никой” (1978 г.), “Хан Аспарух” (1981 г.), “Златният век” (ТВ, 1984 г.), “Събеседник по желание” (1984 г.), “Денят на владетелите” (1986 г.), “Приземяване” (1987 г.), “Дом за нашите деца” (ТВ, 1987 г.), “Време разделно” (1988 г.), “Право на избор” (1989 г.), “Маргарит и Маргарита” (1989 г.), “Индиански игри” (1990 г.), “О, Господи, къде си?” (1991 г.), “България - во веки веков” (ТВ, 1994 г.), “Забраненият плод” (1994 г.).1886 г.\r\nВ Сливен е роден Иван Тодоров Странски - български агроном. Завършва естествена история в Киев и Висшия земеделски институт в Москва. Той е професор по общо земеделие в Софийския университет “Св. Климент Охридски”. Някои от неговите трудове са: “Плевелите в земеделието” (1919 г.), “Електрическата енергия и азотните торове” (1926 г.), “Изкуствените торове” (1928 г.), “Торове и торене” (1947 г.) и много други. Умира на 29 октомври 1959 г. в София.1876 г.\r\nРоден е Кръстьо Петров Сарафов - български драматичен артист и режисьор, брат на Б. Сарафов и син на П. Сарафов. Кръстьо Сарафов учи в Серес, Солун и София. Дебютира на сцената като ученик на 6 януари 1891 г. в ролята на Спиро Македонски, в “Стефан Караджа” на Т. Хаджистанчев. През 1895 г. печели конкурс за стипендия и завършва Императорското драматично училище в Санкт Петербург през 1899 г. На 3 октомври 1899 г. дебютира в ролята на Борис Годунов в “Василиса Мелентиева” на А. Н. Островски. Кръстьо Сарафов играе в Народния театър, а през 1915-1919 г. е главен режисьор. Той е още актьор и режисьор на театрите в Русе , Варна и Бургас. Участва в много постановки на радиотеатъра, снима се в и няколко филма: Драган в “Децата на Балкана” (1918 г.), Дойчин в “Безкръстни гробове”(1931 г.) , вуйчото в “Изпитание”(942 г.)На тази дата умират:2002 г.\r\nУмира Славка Димитрова Славова - българска драматична актриса. През 1947 г. тя завършва пиано и пеене в Българската държавана консерватория и Държавната театрална школа в София. От 1947 г. до 1950 г. участва в Народния театър, през 1950-1955 г. в Младежкия и от 1955 г. отново в Народния театър. През 1950 г. е уволнена от Народния театър, след като баща й е арестуван около процеса на Т. Костов. Славова играе в “Антигона”, “Сън в лятна нощ”, “Всичко е свършено”, “Чайка”, “Вуйчо Ваньо”, “Последен срок”, “В полите на Витоша”, “Бягството”, “Театър, любов моя” и други. Изнася рецитали по творби на Горки, Мопасан, Достоевски, Чехов, Шолохов, Паустовски, Хайтов и други. От 1945 г. тя участва в предавания на Радио София, снима се и в киното - “Фаталната” (1979 г.). След пенсионирането си през 1994 г. продължава да играе в “Театър 199”, в “Сълза и смях” и в първия частен театър “Барбуков”. От този период са ролите й в “Дългият път на деня към нощта” (1996 г.), “Слънчево с гръмотевици” (1999 г.), “Най-древната професия” (2000 г.).885 г.\r\nУмира св. Методий, брат на Константин - Кирил Философ. Въпреки че е подложен на непрекъснати преследвания от немското духовенство, Методий оставя завидно наследство от преводни и оригинални трудове и подготвя около 200 ученици – свещеници, проповядващи християнската вяра на славянски език. Светите братя Кирил и Методий създават славянската азбука и поставят основите на славянската и българската литература. Родени са в Солун. Баща им Лъв е помощник на солунския стратег (военен и административен управител). От Панонските легенди и Житието на Кирил се знае, че Методий в продължение на 10 години заемал длъжността управител на една славянска област, разположена близо до Солун. След това заминава за манастира \"Полихрон\" в планината Олимп. Там първоначално е приет за монах, а след това става игумен. Благодарение на проявените си способности, макар и твърде млад, Константин- Кирил е натоварен с отговорна дипломатическа мисия при сарацините (851 г.) и при хазарите (860 г.), в която участвал и Методий. По време на своя престой в Херсон Константин- Кирил установява за пръв път контакт с руските славяни и изучава техния език. През 861 г. двамата братя се завръщат в Цариград, но не остават за дълго там. Една година по-късно по молба на княз Ростислав (846-870 г.) са изпратени във Великоморавия. За да се противопостави на силно проникналото немско политическо, културно и църковно влияние, княз Ростислав иска от византийския император подготвени учители по славянски език, които да проповядват между населението християнското учение на разбираем за него език. Константин- Кирил съставя нова азбука, предназначена специално за славяните, т. нар. глаголица. Тя е изготвена въз основа на гръцката и латинската азбука, като е съобразена с особеностите на славянския език. Двамата братя превеждат на славянски език най-необходимите за мисията им богослужебни книги. През 863 г. Кирил и Методий се отправят за Великоморавия и се отдават на многостранна дейност. В продължение на три и половина години двамата ограмотяват голям брой ученици и с тяхна помощ превеждат много богослужебни книги. Тази дейност среща силна съпротива от страна на немското духовенство, което е привърженик на догматичната триезична теория, според която богослужението може да се извършва само на три езика - еврейски, гръцки и латински. Поради това те отричали правото на Кирил и Методий да проповядват на славянски език и обявяват делото им за \"еретическо\". Под този претекст немското духовенство възпрепятства с всички средства дейността на двамата братя. Наклеветяват ги и пред римския папа и двамата братя решават да заминат за Рим и пред самия папа да уредят възникналите спорове с немското католическо духовенство във Великоморавия. На път за Рим те минават през Панония (друго западно славянско княжество), където са посрещнати радушно от княз Коцел, отхвърлил също зависимостта си от немското католическо духовенство. Продължавайки пътя си, Кирил и Методий вземат участие в местния духовен събор във Венеция (867 г.), участниците в който също са привърженици на триезичната теория. Константин- Кирил влиза в спор с тях и като изтъква редица научни и исторически доводи, блестящо защитава правото на славяните да имат писменост на своя език. Към края на 867 г. двамата братя пристигат в Рим, където се явяват при новия папа Адриан II. Пред него те излагат някои свои искания: да бъде разрешено богослужението сред западните славянски народи на славянски език; някои от техните ученици да бъдат ръкоположени за свещеници; единият от двамата братя да бъде въздигнат за епископ и да им бъде позволено да управляват Моравската и Панонската църква самостоятелно, без намесата на немското духовенство. На свой ред те заявяват своята готовност да признаят върховенството на самия папа. Воден от желанието да задържи под свое влияние западните славянски народи и да не допусне като при българите да бъде изместен от Византия, папа Адриан II удовлетворява техните искания. С това е нанесен силен удар на немското католическо духовенство. Скоро Константин- Кирил се разболява и през 869 г. умира в Рим. Преди смъртта си отправя молба към своя брат да продължи започнатото дело. В изпълнение на неговия завет Методий се завръща в Панония и се отдава на проповедническа и книжовна дейност. През 870 г. княз Коцел е заменен от княз Святополк, който изпада под силното влияние на немското духовенство и то съответно засилва борбата против Методий и неговите ученици. Скоро Методий е затворен в един баварски манастир и освободен през 873 г. след намесата на папата. Въпреки това борбата против него не е прекратена. През 882 г. Методий предприема кратко пътуване до Цариград и отново се връща в Панония. Независимо от неблагоприятните условия не се отказва от своята дейност и до края на живота си продължава да се занимава с книжовна дейност. Той успявал да завърши превода на свещените книги, които са необходими за проповедническата дейност на неговите ученици. Погребан е във великоморавската столица Велеград. След неговата смърт немското духовенство предприело жестоки репресии над учениците му. Част от тях са избити, други затворени, а трети принудени да търсят спасение чрез бягство. Някои от тях - Климент, Наум, Сава, Горазд и Ангеларий, намират подслон в България. Тук те са приети с голямо внимание от българския владетел княз Борис I, който им предоставя условия да продължат делото на своите учители. Създаването на славянската писменост е най-значителното дело на Кирил и Методий. Посредством нея става възможно и създаването на славянската култура. Славянската азбука се превръща в едно от най-силните оръжия на славянските народи против опасността от немско-византийската им асимилация. Наред с византийската и латинската култура е открит широк път за развитието и на славянската. Благодарение на активната дейност на учениците на двамата братя в България се превръща в първия славянски културен център през средните векове, откъдето славянската писменост и книжнина получават разпространение и в другите славянски народи.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.06", "title": "Денят 6 април в българската история"}
{"url": "http://www.focus-news.net/news/2018/04/06/2508352/afp-premierat-na-malayziya-obyavi-razpuskaneto-na-parlamenta.html", "text": "Малайзийският премиер Наджиб Разак обяви разпускането на парламента за нови избори, които ще бъдат едно от най-сериозните изпитания на управляващата в продължение на 60 години коалиция, предава AFP.\r\n„Бих искал да информирам хората, че срещнах краля ... и поисках разрешението му за разпускане на парламента в събота, 7 април\", каза Наджиб в обръщение по държавната телевизия.\r\nСлед разпускането на законодателния орган Централната избирателната комисия (ЦИК) на Малайзия ще насрочи датата за нови избори. \r\nУправляващата коалиция, оглавявана от Наджиб, е на власт след обявяването на независимостта на Малайзия през 1957 г., но подкрепата на гражданите за нея намаля през последните години, а финансов скандал допълнително разклати позициите на управляващите. Очаква се обаче Наджиб да спечели още един мандат.Тереза Герова", "date": "2018.04.06", "title": "AFP: Премиерът на Малайзия обяви разпускането на парламента"}
{"url": "http://www.focus-news.net/news/2018/04/06/2508357/sofiya-sinya-i-zelena-za-parkirane-nyama-da-rabotyat-prez-pochivnite-dni.html", "text": "По повод честването на Великденските празници от днес до 9 април (понеделник) включително зоните за почасово платено паркиране „Синя\" и „Зелена\" няма да работят. Това съобщиха от пресцентъра на „Център за градска мобилност“ ЕАД.", "date": "2018.04.06", "title": "София: Синя“ и „Зелена“ за паркиране няма да работят през почивните дни"}
{"url": "http://www.focus-news.net/news/2018/04/06/2508347/razpeti-petak-e.html", "text": "Разпети петък е денят, в който е разпнат Божият син Исус Христос, за да стане изкупителна жертва за греховете на човечеството. На този ден от Страстната седмица постът в Православната църква е особено строг – тогава най-силно вярващите пият само вода. В петък вярата повелява да не се подхваща каквато и да е работа. Това е най-тежкият ден за Христос и най-тъжният ден за християните. На този ден вярващите минават три пъти под масата в храмовете за здраве и целуват разпятието. По време на богослуженията се държат запалени свещи.\r\nНа Велики петък през деня не се служи Света литургия, защото в този ден сам Господ е принесъл себе си в жертва, а се извършват Царските Часове. На вечерня в храма се припомнят и съпреживяват Христовите страдания, смъртта му и погребението му.\r\nПреди началото на службата, на специално издигнато място в средата на храма се издига символичен гроб Христов, украсен с цветя, а на престола се поставя Плащеницата – платът, с който е било завито мъртвото тяло на Христос след свалянето му от кръста. Плащаницата представлява парче плат, на което е извезан образът на положения в гроба Спасител.\r\nПо време на вечерното богослужение се извършва опелото на Господа пред плащаницата. Песнопенията са посветени на страданията и смъртта на Христос.\r\nСлед като се изнесе Плащаницата на вечерното богослужение, с нея се обикаля около храма и символично се извършва погребението на Христос.\r\nВ края на вечернята свещеникът взима Плащаницата от центъра на храма и я слага на светия престол в олтара.", "date": "2018.04.06", "title": "Разпети петък е"}
{"url": "http://www.focus-news.net/news/2018/04/06/2508358/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Канцлерът на САЩ Ангела Меркел ще направи официално посещение в САЩ, където ще се срещне с държавния глава на страната Доналд Тръмп. Съответната информация бе потвърдена от говорител на Белия дом, уточнява германският национален ежедневник Die Frankfurter Allgemeine Zeitung.\r\nПървоначално за визитата на Меркел съобщи вестник , като дори посочи като дата на посещението 27 април, няколко дни след планираната й среща с президента на Франция Еманюел Макрон. \r\nОт редакцията припомнят, че през месец май предстои САЩ да вземат решение дали да останат част от споразумението за ядрената програма на Иран. Макрон и Меркел ще опитат да запазят сделката. \r\nТрадиционно добрите отношения между ФРГ и САЩ се влошиха след встъпването в длъжност на Доналд Тръмп, допълва още изданието.\r\n*** В сравнение с началото на предишния й мандат през 2014 г., канцлерът на ФРГ Ангела Меркел (ХДС) губи драстично одобрението на германските граждани. Но тя не е единствена -  всички останали членове на кабинета в Берлин получават слаба подкрепа, съобщава изданието Focus.\r\nСамо 57% от германците смятат, че Ангела Меркел е добро решение за канцлер на страната. Това става ясно от проучване на телевизионния канал . В сравнение с началото на предишния й мандат през 2014 г., Меркел е загубила 18 процентни пункта. Въпреки това, председателят на Християндемократическия съюз (ХДС) остава по-популярна от лидера на Християнсоциалния съюз (ХСС) Хорст Зеехофер, който е смятан за подходящ за поста федерален вътрешен министър от едва 39 на сто от гражданите на ФРГ. По-голямата част (51%) от германците са уверени, че той не е добър избор за длъжността. \r\nОстаналите членове на кабинета, споменати в проучването, също получават по-малка подкрепа от Меркел. Най-малко 55% от респондентите смятат, че Петър Алтмайер (ХДС) е добър за министър на икономиката. Олаф Шолц (ГСДП) среща одобрението на 49% от германците за поста финансов министър, а външният министър Хайко Маас (ГСДП) - на 43%. Министърът на отбраната на Урсула фон дер Лайен (ХДС) се възприема добре от 40% от германските граждани, а здравният министър Йенс Шпан (ХДС) има едва 26% подкрепа. С 25% е и министърът на труда Хубертус Хайл (ГСДП).\r\n*** След опита за държавен преврат от лятото на 2016 г. турските тайни служби (MIT)  са заловили 80 предполагаеми членове на мрежата на Фетхуллах Гюлен, сочен от Анкара за организатор на неуспешния пуч, отбелязва германският национален ежедневник Die Zeit.\r\n„До този момет MIT е върнал в страната 80 привърженици на Гюлен от 18 държави“, разкри говорителят на правителството в Анкара Бекир Боздаг. Как точно и кога разузнаването на Турция е успяло да ги върне в страната обаче не се уточнява. \r\nСъгласно думите на Боздаг, операциите на MIT в чужбина са „голям удар“ срещу движението Гюлен. Как точно се случиха тези действия, той не каза. Говорителят на президента Реджеп Тайип Ердоган, Ибрахим Калин заяви на свой ред, че Турция не е участвала в незаконни дейности зад граница, включително в Косово. Миналата седмица най-младата държава на Балканите депортира в Турция шестима предполагаеми гюленисти. Операцията, проведена с участието на MIT, предизвика напрежение в двустранните отношения между Прищина и Анкара.\r\n***  Бившият председател на Женералитета на Каталуния Карлес Пучдемон вероятно ще бъде освободен в петък от ареста в Шлезвиг-Холщайн, съобщава германският национален ежедневник Die Sueddeutsche Zeitung.\r\nВисшият окръжен съд в град Шлезвиг изаде заповед за екстрадицията на бившия каталунски лидер, но след това определи гаранция за освобождаването на Пучдемон на стойност 75 хил. евро. Ако бъде върнат в Испания, каталунецът може да бъде съден за държавна измяна. Организирането на бунт като възможна причина за екстрадицията му от Германия бе отхвърлена от съда в северната федерална провинция. \r\nПо-рано медии съобщиха, че организациите Omnium Cultural и Националната каталунска асамблея, подкрепящи отделянето на региона от Испания, са платили сумата от 75 хил. евро, определена от съда в германската провинция Шлезвиг Холщайн за освобождаването на каталунския политик.\r\nПучдемон бе арестуван в неделя, 25 март, на магистрала в Германия. Бившият каталунски лидер пътуваше от Финландия към Белгия, но бе задържан от германската полиция на основание международна заповед за арест, издадена от Испания.\r\n***", "date": "2018.04.06", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/04/06/2508359/negovo-visokopreosveshtenstvo-zapadno-i-srednoevropeyskiyat-mitropolit-antoniy-shte-donese-sveshteniya-i-blagodaten-ogan-ot-yerusalim.html", "text": "На Велика събота, в изпълнение на решение на Светия синод на Българската православна църква, Негово високопреосвещенство Западно и Средноевропейският митрополит Антоний ще донесе Свещения и Благодатен огън от Йерусалим, предаде репортер на Агенция Фокус. Очаква се българската църковна делегация да замине за Божи гроб в ранните зори на Велика събота и да пристигне обратно в София около 19-20 часа на същия ден. По станала вече традиция, превозът на светинята се осигурява с правителствен самолет. След пристигането си в София, огънят се съхранява в Синодния параклис до около 23.45 часа, когато с литийно шествие се донася в патриаршеската катедрала \"Св. Александър Невски\" за Пасхалното богослужение. Тази година се очаква от него да вземат за благословение и представители на съседни православни църква. \r\nНикола ПЕТКОВ", "date": "2018.04.06", "title": "Негово високопреосвещенство Западно и Средноевропейският митрополит Антоний ще донесе Свещения и Благодатен огън от Йерусалим"}
{"url": "http://www.focus-news.net/news/2018/04/06/2508360/denyat-6-april-v-svetovnata-istoriya.html", "text": "2016 г.\r\nВ Холандия се проведе гласуване на референдум, на който народът на страната изрази своето отношение към Споразумението за асоцииране между ЕС и Украйна. Холандците гласуваха в „не“ на референдума за споразумението за асоцииране на Украйна с ЕС с 62% срещу 38%2015 г.\r\nОколо 300 нелегални имигранти от Мианмар, Лаос, Тайланд и Камбоджа работили с години на китоловни кораби в Индонезия са освободени от робство. Предполага се, че общия брой на тези хора е около 4000.2014 г.\r\nЛуис Гилермо Солис е новият президент на Коста Рика, избран e на втория тур за президентски избори.2014 г.\r\nПарламентарните избори в Унгария са спечелени от Съюза на младите демократи – „Фидес“.2013 г.\r\nПетима души загиват по време на престрелка между мюсюлмани и християни в Египет.2012 г.\r\nВ Англия се забранява излагането на цигарени кутии в магазините. Те се съхраняват в затворени шкафове.2012 г.\r\nТуарегите в Мали от Национално движение за освобождение на Азавад обявяват своята решимост да се бият срещу въоръжената групировка „Ал Кайда“ в Ислямския Магреб и световния тероризъм.2012 г.\r\nГрузия излиза от договора „Открито небе“ с Русия.2012 г.\r\nПрезидентът на Малави Бингу ва Мутарика почива в болница на 79 години. В няколко града на Малави населението се разбонтува срещу държавния глава поради пренебрежение на гражданските права и плачевното икономическо състояние на страната.2012 г.\r\nСедмина души в Афганистан загиват при взривяване на бензиновоз с ракета от страна на талибаните.2012 г.\r\nСейф ал Ислам, синът на Муамар Кадафи, е жестоко пребит в затвора Зинтан. По информация на адвоката, затворникът се държи в строга изолация.2011 г.\r\nЕС затяга санкциите срещу Либия.1983 г.\r\nВ периода 6 - 7 април се провежда заседание в Прага на Комитета на министрите на външните работи на държавите от Варшавския договор.1941 г.\r\nНемските армии започват настъплението си срещу Югославия и Гърция от българска територия. На 13 април влизат в Белград, а на 27 април - в Атина. На 11 април Италия окупира Дебър, Струга, Ресен и Охрид. В Солун като официален български представител е изпратен проф. Димитър Яранов, а в Костур - доц. Иван Дуйчев.1939 г.\r\nИзпратен е италиански ултиматум до Албания. Ден по-късно започва италианската окупация над Албания. На 13 април Англия и Франция дават гаранции за независимостта и териториалната цялост на Гърция и Румъния.1917 г.\r\nСАЩ се включват в Първата световна война на страната на Антантата, като обявяват война на Германия. С намесата на САЩ във войната настъпва обрат в хода на военните действия. Президентът Уудро Уилсън обявява война на Германия и Австро-Унгария, но не и на България и Турция.1909 г.\r\nАмериканският изследовател Робърт Пири пръв достига Северния полюс. Адмирал Пири проучва северните части на Гренландия в 5 пътешествия между 1891 и 1901 г. Той издава: \"Близо до Северния полюс\" (1906 г.), \"На Северния полюс\" (1910 г.) и други. На Пири е наречен проток в Канадския архипелаг и полуостров в Северна Гренландия.1818 г.\r\nВ Париж барон Карл Дедрез демонстрира първото средство за придвижване на две колела (първообраз на велосипеда).1814 г.\r\nВ двореца Фонтебло Наполеон абдикира, след което е заточен на остров Елба. През пролетта на 1815 г. напуска остров Елба и се завръща във Франция. Настъпва периодът на тъй наречените \"100 дни\". Реставрацията на монархията във Франция е премахната. След загубата в битката при Ватерло (1815 г. ) Бонапарт е заточен на остров Света Елена, където е поставен под най-строг режим и охрана от английските войски.\r\nНа 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. Англия, Австрия и Прусия образуват Рейнската лига – политически съюз, насочен срещу Франция. През 1805 г. Наполеон разгромява Австрия и сключва Пресбургския мир. През следващата година в битките при Йена и Ауерщад разгромява Прусия и я окупира. Англия организира морска блокада на Франция и Наполеон отговаря с континентална блокада срещу Англия. През 1807 г. руската армия е разбита при Ейлау и Фридланд. Бонапарт принуждава Русия да се присъедини към континенталната блокада и с Тилзитския мир 1808 г. разделя Европа на 2 зони на влияние - френска и руска. Веднага след това Наполеон предприема поход за завоюване и окупиране на Испания, побеждава и Австрия, без да я обезвреди напълно. През 1812 г. предприема несполучлив поход в Русия, принуден е да отстъпи и потегля обратно за Франция. Основната грешка на Наполеон в руския поход е не толкова военна, колкото политическа. Вместо да даде политическа свобода на руския народ, като разруши феодално-крепостническата система, премахне самодържавието и въведе конституционно управление, той окупира Русия. В този поход императорът коренно се различава от републиканския генерал на Италианската кампания (1796-1797 г.). Това позволява на Александър I и царедворците да го обявят за враг на Русия и на православната вяра. Целият руски народ се вдига на свещена война, за да защити вярата и отечеството. В тези условия прогресивните идеи на Френската революция са обявени за реакционни. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г. ) съюзните армии окупират страната и това принуждава Наполеон да абдикира.1453 г.\r\nОсманският султан Мехмед II Фатих започва поредната обсада на Константинопол. Тя завършва на 29 май с превземането на града. Това бележи края на Византия. Преди това Мехмед II Фатих сключва мирни договори с Византия и Сърбия, а с Янош Хунияди и Скендербег – примирия. През пролетта на 1452 г. изгражда срещу Анадолухисар крепостта Румелихисар и блокира комуникациите на Византия с Черно море. Пред стените на Константинопол е концентрирана огромна сухопътна османска армия. На 29 май 1453 г. Константинопол пада. В битката загива последният византийски император Константин Палеолог-Драгаш.На тази дата са родени:1942 г.\r\nРоден е Бари Левинсън - американки актьор, сценарист, режисьор и продуцент. Първоначално следва журналистика и кариерата си като сценарист и актьор започва в телевизията. Сътрудничи на Мел Брукс при реализацията на \"Нямо кино\" (1976 г.), \"Големият страх\" (1977 г.), \"Луда история на света. Част I” (1981 г., в която участва и като актьор). С бившата си съпруга Валери създава сценариите за филмите \"Справедливост за всички\" (1979 г.), \"Вътрешни движения\" (1980 г.), \"Най-добрите приятели\" (1982 г.) и др. Левинсън е продуцент на \"Кой?\" (1974 г.) и \"Първа любов\" (1947 г.). Като режисьор постановчик, по-късно и продуцент, се изявява от 1982 г. Негови филми са: \"Ресторант\" (1982 г.), \"Роден талант\" (\"Естественият\") (1984 г.), \"Младият Шерлок Холмс\" (1985 г.), \"Тенекеджиите\" (1986 г.), \"Добро утро, Виетнам\" (1987 г.), \"Рейнман\" (1988 г., \"Оскар\"; \"Златна мечка\" в Берлин), \"Авалон\" (1990 г.), \"Бъгси\" (1991 г.), \"Играчки\" (1992 г.), \"Разкритието\" (1994 г.), \"Джими Холивуд\" (1994 г.), \"Разобличението\" (1994 г.), \"Слийпърс\" (1996 г.), \"Да разлаем кучетата\" (1997 г.), \"Сфера\" (1998 г.), \"Върховете на свободата\" (1999 г.), \"Original Dinner Guys\" (1999 г.), \"Вечен мир\" (2000 г.), \"Бандити\" (2001 г.), \"Завист\" (2003 г.).1928 г.\r\nВ Чикаго, САЩ е роден Джеймс Дюи Уотсън - американски биохимик, специалист в областта на молекулярната биология. Член е на Националната академия на науките на САЩ (1962 г.), Американската академия на изкуствата и науката (1957 г.). Завършва Чикагския университет (1947 г.). Работи в Копенхагенския университет (1950-1951 г.), в Кавендишката лаборатория на Кеймбриджкия университет (1951-1953 г. и 1955-1956 г.). От 1956 г. преподава биология в Харвардския университет, а от 1961 г. е професор. От 1962 г. е консултант на президента на САЩ по науката. От 1968 г. е директор на лабораторията в Колд Спринг Харбър, щат Ню Йорк. Основните му изследвания включват изучаване на структурата на дезоксирибонуклеиновата киселина (ДНК), ролята на рибонуклеиновата киселина (РНК) в биосинтеза на белтъка. Съвместно с Ф. Крик през 1953 г. предлага модел за пространствена структура на ДНК (т. нар. “двойна спирала”), което им позволява да обяснят генетичната информация, записана в молекулите на ДНК, и да изкажат хипотезата за механизма на нейното възпроизводство (репликация). С това се слага началото на молекулярната генетика. Известен е и с работите си върху структурата на вирусите и тяхната роля при възникване на злокачествени тумори. Лауреат на Нобелова награда за медицина и физиология за 1962 г.На тази дата умират:1958 г.\r\nВ Прага умира Витезслав Незвал - чешки поет, художник и композитор. Той е роден на 26 май 1900 г. в Бискуопки, Моравия. Следва право и философия в университетите в Бърно и Прага (1919-1922 г.). Творчеството му от 20-те и 30-те години на XX век е белязано от търсенето на нови пътища в поезията. В сборниците \"Пантомима\" (1924 г.) и \"Малка градинка с рози\" (1926 г.) съчетава рев. мотиви с интереса си към екзотични теми и към ежедневието. Възпява творческия труд в поемите \"Едисон\" (1928 г.) и \"Сигнал на времето\" (1931 г.). В произведенията си от 30-те години (сборника \"Обратен билет\", 1933 г., и др.) възпява родния си край, критикува управляващите и предупреждава за фашистката опасност. В годините на фашистката окупация на Чехословакия публикува сборник с патриотична лирика \"На пет минути от града\" (1939 г.), сатиричната поема \"Прусаци\" (1939 г., издадена 1945 г.), поемата \"Историческо платно\" (1939 г.). След 1945 г. участва в обществено-политическия и културния живот на Чехословакия. Издава сборника \"Криле\" (1952 г.), поемите \"Песен за мира\" (1950 г.),за която получава отличието златен медал на Световния съвет за мир, \"За родния край\" (1951 г.), философско-сценичната поема \"Днес слънцето още залязва над Атлантида\" (1956 г.). Автор на спомени \"Из моя живот\" (1957-1958 г.), пиеси и пантомими. Превежда творби на А. Рембо, П. Елюар, Х. Хайне, А. С. Пушкин.1528 г.\r\nУмира Албрехт Дюрер – германски живописец и гравьор. До 1490 г. той учи живопис в работилницата на нюрнбергския художник М. Фолгемут, след което пътува из цяла Германия, Холандия и Италия. В началото започва с гравюри- \"Мъжка баня\", \"Херкулес\", \"Св. Екатерина\" и други. Рисува и маслени картини - централната част \"Поклонението на младенеца\" в олтарен триптих от 1496 г., \"Автопортрет\" от 1498 г., портрети на нюрнбергски граждани. Идеите в теоретичните му трактати \"За живописта\", \"За прекрасното\", \"За пороците\" се разминават с художествената му практика. Дюрер е верен адепт на естетиката на Високия ренесанс, но в творбите си не избягва гротескното, грозното и безобразното, съчетано с класическата правилност, отчетлива като математическа формула. Серията \"Апокалипсис\" - големи гравюри на дърво, изпълнени твърде рано, доказва самобитния му талант. Най-високо сред произведенията му се нарежда групата медни гравюри след 1513 г. -\"Рицарят, дяволът и смъртта\", \"Свети Йероним в килията\" и \"Меланхолия\". В последните години от живота си Дюрер рисува маслени и графични портрети, нови гравюри, пише два теоретични труда и прави крилата на гигантски триптих - \"Четиримата апостоли (\"Празникът на броеницата\").1520 г.\r\nУмира Санти Санцион Рафаело – италиански художник и архитект от времето на Ренесанса. Учи в родния си град, а по-късно в школата на П. Перуджино в Умбрия. От 1504 г. работи във Флоренция, след 1508 г. - в Рим. Рисува много изображения на мадони, в които пресъздава сцени на майчино щастие. Най-известната му творба е \"Сикстинската мадона\" (1515-1519 г.). През 1519 г. под негово ръководство са завършени стенописите в Лоджиите във Ватикана. В началото на ХVI в. създава най-добрите си портретни творби: \"Портрет на папа Юлий II\" (1511 г.), \"Портрет на граф Балтазаре Кастилионе\" (1515 г.), \"Дамата с покривало\" (1514 г.), \"Портрет на папа Лъв Х с кардиналите Лудовико деи Роси и Джулио деи Медичи\" (ок. 1518 г. - един от първите групови портрети в живописта на Ренесанса). Като архитект участва в проектирането и строежа на храма \"Св. Петър\" в Рим. Изкуството на Рафаело заедно с това на Леонардо да Винчи и Микеланджело Буонароти бележи връхна точка в постиженията на зрелия Ренесанс. Погребан е във Френския пантеон в Париж.1199 г.\r\nВъв Франция при обсадата на крепостта Шалуз загива английският крал Ричард Лъвското Сърце. Той е английски крал от 1189 г., представител на династията Плантагенети. Ричард Лъвското Сърце води непрекъснати войни, струващи огромни средства. Участва в Третия кръстоносен поход през 1189-1192 г., по време на който превзема остров Кипър и крепостта Сен Жан д'Акр в Палестина. На връщане попада в плен при австрийския херцог Леополд V, който го предава на Хенрих VI. Английският крал е откупен през 1194 г. Същата година Ричард води война с френския крал Филип II Август, който се стреми да си върне обратно владенията на Плантагенетите във Франция.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.06", "title": "Денят 6 април в световната история"}
{"url": "http://www.focus-news.net/news/2018/04/06/2508362/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79. Това съобщи за Радио „Фокус“ – Пирин дежурният служител в Областно пътно управление – Благоевград. Мокри и хлъзгави са пътните настилки в областта. В региона няма затворени пътища. Прохода Предел е отворен за преминаването на всички видове моторни превозни средства. През нощта има регистрирани два пътни инциденти. При първият инцидент трима души са пострадали при катастрофа на главен път Е-79 при отбивката за село Тополоница. Второто пътнотранспортно произшествие е станало преди Кресненското дефиле на 386 км при бензиностанция „Карелия“, където автомобил е самокатастрофирал. При инцидента няма пострадали, нанесени са само материални щети. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nКристина МИТКОВА", "date": "2018.04.06", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/04/06/2508361/plovdiv-patnite-nastilki-v-oblastta-sa-predimno-mokri-trafikat-se-osashtestvyava-s-normalna-intenzivnost.html", "text": "Пътните настилки на територията на Пловдивска област са предимно мокри. Това съобщиха за Радио „Фокус“ – Пловдив от Областното пътно управление. Трафикът по основните направления се извършва с нормална интензивност и без затруднения. По-засилено е движението по участъка на АМ „Тракия“ в областта. Опасност от образуването на свлачища и срутища има по направленията Юговско ханче-Югово-Лъки-Здравец, Бачково-Нареченски бани и Кричим-Девин. Водачите трябва да преминават по посочените пътни участъци с повишено внимание и съобразена скорост. Проходът Троян-Кърнаре е отворен за движение на всички моторни превозни средства. Скоростта на движение по АМ „Тракия“, в участъка от 134-ти до 156-ти километър, е ограничена до 90 км/ч. Целта е повишаване безопасността на движение в участъка, по който ще се извършат ремонтни дейности.\r\nТрафикът на територията на град Пловдив също се извършва нормално и без затруднения. Няма струпване на автомобили по главните градски булеварди. Очаква се движението да бъде натоварено в по-късните часове на деня. Заради ремонтни дейности до 14 април ще остане затворено източното платно на бул. „Руски“ в Пловдив. По тази причина маршрутът на автобусни линии №6,10, 12, 16, 18, 66 и 116 е променен. Пътните настилки в града са предимно мокри.", "date": "2018.04.06", "title": "Пловдив: Пътните настилки в областта са предимно мокри, трафикът се осъществява с нормална интензивност"}
{"url": "http://www.focus-news.net/news/2018/04/06/2508363/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "В сравнение с началото на предишния й мандат през 2014 г., канцлерът на ФРГ Ангела Меркел (ХДС) губи драстично одобрението на германските граждани. Но тя не е единствена -  всички останали членове на кабинета в Берлин получават слаба подкрепа, съобщава изданието Focus.\r\nСамо 57% от германците смятат, че Ангела Меркел е добро решение за канцлер на страната. Това става ясно от проучване на телевизионния канал . В сравнение с началото на предишния й мандат през 2014 г., Меркел е загубила 18 процентни пункта. Въпреки това, председателят на Християндемократическия съюз (ХДС) остава по-популярна от лидера на Християнсоциалния съюз (ХСС) Хорст Зеехофер, който е смятан за подходящ за поста федерален вътрешен министър от едва 39 на сто от гражданите на ФРГ. По-голямата част (51%) от германците са уверени, че той не е добър избор за длъжността. \r\nОстаналите членове на кабинета, споменати в проучването, също получават по-малка подкрепа от Меркел. Най-малко 55% от респондентите смятат, че Петър Алтмайер (ХДС) е добър за министър на икономиката. Олаф Шолц (ГСДП) среща одобрението на 49% от германците за поста финансов министър, а външният министър Хайко Маас (ГСДП) - на 43%. Министърът на отбраната на Урсула фон дер Лайен (ХДС) се възприема добре от 40% от германските граждани, а здравният министър Йенс Шпан (ХДС) има едва 26% подкрепа. С 25% е и министърът на труда Хубертус Хайл (ГСДП).\r\n*** Шведските власти арестуваха заподозрян за пожар, възникнал в сграда в централната част на столицата Стокхолм, в която се помещават дипломатическите мисии на Португалия, Тунис, Алжир и Белгия, съобщава електронното издание The Local в редакцията си за скандинавската страна.\r\nМинистърът на външните работи на Португаля Аугусто Сантос Силва заяви пред местни медии, че пожарът изглежда е „изолиран акт“, запален от „объркан“ посетител на посолството на Лисабон в Швеция, и не е свързан с тероризма.\r\nМинистърът поясни, че мъжът, навършил петдесет години, се е появил в посолството и е говорил несвързано на испански и английски, очевидно за предполагаеми проблеми с трафика на хора в Португалия. „Той поиска да говори с лицето, отговарящо за консулската служба на посолството, но преди разговорът дори да започне, той запали пожар и избяга\", разказа Сантос Силва.\r\nМъжът, избягал от местопрестъплението, по-късно е бил задържан от шведската полиция. Към момента обаче мотивите за деянието му са неясни, въпреки проведените разпити. \r\nОчаква се по-късно днес съдебни екипи да проучат мястото на инцидента, разиграл се в сряда. В резултат леки наранявания са получили 14 души, допълват от редакцията.\r\n*** Турски военни самолети са извършили седем нови нарушения на въздушното пространство на Гърция, съобщава електронното издание Ekathimerini.\r\nСъгласно разпространената информация, в четвъртък шест изтребители F-16, двойка F-4s и един транспортен самолет CN-235 са навлезли в Атинския регион за полетна информация. Уточнява се, че нарушенията са извършени в североизточната, централната и югоизточната част на Егейско море. \r\nВъв всички случаи турските машини са били идентифицирани и съпроводени от гръцки бойни самолети в съответствие с международните правила за ангажиране. Шест от осемте турски самолета са били с бойно въоръжение, поясняват от редакцията.\r\n*** Държавният глава на САЩ Доналд Тръмп разкритикува Брюксел за позицията му „твърдо против нас“ по отношение на търговията, отбелязват в европейската редакция на изданието Politico.\r\nАмериканският президент подчерта, че бариерите на европейските пазари са направили почти невъзможно за компаниите от САЩ да правят бизнес на Стария континент, макар статистиката да показва друго. \r\n„Ако погледнете Европейския съюз, той е много стабилно срещу нас по отношение на търговията. Дори не можем да правим бизнес\" там, заяви Тръмп по време на пътуване до Западна Вирджиния, за да говори за новия данъчен закон в страната. \r\nТръмп продължи, като изтъкна, че ЕС изпраща своите автомобили и „всичко“ на САЩ, но „не искат да вземат нашия продукт. Не можем да допуснем това да се случва\". \r\nВ действителност, ЕС е най-големият експортен пазар за САЩ. През 2016 г. обемът на търговията с държавите от Общността е възлизал на 501 млрд. долара, показват официалните статистически данни на Вашингтон. Вносът от ЕС е бил в размер на 592 млрд. долара същата година, което е довело до търговски дефицит от 92 млрд. долара. Повечето икономисти обаче заявяват, че търговските дисбаланси не са лоши за икономиката и могат да бъдат резултат от солиден икономически растеж.", "date": "2018.04.06", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/04/06/2508366/burgas-suhi-sa-patnite-nastilki-na-teritoriyata-na-oblastta.html", "text": "Движението по основните пътища в областта е с нормална интензивност. Това съобщи за Радио „Фокус“ - Бургас дежурният в Областно пътно управление - Бургас. Пътните настилки са сухи. Няма затворени пътни участъци.\r\nДо 26 април е въведена временна организация на движение в района на кръгово кръстовище „Трапезица“ до бул. „Стефан Стамболов“. В посочения период автомобилите могат да преминават по „Струга“ двупосочно, но само в две от четирите ленти. Когато бъде преасфалтирано едното платно, ще бъде затворено другото.\r\nДо 26 април ще бъде затворено за ремонтни дейности и движението на пътни превозни средства по ул. „Даме Груев“, в отсечката от ул. „Струга“ до ул. „Л. Маджаров“.\r\nВеселина НИКОЛОВА", "date": "2018.04.06", "title": "Бургас: Сухи са пътните настилки на територията на областта"}
{"url": "http://www.focus-news.net/news/2018/04/06/2508364/kyustendil-dvizhenieto-po-pat-pastra-rilski-manastir-pri-mestnostta-pchelina-vremenno-se-osashtestvyava-v-edna-lenta-poradi-svlichane-na-skalna-masa.html", "text": "Движението временно се осъществява в една лента по път III-107 Пастра - Рилски манастир при местността „Пчелина“ поради свличане на скална маса. Това съобщиха от пресцентъра на Агенция „Пътна инфраструктура“. Шофьорите да се движат с повишено внимание и съобразена скорост.", "date": "2018.04.06", "title": "Кюстендил: Движението по път Пастра - Рилски манастир при местността „Пчелина“ временно се осъществява в една лента поради свличане на скална маса."}
{"url": "http://www.focus-news.net/news/2018/04/06/2508354/mvr-shofirayte-razumno-i-sas-saobrazena-s-patnata-obstanovka-skorost.html", "text": "Шофирайте разумно и със съобразена с пътната обстановка скорост, призоваха от МВР. Отдел „Пътна полиция“ в ГДНП разпространи препоръки за безопасно движение по пътищата.\r\nПрез празничните и почивните дни се активизира движението на всички участници в движението по пътищата. Водачите на превозни средства бързат да стигнат до набелязаната цел и забравят, че цялото им семейство е в автомобила. С безразсъдното си нетърпеливо и нетолерантно отношение те подлагат на опасност не само своя живот, но и на близките си, както и на другите участници в движението по пътищата, с които може да попаднат в сблъсък. \r\nВсе по-често по автомагистралите се движат велосипедисти, без да имат това право. \r\nОбразуването на колони и задръствания на изходните и входните артерии на големите населени места и на граничните контролно-пропускателни пунктове са обичайно явление през последните години. Дългото чакане изнервя водачи, пътници, служители на различните обслужващи ги администрации. \r\nДа не забравяме и за възникнали нови повреди и неравности на пътя в следствие на обработването през зимата на улиците и пътищата с различни препарати срещу лед и сняг. \r\nЧесто по улиците в населените места забързани пешеходци забравят, че не са сами на пътя, че има пешеходни пътеки, подлези или надлези и пресичат неправилно, нерядко и без да се огледат. Отчитат се все повече случаи, при които пешеходците със слушалки на ушите и вгледани в мобилните си телефони или други мобилни устройства се изолират от околния свят и с поведението си предизвикват рискови ситуации на за инциденти на пътя. \r\nКомпромисите, които правим, често са опасни за самите нас, те помрачават и празничното не настроение. \r\nЗа предпазване от попадане в риск от пътнотранспортни произшествия отдел „Пътна полиция“ при Главна дирекция „Национална полиция“ препоръчва: \r\nЗа превозното средство \r\n- Проверете спирачките, маслото, гумите и светлините. \r\n- Проверете чистачките и зареди резервоарчето с препарат. \r\n- Не бързайте да смените зимните гуми с летни. \r\n- Ако автомобилът ви е неизправен, не правете компромис, изберете друг превоз. \r\n- Заредете повече гориво в случай, че се наложи да пътуваш дълго и бавно. \r\n- Вземете документите на автомобила и полицата за сключена задължителна застраховка „Гражданска отговорност“ на автомобилистите. \r\nПланирайте пътуването \r\n- Планирайте отрано и практично пътуването. \r\n- Използвайте светлата част на деня за придвижване. \r\n- Тръгнете по-рано. \r\n- Преди шофиране починете добре. \r\n- Не пийте алкохол поне 8 часа преди пътуването. \r\n- Въздържайте се от обилно хранене, преди да седнете зад волана. Така ще избегнете сънливостта и забавените реакции. \r\n- Зад волана по дългия маршрут нека е най-опитният водач. \r\n- Не си определяйте час на пристигане. Това води до притеснение при закъснение и до рисково управление с превишена скорост и неправилни маневри. \r\n- Карайте с разумна и съобразена скорост. Помнете, че в населените места се движат много пешеходци, някои от тях в нетрезво състояние. В близост до пътя има и много деца. \r\n- Поставяйте предпазния колан и настоявай всички пътници в автомобила да направят това. Запомнете, че и Вие като шофьор носите отговорност пътниците да са с поставени колани. \r\n- Не превозвайте детето си без обезопасителна система (седалка или столче). Ползването им е задължително съгласно Закона за движението по пътищата. \r\nЗапазете спокойствие, ако попаднете в задръстване \r\n- Не правете опити за изпреварване, защото няма да се придвижите много напред. \r\n- Движете се със скоростта на колоната и на по-голяма дистанция. \r\n- При движение зад товарни автомобили и интензивно насрещно движение не губете търпение и не предприемайте изпреварване. По-добре спрете, починете и продължете отново. \r\n- При интензивно градско движение и образували се колони не предизвиквайте задръстване, навлизайки в кръстовището при зелен сигнал на светофара. \r\n- Ако сте в задръстване, запазете спокойствие, бъдете търпеливи. \r\n- При образувана колона на автомагистрала не заемайте аварийната лента, за да има достъп за линейки и автомобили на полицията и пътните органи. \r\n- Ако попаднете в неподвижна колона в тунел, изгасете двигателя, затворете плътно прозорците и останете в автомобила. Спазвайте точно указанията на контролните органи. \r\nЗа безопасни празници\r\n- Изберете кой ще шофира, ако ще празнувате навън и ще сте с кола. Ако няма желаещ за шофьор, отидете с друг транспорт. \r\n- Не правете компромис със себе си и близките си и не предоставяйте управлението на автомобила на неправоспособни и/или на употребили алкохол или наркотици хора. \r\n- Приберете ключовете за колата или мотоциклета на сигурно място, ако има опасност неправоспособният Ви син или дъщеря да го подкарат без разрешение. \r\n- Възпрепятствайте управление на моторни превозни средства от неправоспособни. \r\n- Не допускайте шофьорът на колата, в която се движите, да превишава скоростта и да извършва рискови изпреварвания, защото при злополука потърпевш ще бъдете и Вие. \r\nЗа опасните условия на пътя \r\n- След зимата по пътищата се появяват неравности и дупки, банкетите са изровени. Голяма е опасността от повреди по ходовата част на превозното средство; висок е и рискът от пътни инциденти. Движете се със съобразена с пътните условия скорост. Криволиченето за избягване на неравностите е опасно не само за Вас. \r\n- Бъдете особено предпазливи при шофиране по време на или след сняг или дъжд, защото неравностите на пътя са „замаскирани“, пълни са с вода или са трудно забележими. \r\n- На много места пътната маркировка е заличена и това затруднява ориентацията в тъмното. Увеличете дистанцията, движете се със скорост, позволяваща спиране в зоната на видимостта. \r\n- Ако на платното забележите пешеходец в нетрезво или неадекватно състояние, спрете и го изведете на безопасно място. Сигнализирайте на тел. 112.", "date": "2018.04.06", "title": "МВР: Шофирайте разумно и със съобразена с пътната обстановка скорост"}
{"url": "http://www.focus-news.net/news/2018/04/06/2508350/ochakva-se-zasilen-trafik-v-tsyalata-strana.html", "text": "Засилен трафик се очаква по всички пътища на страната по повод празничните дни. На всички входно-изходни артерии на големите градове и възлови кръстовища ще има екипи на „Пътна полиция“, които ще подпомагат и регулират движението, ако това е необходимо. Пътищата, на които се очаква най-голямо натоварване, са автомагистралите „Струма“, „Тракия“, Хемус, пътищата Е-79 /София - Кулата/, София - Варна, Велико Търново - Русе, Варна – Добрич - Силистра, както и към големите курорти. \r\nДнес ще бъде организирано реверсивно движение по пътя София – Перник /през Владая/. От 16.00 до 20.00 часа със заповед на Агенция „Пътна инфраструктура“ ще бъде спряно движението на тежки автомобили по магистралите и основните първокласни пътища на страната. Забраната не се отнася само за фирмите, превозващи живи животни и стоки на температурен режим. От ГД \"Гранична полиция\" препоръчват на пътуващите да използват не само основните, но и по-малките гранични пунктове.\r\nПрез празничните дни ще се провеждат и специализирани полицейски операции, които ще бъдат насочени към проверки за шофиране след употреба на алкохол или наркотични вещества, както и към всички, които нарушават Закона за движение по пътищата.", "date": "2018.04.06", "title": "Очаква се засилен трафик в цялата страна"}
{"url": "http://www.focus-news.net/news/2018/04/06/2508351/na-razpeti-petak-sutrinta-vav-vsichki-eparhii-na-balgarskata-pravoslavna-tsarkva-se-otsluzhvat-tsarski-chasove-i-vechernya-s-iznasyane-na-sv-plashtanitsa.html", "text": "На Валики петък (Разпети петък) от Страстната седмица сутринта във всички епархии на Българската православна църква се отслужват Царски часове и вечерня с изнасяне на св. Плащаница. Вечерта  се отслужва Опело Христово, предаде репортер на Агенция „Фокус“.В 8.00 часа ще започне светата богослужба в митрополитската катедрала „Св. Неделя“, град София. Вечерта, Опело Христово ще бъде от 19.00 часа. В 18.55 ще бъде посрещнат Светейшият Български патриарх и Софийски митрополит Неофит.\r\nОт 8.00 часа ще започнат богослуженията в пловдивския митрополитски храм „Св. Марина“, които ще оглави Негово високопреосвещенство Пловдивският митрополит Николай. Вечерта Опело Христово започва в 19.00 часа.\r\nВъв Враца, от 08.00 часа в митрополитския храм „Св. Николай Мирликийски Чудотворец“ богослуженията ще оглави Негово високопреосвещенство Врачански митрополит Григорий. Опело Христово е с начален час 18.00 часа.\r\nВъв Видин богослуженията ще оглави Негово високопреосвещенство Видински митрополит Даниил. Сутринта това ще стане в митрополитския храм „Св. Николай“ от 08.30 часа. Опело Христово ще започне в 18.00 часа в катедралния храм „Св. Димитър“.  \r\nНикола ПЕТКОВ", "date": "2018.04.06", "title": "На Разпети петък сутринта във всички епархии на Българската православна църква се отслужват Царски часове и вечерня с изнасяне на св. Плащаница"}
{"url": "http://www.focus-news.net/news/2018/04/06/2508370/gabrovo-propadnal-uchastak-ot-asfaltovata-nastilka-zatrudnyava-dvizhenieto-v-uchastak-ot-patya-mezhdu-gabrovo-i-selo-stomanetsite-nastilkite-sa-mokri.html", "text": "Пропаднал участък от асфалтовата настилка затруднява движението в участък от пътя между областния и село Стоманеците. Необходимо е водачите да карат с повишено внимание в отсечката при км 7+060. Там една от лентите за движение е стеснена, поставена е необходимата сигнализация, а срокът за приключване на дейностите е 30 юни. Това съобщиха за Радио „Фокус“ – Велико Търново от Областно пътно управление – Габрово. Условията за пътуване в областта са нормални. Настилките са предимно мокри, като на много места превалява слаб дъжд. Времето навсякъде е облачно без намалена видимост и мъгли. Трафикът е спокоен и движението не е интензивно. Ограничено е преминаването в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място е поставена необходимата сигнализация, а обходният маршрут за квартал Чехлевци е по път III-5004 – път II-44 – път III-4404. В едната лента се извършва движението между селата Чехлевци и Въглевци. В отсечката от  км 11+770 до км 11+829 текат ремонти дейности на асфалтовата настилка, които трябва да приключат до 31 август.\r\nЛуиза ТРАНЧЕВА", "date": "2018.04.06", "title": "Габрово: Пропаднал участък от асфалтовата настилка затруднява движението в участък от пътя между Габрово и село Стоманеците, настилките са мокри"}
{"url": "http://www.focus-news.net/news/2018/04/06/2508369/stara-zagora-po-vreme-na-velikdenskite-praznitsi-parkiraneto-v-tsentralnata-gradska-chast-shte-bade-bezplatno.html", "text": "По време на великденските празници паркирането в централната градска част на Стара Загора ще бъде безплатно. Престоят на автомобили в границите на „Зелена зона“ ще бъде освободен от такси на 6, 7, 8 и 9 април. Това съобщиха от пресцентъра на Община Стара Загора. На 10 април, вторник, „Зелена зона“ ще работи с обичайното си работно време от 08.00 до 18.00 часа.", "date": "2018.04.06", "title": "Стара Загора: По време на великденските празници паркирането в централната градска част ще бъде безплатно"}
{"url": "http://www.focus-news.net/news/2018/04/06/2508373/kyustendil-intenziven-e-trafikat-po-patishtata-v-oblastta-na-mesta-patnite-nastilki-sa-mokri.html", "text": "Интензивен е трафикът по пътищата в областта, на места пътните настилки са мокри. Това съобщи за Радио „Фокус” – Кюстендил дежурният в Областно пътно управление – Кюстендил. Интензивен е трафикът по автомагистрала „Струма”, по главен път Е-79, както и по направлението София – Кюстендил. Повече леки автомобили има в посока от и за ГКПП „Гюешево”. Повишена е опасността от падащи камъни във високопланинските райони. Движението по между села Пастра и Рилски манастир временно се осъществява в една край местността Пчелина поради свличане на скална маса. Шофьорите да се движат с повишено внимание и съобразена скорост.\r\nВенцеслав ИЛЧЕВ", "date": "2018.04.06", "title": "Кюстендил: Интензивен е трафикът по пътищата в областта, на места пътните настилки са мокри"}
{"url": "http://www.focus-news.net/news/2018/04/06/2508371/pss-dobri-sa-usloviyata-za-turizam-v-niskite-chasti-na-planinite.html", "text": "Добри са условията за туризъм в ниските части на планините. Това съобщиха за Агенция „Фокус“ от Планинската спасителна служба (ПСС) при БЧК. По високите части на планините времето е облачно с преминаваща мъгла. Има вероятност да завали дъжд. Планинските курорти работят, съобразно метеорологичните условия. Няма инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.04.06", "title": "ПСС: Добри са условията за туризъм в ниските части на планините"}
{"url": "http://www.focus-news.net/news/2018/04/06/2508365/afp-kitay-e-gotov-da-zaplati-vsyakakva-tsena-v-targovskata-voyna-sas-sasht.html", "text": "Министерството на търговията на Китай излезе със съобщение на официалния си сайт, в което се казва, че страната е готова да заплати „всяка цена“ в евентуална търговска война със САЩ, след като американският президент Доналд Тръмп заяви, че обмисля да наложи нови мита на китайските стоки, на стойност до $100 милиарда, предава AFP.\r\n„Ако американската страна не се съобрази с опозицията на Китай и международната общност и продължи да настоява за едностранни мерки и търговски протекционизъм, Китай ще приеме предизвикателството и е готов да заплати всякаква цена“, гласи съобщението на китайското търговско ведомство.\r\nПревод и редакция:", "date": "2018.04.06", "title": "AFP: Китай е готов да заплати „всякаква цена“ в търговската война със САЩ"}
{"url": "http://www.focus-news.net/news/2018/04/06/2508374/burgas-v-ekspotsentar-flora-shte-se-provede-initsiativata-handmade-design-market.html", "text": "В експоцентър „Флора“ ще се проведе инициативата Handmade design market от днес до 8 април. Това съобщиха от пресцентъра на Община Бургас. В рамките на изложението ще бъдат представени бижута, аксесоари, декор за дома, козметика, деликатеси и сладкиши. Handmade design market предлага красиви предмети, изработени от човешка ръка. Той събира на едно място работилници, благотворителни каузи, хапване и пийване, зони за релакс, приятна музика, игри и креативни личности.", "date": "2018.04.06", "title": "Бургас: В експоцентър „Флора“ ще се проведе инициативата Handmade design market"}
{"url": "http://www.focus-news.net/news/2018/04/06/2508356/prodalzhava-izdirvaneto-na-dvamata-izbyagali-zatvornitsi-ot-tsentralniya-sofiyski-zatvor.html", "text": "Продължава издирването на двамата затворници, които избягаха от Централния софийски затвор след въоръжено нападение над надзирателите на 3 април. От тогава МВР е проверило над сто сигнала, свързани с бегълците. Под засилена охрана са границите, входовете и изходите на магистралите и всички основни пътища у нас. Пътните патрули са инструктирани да следят за съмнителни автомобили. Двамата са обявени и за международно издирване.\r\nПо случая работи специално създадена комисия, която трябва да установи как оръжията са внесени на територията на затвора, а резултатите от нейната работа, трябва да станат ясни на 12 април, веднага след празниците. По разпореждане на министър-председателя Бойко Борисов и след проверка на място, министърът на правосъдието Цецка Цачева поиска оставките на временно преназначения на длъжността главен директор на Главна дирекция „Изпълнение на наказанията“ Свилен Цветанов и началника на затвора в София Петър Кръстев. Оставките са приети от министъра, като длъжностите им ще бъдат временно заети от служители на Главна дирекция „Охрана“ към Министерство на правосъдието.", "date": "2018.04.06", "title": "Продължава издирването на двамата избягали затворници от Централния софийски затвор"}
{"url": "http://www.focus-news.net/news/2018/04/06/2508378/pazardzhik-dvizhenieto-se-osashtestvyava-v-edna-lenta-po-avtomagistrala-trakiya-ot-96-do-97-km-v-posoka-burgas-poradi-remontni-deynosti.html", "text": "Нормално натоварено е движението по главните пътища на областта. Това съобщи за Радио „Фокус“ – Пазарджик дежурният в Областно пътно управление – Пазарджик.  Пътните настилки на места са мокри заради преваляващ слаб дъжд. От 96 до 97 км на автомагистрала „Тракия“, в посока Бургас, движението е в една лента поради ремонтни дейности. По пътя Пещера – Батак от 154 до 160 км  движението е в една лента поради аварийно запълване на появили се деформации на пътната настилка с топла асфалтова смес. Ограничение има  на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.04.06", "title": "Пазарджик: Движението се осъществява в една лента по автомагистрала „Тракия“, от 96 до 97 км в посока Бургас, поради ремонтни дейности"}
{"url": "http://www.focus-news.net/news/2018/04/06/2508377/afp-bivshiyat-prezident-na-yuzhna-koreya-park-kan-he-beshe-priznat-za-vinoven-za-zloupotreba-s-vlast-priemane-na-podkupi-i-prinuzhdenie-chrez-zaplahi.html", "text": "Бившият президент на Южна Корея Парк Кън-хе беше призната за виновна по обвиненията в злоупотреба с власт, приемане на подкупи и принуждение чрез заплахи от съда в Сеул в петък, предава AFP.\r\n„Обвиняемата е виновна за злоупотреба с власт“, заяви съдията по делото, който отсъди, че Парк е принуждавала компании да дарят общо $72 милиона на две компании, контролирани от неин довереник.\r\nДелата срещу Парк по другите обвинения срещу нея продължават. Бившият президент не присъства на обявяването на присъдата й в петък.\r\nПревод и редакция:", "date": "2018.04.06", "title": "AFP:  Бившият президент на Южна Корея Парк Кън-хе беше признат за виновен за злоупотреба с власт, приемане на подкупи и принуждение чрез заплахи"}
{"url": "http://www.focus-news.net/news/2018/04/06/2508368/veliko-tarnovo-tsarski-chasove-i-vechernya-s-iznasyane-na-sv-plashtanitsa-se-otsluzhvat-v-katedralniya-hram-rozhdestvo-bogorodichno.html", "text": "Царски часове и вечерня с изнасяне на св. Плащаница се отслужват в катедралния храм „Рождество Богородично“ в града, както и във всички православни църкви в областта. Причината е, че днес отбелязване Велики петък от Страстната седмица, наречен още Разпети петък, предаде репортер на Радио „Фокус“ – Велико Търново. По-късно през деня ще бъде отслужено Опело Христово.„Фокус“ припомня, че днешния ден – Разпети петък, е денят, в който е разпнат Божият син Исус Христос, за да стане изкупителна жертва за греховете на човечеството. На този ден от Страстната седмица постът в Православната църква е особено строг – тогава най-силно вярващите пият само вода. В петък вярата повелява да не се подхваща каквато и да е работа. Това е най-тежкият ден за Христос и най-тъжният ден за християните. На този ден вярващите минават три пъти под масата в храмовете за здраве и целуват разпятието. По време на богослуженията се държат запалени свещи.\r\nНа Велики петък през деня не се служи Света литургия, защото в този ден сам Господ е принесъл себе си в жертва, а се извършват Царските Часове. На вечерня в храма се припомнят и съпреживяват Христовите страдания, смъртта му и погребението му.\r\nПреди началото на службата, на специално издигнато място в средата на храма се издига символичен гроб Христов, украсен с цветя, а на престола се поставя Плащаницата – платът, с който е било завито мъртвото тяло на Христос след свалянето му от кръста. Плащаницата представлява парче плат, на което е извезан образът на положения в гроба Спасител. По време на вечерното богослужение се извършва опелото на Господа пред Плащаницата. Песнопенията са посветени на страданията и смъртта на Христос. След като се изнесе Плащаницата на вечерното богослужение, с нея се обикаля около храма и символично се извършва погребението на Христос. В края на вечернята свещеникът взима Плащаницата от центъра на храма и я слага на светия престол в олтара.\r\nЛуиза ТРАНЧЕВА", "date": "2018.04.06", "title": "Велико Търново: Царски часове и вечерня с изнасяне на св. Плащаница се отслужват в катедралния храм „Рождество Богородично“"}
{"url": "http://www.focus-news.net/news/2018/04/06/2508367/postoyanniyat-predstavitel-na-sasht-pri-oon-vashington-nyama-namerenie-da-se-izteglya-ot-siriya-do-razgroma-na-islyamska-darzhava.html", "text": "Вашингтон не планира да изтегля войската си от Сирия в близко време и ще вземе решение по този въпрос след окончателния разгром на терористическата групировка „Ислямска държава“. Това заяви в четвъртък в университета Дюк в Северна Каролина постоянният представител на САЩ при ООН Ники Хейли, като запис от нейното изказване бе публикуван в канала на учебното заведение в „Ютуб“, предава ТАСС.\r\nНа Хейли бе зададен въпрос, дали САЩ скоро ще прекрати военното си присъствие в Сирия, както заяви президента на страната Доналд Тръмп по-рано. „Президентът казва, че нанасянето на поражение на „Ислямска държава“ винаги е било наш приоритет – отговори тя. – Той не казва, че ние ще се изтеглим, когато победим „Ислямска държава“. Той казва, че ще работим с партньорите и приятелите ни и ще решим какво ще стане по-нататък“.\r\nДипломатът увери, че групировката губи позициите си бързо и Вашингтон „няма да позволи на „Ислямска държава“ да се върне“. „Освен това трябва да кажа, че президентът слуша своите генерали по този въпрос. Защото те не искат възвръщането на „Ислямска държава“, добави Хейли.\r\nПревод и редакция:", "date": "2018.04.06", "title": "Постоянният представител на САЩ при ООН: Вашингтон няма намерение да се изтегля от Сирия до разгрома на „Ислямска държава“"}
{"url": "http://www.focus-news.net/news/2018/04/06/2508379/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Предимно сухи са пътищата в областта, мокри участъци има само по високите и усойни части в планината. Това съобщи за Радио „Фокус“ – Смолян дежурният в Областно пътно управление – Смолян. Времето е облачно, без валежи, а температурите са положителни. Заради преовлажняване на почвите е повишена опасността от падащи камъни и свличане на земни маси по всички пътища в област Смолян, затова трябва да се шофира с повишено внимание и съобразена скорост. През нощта не са получавани сигнали за инциденти по пътищата в областта. Заради голямото срутище остава затворен пътят Смолян – Средногорци, при разклона за село Тикале. Алтернативният маршрут за движение на тежкотоварните автомобили е път Смолян – Смилян – Рудозем, а за леките Смолян – Фатово – Рудозем. По направлението Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nАвтомобилният трафик в Смолян е с обичайната си натовареност за почивен ден. Интензивно е движението по централния бул. „България“ и входно-изходните артерии на града. Пътните настилки са сухи.\r\nНели ГЕРГЬОВСКА", "date": "2018.04.06", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/04/06/2508380/veliko-tarnovo-s-5-sm-se-e-ponizhilo-nivoto-na-reka-dunav-pri-svishtov-prez-izminaloto-denonoshtie.html", "text": "С 5 см. се е понижило нивото на река Дунав при Свищов за изминалото денонощие. Това съобщиха от Хидрометеорологичната станция в града. Водният стоеж на реката е 664 см, а температурата на водата 9.6 градуса. Значителна ще е облачността над българския участък на Дунав през днешния ден. Очакват се превалявания от дъжд, придружени с гръмотевици, главно над централната и западна част на реката. Ще духа слаб до умерен северозападен вятър. Максималните температури ще са между 13° и 17°.", "date": "2018.04.06", "title": "Велико Търново: С 5 см се е понижило нивото на река Дунав при Свищов през изминалото денонощие"}
{"url": "http://www.focus-news.net/news/2018/04/06/2508381/kurir-makedoniya-nikos-kotsiyas-zapozna-gratskite-partii-s-razvitieto-po-spora-za-imeto-eventualen-dogovor-shte-se-prieme-sas-180-glasa.html", "text": "Най-близките съветници на гръцкия премиер Алексис Ципрас са на мнение,ч е евентуален договор за разрешаване на спора за името между Скопие и Атина трябва да се приеме с уголемено мнозинство от 180 гласа в гръцкия парламент, вместо досегашните 151, пише приближеното до бившето ръководство на ВМРО-ДПМНЕ скопско електронно издание „Курир“.\r\nИнформационните портали In и Eurotoday обявиха, че в кабинета на Ципрас се води дебат за това, дали ако договор бъде предложен в парламента, да бъде приет със 180 гласа.\r\n„Ако има споразумение за името с БЮРМ (Бивша югославска република Македония), колегите на премиера обсъждат, дали да представят споразумението за гласуване в Парламента и неговото приемане дао не с обикновено мнозинство. Дискусията сега е насочена към изискване на разширено мнозинство от 180 депутати. Това се дължи на теорията, че това е международен договор и не трябва да се приемат с редовно мнозинство“, пише в портала In.\r\nС подобен анализ излиза и Eurotoday.  „Няма конституционно правило, което да обвързва гръцкия премиер със задължението да постави границата на 180 депутати, но както обясни негов близък съветник, решаването на един национален въпрос, нерешен от 25 години, не може да се направи с обикновено мнозинство“, пише порталът Eurotoday.\r\n„Курир“ обяснява, че в гръцкият парламент влизат 300 депутати, от които 154 са от управляващата коалиция на СИРИЗА (Радикалната левица) и националистическата „Независими гърци“ (АНЕЛ). \r\nПревод и редакция:", "date": "2018.04.06", "title": "„Курир“ (Македония): Никос Коцияс запозна гръцките партии с развитието по спора за името, евентуален договор ще се приеме със 180 гласа"}
{"url": "http://www.focus-news.net/news/2018/04/06/2508355/sz-ochakva-se-osvobozhdaneto-na-karles-puchdemon.html", "text": "Бившият председател на Женералитета на Каталуния Карлес Пучдемон вероятно ще бъде освободен в петък от ареста в Шлезвиг-Холщайн, съобщава германският национален ежедневник Die Sueddeutsche Zeitung.\r\nВисшият окръжен съд в град Шлезвиг изаде заповед за екстрадицията на бившия каталунски лидер, но след това определи гаранция за освобождаването на Пучдемон на стойност 75 хил. евро. Ако бъде върнат в Испания, каталунецът може да бъде съден за държавна измяна. Организирането на бунт като възможна причина за екстрадицията му от Германия бе отхвърлена от съда в северната федерална провинция. \r\nПо-рано медии съобщиха, че организациите Omnium Cultural и Националната каталунска асамблея, подкрепящи отделянето на региона от Испания, са платили сумата от 75 хил. евро, определена от съда в германската провинция Шлезвиг Холщайн за освобождаването на каталунския политик.\r\nПучдемон бе арестуван в неделя, 25 март, на магистрала в Германия. Бившият каталунски лидер пътуваше от Финландия към Белгия, но бе задържан от германската полиция на основание международна заповед за арест, издадена от Испания.Тереза Герова", "date": "2018.04.06", "title": "SZ: Очаква се освобождането на Карлес Пучдемон"}
{"url": "http://www.focus-news.net/news/2018/04/06/2508372/gazeta-express-partiyata-na-kosovskite-sarbi-se-protivopostavi-na-initsiativata-na-pravitelstvoto-za-sazdavane-na-obshtnost-na-srabskite-obshtini.html", "text": "Партията на косовските сърби – „Сръбска листа“ – излезе с комюнике до пресата, в което определи като неприемлива инициативата на косовското правителство да изработи статут на Общността на сръбските общини (ОСО) на основата на косовската конституция. Те отбелязаха, че някои от действията на управленията „са само за вътрешна консумация“, предава базираното в Прищина албанско електронно издание Gazeta Express.\r\nСпоред партията на косовските сърби, единственият орган, който има право да изработи статут на ОСО е мениджърски екип, съставен от четири сръбски представители, както е предвидено според Брюкселския договор.\r\n„Сръбска листа“ заявява, че е скептична и песимистична относно инициативата на правителството, като добавя, че „Прищина няма желание“ да приложи изцяло Договора за създаване на ОСО. Те отбелязват, че инициативата на косовските власти цели да разсее вътрешното напрежение.Агенция „Фокус“ припомня:\r\nПревод и редакция:", "date": "2018.04.06", "title": "Gazeta Express: Партията на косовските сърби се противопостави на инициативата на правителството за създаване на Общност на сръбските общини"}
{"url": "http://www.focus-news.net/news/2018/04/06/2508383/dimitar-margaritov-kzp-opasnite-stoki-s-proizhod-balgariya-zaemat-malak-dyal-v-obshtiya-katalog-na-zabranyavanite-riskovi-produkti-v-es.html", "text": "Няма сериозни проблеми със стоки българско производство. Отделни са случаите на констатирано несъответствие с европейските стандарти за безопасност, като са предприети навременни действия за изземването им от пазара и тяхната преработка. Това съобщи председателят на Комисията за защита на потребителите (КЗП) Димитър Маргаритов в „Преди всички” по БНР, съобщиха от пресцентъра на КЗП. Той добави, че в общия каталог на забраняваните от контролния орган опасни стоки преобладават продукти от трети страни и делът на българските не е голям. \r\n„Обикновено става въпрос за детски дрехи с по-дълги връзки, шнурове за завързване около кръста или с дребни елементи по тях. Те биха могли да бъдат преработени и приведени в съответствие със стандартите. Поради факта и че те не са в големи количества, по-честият случай е този”, посочи Маргаритов. Той добави, че конкретен пример за унищожаване на български стоки няма. „Но има редица случаи, в които е невъзможно и по чисто обективни причини стоката да бъде приведена в съответствие със стандарта и тогава единственото, което остава след забраната и изземването на разпространените на пазара количества, е унищожаване. То се извършва от търговеца, а ако той не го направи – контролният орган пристъпва към тези действия”, каза още председателят на КЗП.  \r\nМаргаритов обясни, че преди пускането на пазара, всяка стока трябва да бъде изпитана в лаборатория за съответствие със стандартите за безопасност. „При нашите проверки изискваме от производителите и дистрибуторите документи, които удостоверят съответните изпитвания. Ако не бъдат предоставени, стоката се спира временно от продажба, за да бъде изпитана. Когато се окаже, че има рискове, свързани със здравето и живота на хората, разходите се поемат от търговеца, а ние издаваме заповед за нейната забрана и унищожаване”, посочи той. В България има различни изпитвателни лаборатории, а когато липсва такава за определен вид стока, изпитванията се извършват извън страната. Ако опасна стока стигне до потребителя, той има право да я върне на търговеца и да получи обратно парите си за нея, включително да получи съдействие за това от контролния орган. Освен това, чрез съда може да претендира за обезщетение за причинени от употребата и вреди. \r\nДържавите членки на ЕС, Исландия и Норвегия обменят помежду си бърза информация за установени на територията на дадена страна опасна стока чрез системата RAPEX, като контролните органи незабавно предприемат действия за откриването и изтеглянето и от пазара. Това става чрез т. нар. досиета, които съдържат определени реквизити и описателни характеристики, чрез които дадена опасна стока може да бъде идентифицирана. За потребителите се поддържа публичен регистър на забранените опасни стоки в ЕС. „Там има информация, която описва и визуализира стоката. Най-вече родителите могат да се ориентират кои са групите детски стоки, за които повече трябва да се внимава”, посочи Маргаритов и коментира, че регистърът е полезен, той като по дефиниция, съдържащите се в него стоки са забранени за продажба, но би могло да се допусне хипотеза, в която търговци да се опитат отново да ги пласират. \r\nПо данни от годишния доклад на системата RAPEX около 53% от откритите на европейския пазар опасни стоки са от Китай. Техният дял намалява в сравнение с предходни периоди, когато е надхвърлял 65%. Около 25 - 26% са с произход ЕС. Според Маргаритов това се обяснява с обстоятелството, че в повечето европейски държави се произвеждат автомобили и резервни части за тях, а те заемат около 20% от всички през миналата година опасни стоки в Съюза.", "date": "2018.04.06", "title": "Димитър Маргаритов, КЗП: Опасните стоки с произход България заемат малък дял в общия каталог на забраняваните рискови продукти в ЕС"}
{"url": "http://www.focus-news.net/news/2018/04/06/2508382/kyustendil-s-praznichno-razpisanie-se-dvizhat-avtobusite-ot-obshtinskata-transportna-shema.html", "text": "С празнично разписание се движат автобусите от общинската и областна транспортни схеми. Това съобщи за Радио „Фокус” – Кюстендил дежурният диспечер в общинската автогара. Разписанието е валидно от днес до 9 април, включително. Предвидени са дневно по един автобус за отиване и връщане до Пловдив и Бобов дол. До Дупница ще се движат три автобуса, последният заминава от автогарата в Кюстендил в 17.00 часа, а от Дупница – в 18.20 часа. На 8 април ще се движат по два автобуса в следобедните часове. Автобусите по линията Кюстендил – София също се движат с празнично разписание. Към момента няма натоварване с пътници на железопътната гара в Кюстендил. Всички влакове се движат по разписание.\r\nВенцеслав ИЛЧЕВ", "date": "2018.04.06", "title": "Кюстендил: С празнично разписание се движат автобусите от общинската транспортна схема"}
{"url": "http://www.focus-news.net/news/2018/04/06/2508387/blagoevgrad-v-muzey-velyanova-kashta-v-bansko-byaha-presazdadeni-narodnite-rituali-za-velikden.html", "text": "Народните ритуали в навечерието на най-големия православен празник – Великден, бяха пресъздадени в двора на националния музей „Велянова къща“ в Банско, съобщиха от пресцентъра на Община Банско. На Велики четвъртък в българските домове по стар обичай се замесвало тестото за великденските хлябове като символ на Христовото тяло и на неговата саможертва в името на човечеството. Пременени в пъстри бански носии, учениците от СУ „Неофит Рилски“ и НУ „Св. Паисий Хилендарски“ замесваха козунаци и боядисваха яйца с естествени багрила под вещото ръководство на директора на Музеен комплекс – Банско, Светла Барякова и своите учители.\r\nОрганизираната от читалище „Никола Вапцаров” работилница „Шарено великденско яйце” събра малки и големи, които заедно с бабите от Пенсионерски клуб „Иван Козарев” - Добринище запретнаха ръкави и се потопиха в характерните за този град уникални украси на яйца с восъчна техника.  За награда на сръчните детски ръчички, боядисаните яйца бяха отнесени у дома, за да се похвалят на своите близки с направеното.\r\nЗа доброто настроение в празничния ден се погрижи женския самодеен състав към Читалището, „Пирински напеви“. Великденската програма продължава с концерт в неделния ден. На площад „Никола Вапцаров“ младата фолклорна изпълнителка Ангелина Милева ще изпълни весел букет от народни напеви. В допълнение към празничното настроение, ще се проведе станалото традиционно Великденско надчукване с яйца. Победителят в конкурса ще премери сили лично с кмета на общината Георги Икономов, и ще отнесе у дома апетитен агнешки бут за празничната трапеза.", "date": "2018.04.06", "title": "Благоевград: В музей „Велянова къща“ в Банско бяха пресъздадени народните ритуали за Великден"}
{"url": "http://www.focus-news.net/news/2018/04/06/2508375/veska-spasova-etnolog-razpeti-petak-e-tezhak-den-za-vsichki-hristiyani.html", "text": "Разпети петък е тежък ден за всички християни. Това каза пред Радио „Фокус” – Кюстендил Веска Спасова, етнолог към Регионален исторически музей –  Кюстендил. По думите ѝ на този ден се ходи на черква, там символично се пресъздава погребението на Иисус Христос. Промушва се през Плащаницата, за да се склони глава. На този ден нищо не се работи. „Според едно старо предание земята се държи на един стълб. Под Земята живеят дяволите, които са страшни. Всъщност те цяла година ядат от този стълб и унищожават опората на земята. Това е нашата лошотия. Когато идва Великият ден, който се свързва и с новото начало в природата, пробуждането, възраждането на нейната сила, началото на кръговрата на живота, и когато казваме „Христос Возкресе”, тази опора на Земята, този стълб се възстановява и отново става цял”, каза Веска Спасова. По думите ѝ на този ден в православните храмове се носи и здравец, който се освещава, придобивайки по този начин здравословна сила.\r\nВенцеслав ИЛЧЕВ", "date": "2018.04.06", "title": "Веска Спасова, етнолог: Разпети петък е тежък ден за всички християни"}
{"url": "http://www.focus-news.net/news/2018/04/06/2508388/navarshvat-se-77-godini-ot-bombardirovkata-nad-kyustendil-ot-yugoslavskite-voennovazdushni-sili-po-vreme-na-vtorata-svetovna-voyna.html", "text": "Навършват се 77 години от бомбардировката над Кюстендил от югославските  военновъздушни сили по време на Втората световна война . Това съобщи за Радио „Фокус” – Кюстендил историкът към Регионален исторически музей – Кюстендил доцент Ангел Джонев. По думите му 6 април 1941 година е една от много тъмните страници в дългата и многовековна история на Кюстендил. На този ден около 08.30 часа няколко самолета от съседните югославски военновъздушни сили хвърлят бомби в чертите на града. Поводът е започнатата офанзива от германската армия срещу Югославия. „Докато немците напредват в територията на съседите, те решават да си отмъстят с бомбардировка над Кюстендил. Подобни действия са извършени и във Враца и в София”, каза Ангел Джонев. По думите му Кюстендил получава сериозна рана, защото жертвите са много. Убити са 58 граждани, 2 български войници, 8 германски войници и 11 коня. Сред загиналите са и две деца и 20 ученици. След нападението, час по-късно, следва и второ нападение.\r\nВенцеслав ИЛЧЕВ", "date": "2018.04.06", "title": "Навършват се 77 години от бомбардировката над Кюстендил от югославските  военновъздушни сили по време на Втората световна война"}
{"url": "http://www.focus-news.net/news/2018/04/06/2508391/burgas-ostrov-sveta-anastasiya-posreshta-parvite-si-gosti-za-godinata.html", "text": "Остров Света Анастасия очаква първите си гости по време на предстоящите великденски празници, съобщиха от Община Бургас. Нетърпеливите да го посетят могат да направят това още днес, като кораб „Анастасия“ ще извършва по два курса на ден. До края на месец април общинският катамаран „Анастасия“ ще плава при зимни условия – с капацитет до 45 пасажера, само по предварителна заявка. Резервации се приемат всеки ден от 09.00 часа на телефон 0882 004 124 или на e-mail: reservations@gotoburgas.com, като е необходимо да заявите пътуването си най-късно до 17.00 часа в деня преди избраната дата за посещение на Острова.", "date": "2018.04.06", "title": "Бургас: Остров Света Анастасия посреща първите си гости за годината"}
{"url": "http://www.focus-news.net/news/2018/04/06/2508386/otets-emiliyan-razpeti-petak-e-den-na-nay-strogiya-post-v-godinata.html", "text": "Разпети петък е ден, който църквата е установила да е строг пост - най-строгият в година. Това каза за Радио „Фокус” – Бургас отец Емилиян от църковното настоятелство на храма „Свети Николай Чудотворец” в к-с „Меден рудник“. „В този ден е заловен Христос, осъден и разпънат на кръста заради нас, грешните човеци. Той понася страдания, охулване, оплюване, бит и измъчван е. С това се изпълват божиите обещания, дадени още в рая при Адам и Ева, преди да ги изпрати, той им казва, че ще изпрати своя син, за да спаси погиналото човечество“, каза още отец Емилиян. \r\nПо думите му Христос живее 33 години на земята, проповядва 3 години и половина своето учение, открито пред всички, и  се отправя към последните часове и минути от неговия земен живот, за да понесе греховете на целия човешки род. „В 15.00 часа българско време Христос издъхва на кръста. След това е свален  от своите ученици Йосиф и Никодим и е погребан в гроб, изсечен в скала, като е поставен голям камък на входа“, каза още отец Стилян.\r\nВеселина НИКОЛОВА", "date": "2018.04.06", "title": "Отец Емилиян: Разпети петък е ден на най-строгия пост в годината"}
{"url": "http://www.focus-news.net/news/2018/04/06/2508393/vidin-mokri-na-mesta-sa-patnite-nastilki-v-oblastta.html", "text": "Мокри на места са пътните настилки в областта. Това каза за Радио „Фокус“ – Видин дежурният служител в Областно пътно управление – Видин. С нормална интензивност е трафикът по републиканската пътна мрежа във Видинска област, най-натоварен е участъкът между Видин и Дунавци, където се движат предимно тежкотоварни автомобили в посока от и за граничен пункт „Дунав мост 2“. Движението по път III-121 Раброво – Бойница е ограничено за всички автомобили поради разрушено временно мостово съоръжение. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Във Видин трафикът е оживен на входно изходните артерии на града и по бул. „Панония“. \r\nВ Монтана трафикът също е с нормална интензиност, но на прохода Петрохан движението е интензивно в посока от София за Монтана. Движат се предимно леки автомобили.\r\nАнна ЛОЗАНОВА", "date": "2018.04.06", "title": "Видин: Мокри на места са пътните настилки в областта"}
{"url": "http://www.focus-news.net/news/2018/04/06/2508394/blagoevgrad-parkiraneto-v-sinya-zona-v-grada-shte-bade-bezplatno-prez-chetirite-pochivni-dni.html", "text": "Паркирането в „Синя зона“ в Благоевград е безплатно през четирите почивни дни. Това казаха за Радио „Фокус’’ – Пирин от Община Благоевград. От там уточниха, че става въпрос за дните – 6, 7, 8 и 9 април. Паркирането в зоната и извън зоната за кратковременно платено паркиране ще се извършва при спазване на Закона за движението по пътищата.\r\nЛора КАЛЧЕВА", "date": "2018.04.06", "title": "Благоевград: Паркирането в „Синя зона“ в града ще бъде безплатно през четирите почивни дни"}
{"url": "http://www.focus-news.net/news/2018/04/06/2508384/komisar-tencho-tenev-sdvr-okolo-30-000-avtomobila-se-ochakva-da-napusnat-stolitsata-prez-dneshniya-den.html", "text": "Около 30 000 автомобила се очаква да напуснат столицата през днешния ден. Това каза за Агенция „Фокус“ началникът на отдел „Пътна полиция“ към СДВР комисар Тенчо Тенев. „Към момента само по бул. „Цариградско шосе“ движението е малко по-натоварено. По всички останали изходи на столицата автомобилите се движат нормално. Има движение, но няма задръствания. Най-вероятно между 10.00 часа и 11.00 часа трафикът ще е по-интензивен. Повечето автомобили снощи напуснаха столицата, беше доста натоварено по автомагистрала „Тракия“, обясни комисар Тенев.\r\nПо думите му всички полицейски екипи са на изходите на София. „Днес сме пуснали и новата мобилна камера, която ще следи за скорост. Тя работи на интензивен булевард – „Цариградско шосе“. Засега все още не се налага ръчно регулиране на трафика. Ако се натовари малко повече, тогава на бул. „Цариградско шосе“ ще превключим на ръчен режим“, допълни комисар Тенев.\r\nТой уточни, че през вчерашния ден е имало две по-тежки пътнотранспортни произшествия. „При единия – велосипедист се блъсна в автобус, като велосипедистът е виновен. При другия – мотоциклетист, изпреварвайки товарен автомобил, насреща се е движел друг, който е отбил вдясно. Мотоциклетистът се е ударил странично в товарния автомобил. Той е само с охлузвания на ръцете и на краката. Няма сериозни наранявания“, обясни комисар Тенев.   \r\nЛюба АЛЕКСИЕВА", "date": "2018.04.06", "title": "Комисар Тенчо Тенев, СДВР: Около 30 000 автомобила се очаква да напуснат столицата през днешния ден"}
{"url": "http://www.focus-news.net/news/2018/04/06/2508397/afp-frantsiya-shte-dade-pomoshti-na-stoynost-okolo-550-miliona-evro-na-livan.html", "text": "Франция обяви в петък, че ще предложи заеми за развитие и помощ на стойност 550 милиона евро на Ливан, по време на международна дарителска конференция в Париж, предава AFP.\r\n„Франция ще анонсира голяма помощ, отразяваща нивото на амбициите ни в Ливан, от заеми на стойност 400 милиона евро при преференциална лихва и 150 милиона евро помощи“, заяви външният министър на страната Жан-Ив льо Дриан по време на откриването на конференцията.\r\nПревод и редакция:", "date": "2018.04.06", "title": "AFP: Франция ще даде помощи на стойност около 550 милиона евро на Ливан"}
{"url": "http://www.focus-news.net/news/2018/04/06/2508390/otets-yordan-arhiereyski-namestnik-na-asenovgrad-na-razpeti-petak-v-tsentara-na-hrama-se-postavya-plashtanitsata-koyato-izobrazyava-kak-iisus-hristos-e-polozhen-v-groba.html", "text": "Разпети петък е най-тежкият и тъжен ден за Христос и християните, не се яде и не се говори високо, не се слуша музика, всякакво веселие е чуждо за вярващите. Това каза за Радио „Фокус“ – Пловдив отец Йордан Георгиев, архиерейски наместник на Асеновград. По думите му днес богослужението в православните храмове започва с черни одежди, четат се Царски часове. „Свещеникът изнася Светото евангелие. В средата на храма се слага маса, наречена ковуклия, а върху нея се поставя Плащаницата. Тази Плащаница изобразява как Господ Иисус Христос е положен в гроба. През целия ден вярващите посещават храмовете, поднасят и поставят цветя върху Плащаницата. Миряните носят и първите яйца, които са боядисали на Велики четвъртък. Всички минават под поставената в храма маса в знак на смирение. Минавайки под масата вярващите търсят небесната закрила и помощ на Господ. Благодарят на Бога, че отново посрещат Възкресение Христово“, обясни отец Йордан Георгиев. Архиерейският наместник каза още, че в Асеновград има обичай църквите да се надпреварват помежду си за това коя от тях ще украси по-добре и по-красиво Плащаницата с ковуклията. „В Асеновград има и обичай на Разпети петък да се обикалят всички църкви. Всички се стараят да се поклонят и да целунат светата Плащаница, Евангелието и кръста, който е положен върху тях. Така този ден минава в тишина и спокойствие“, каза още отец Йордан.\r\nПо думите му на вечерното богослужение Светата църква възпоменава погребението на нашия Господ, извършва се Опело Христово с три статии. „След като се изнесе Плащаницата на вечерното богослужение, с нея се обикаля около храма и символично се извършва погребението на Христос. От 25-30 години съм създал традиция да се обикаля почти цялата енория, като обиколката се извършва за около час и половина. По този начин, освен че зачитаме християните, обикаляме и по всички параклиси в района на енорията, за да почетем и светиите. След това Плащаницата отново се внася в храма, всички минават под нея, вдига се високо в притвора и се слага на Светия престол. Там стои до Спасовден“, каза отец Йордан Георгиев.\r\nТони МИХАЙЛОВ", "date": "2018.04.06", "title": "Отец Йордан, архиерейски наместник на Асеновград: На Разпети петък в центъра на храма се поставя Плащаницата, която изобразява как Иисус Христос е положен в гроба"}
{"url": "http://www.focus-news.net/news/2018/04/06/2508376/nadziratel-ot-sofiyskiya-zatvor-e-bil-napadnat-ot-zatvornik.html", "text": "Надзирател от Централния софийски затвор е бил нападнат от затворник. Това съобщи за Агенция \"Фокус\" Ивайло Григоров от Синдиката на служителите в затворите. Инцидентът е станал в четвъртък вечерта по време на вътрешно конвоиране на затворника до болницата на затвора. Надзирателят е със счупен нос и аркада на лицето. Той е прегледан в болнично заведение и освободен за домашно лечение.", "date": "2018.04.06", "title": "Надзирател от Софийския затвор е бил нападнат от затворник"}
{"url": "http://www.focus-news.net/news/2018/04/06/2508395/tass-postoyanniyat-predstavitel-na-rf-pri-oon-opredeli-kato-fantastika-sluchvashtoto-se-okolo-sluchaya-skripal.html", "text": "Антируската кампания, развита около случая „Скрипал“ е фантастика. Такова мнение изрази в четвъртък в разговор с руските журналисти след заседанието на Съвета за сигурност на ООН постоянният представител на Русия при международната организация Василий Небензя, цитиран от ТАСС.\r\n„За нас беше важно изкажем мнението си за това, което се случва – подчерта Небензя след края на свиканото по искане на Русия заседание на СС. – А това, което се случва – това не е безпредел, даже не е извън пределите, това е фантастика. Не чухме нищо ново от нашите колеги: те повтарят старата си песен за това, че ние трябва да си признаем, да се разкаем и всичко ще бъде наред. Не се представят никакви доказателства, нито факти, а се представят за такива техните догадки“.\r\n„Вие знаете, че в крайна сметка винаги на повърхността излиза истината – продължи той. „Сега, слава Богу, в горе-долу добро състояние е Юлия Скрипал. Тя, всъщност, е ключов свидетел и ние разчитаме, че тя ще даде някаква информация по това тъмно, тъмно и мътно дело. Ние не случайно искаме консулски достъп до Юлия Скрипал, защото тя наистина е ключов свидетел“.\r\nСпоред думите на руския дипломат, по-рано в четвъртък британският постоянен представител при ООН е заявила, че „искането за (консулски) достъп до Юлия Скрипал е постъпило и сега британската страна разглежда възможността за предоставяне на такъв достъп на основание на съгласието на самата Юлия Скрипал“.\r\nВасилий Небензя отхвърли твърденията на британската страна относно това, че всички предприети от Лондон ходове съответстват на конвенцията на ООН за химическите оръжия и подчерта, че това не е истина. „Те използваха лукавия член на конвенцията, в която съвсем не се казва това и съвсем не се прилага това, както те казват.  Те бяха длъжни, доброволно, да задействат девети член от конвенцията, където има точка втора за сътрудничество на заинтересованите страни в решението на тези въпроси, които предизвикват в тях загриженост. Това не се случи“, обясни дипломатът.\r\n„В момента Техническият секретариат на Организацията за забрана на химическото оръжие (ОЗХО), след като получи проби, ги изпрати в сертифицирана лаборатория, където се провежда изследването на тези вещества, - отбеляза руският дипломат. – Резултатите, доколкото знаем, трябва да бъдат обявени може би в началото на следващата седмица. Най вероятно, ОЗХО няма да може да разкрие откъде е това вещество, а може да определи само класа на веществото“.Обвиненията на Запада\r\nРусия, за разлика от Западните страни, не отправя голословни обвинения по случая „Скрипал“, заяви Небензя.\r\n„В своето изказване аз не назовах конкретни страни, - подчерта той, отговаряйки на въпрос кой именно може да стои зад инцидента в Солсбъри. – Когато знаем нещо, ние го казваме, но ние, за разлика от други страни, не отправяме подобни голословни обвинения, като тези, които отправят към нас“.\r\nНа молба да коментира твърденията на британската преса, че е се знае коя е лабораторията, в която е разработено веществото, използвано за отравянето на Скрипал, дипломатът отбеляза: „Моментално измислиха някаква лаборатория. По-рано не говориха за нея. Споменават Ясенево, където е разположена щаб квартирата на руското разузнаване. Това е странно. Това е последното място, където подобен род вещество може да бъде разработено“.\r\nМосква е подготвила проекто-заявление на СС на ООН за пресата и ако Лондон и неговите съюзници не го подкрепят, то това би демонстрирало, че те не се стремят към установяване на истината относно инцидента в Солсбъри, добави Небензя.\r\nПревод и редакция:", "date": "2018.04.06", "title": "ТАСС: Постоянният представител на РФ при ООН определи като „фантастика“ случващото се около случая „Скрипал“"}
{"url": "http://www.focus-news.net/news/2018/04/06/2508385/znepolskiyat-episkop-arseniy-na-razpeti-petak-vseki-edin-chovek-tryabva-da-se-zamisli-za-tova-koy-e-hristos-i-kakvo-e-izvarshil-za-nas.html", "text": "На Разпети петък всеки един човек трябва да се замисли за това кой е Христос и  какво е извършил за нас. Това каза Негово Преосвещенство Знеполски епископ Арсений в двора на Пловдивската митрополия на Разпети петък, предаде репортер на Радио „Фокус“ – Пловдив. „Разпети петък е особен ден от всички дни през годината. Ден на тъга, ден на размисъл, защото в този ден Богочовекът  Христос е разпънал своето божествено тяло на кръста и проля кръвта си, за да измие всяка нечистота, всеки грях и да изкупи човечеството от първородния грях“, каза епископ Арсений. Той призова православните християни в този ден да отделят повече време за Бога и за молитва към него. „Нека всеки да дойде в храма и заедно със свещенослужителите да се поклони на разпятието, да целуне божествените нозе на Спасителя, да се поклони пред неговата саможертва и подвиг, пред неговата изкупителна жертва за нас“, каза епископ Арсений. На Разпети петък православните християни се покланят пред светата Плащеница, която символизира погребението на Спасителя. Според епископ Арсений в този ден всеки един е длъжен да бъде заедно с Бога, с неговите страдания и неговата кръстна смърт. „След това заедно да се насладим на божествения пир на Христовото възкресение,  когато той е възкръснал от мъртвите, за да победи смъртта и да ни направи всички нас човеци-наследници на неговото царство“, каза епископ Арсений.\r\nВесела КРЪСТЕВА", "date": "2018.04.06", "title": "Знеполският епископ Арсений: На Разпети петък всеки един човек трябва да се замисли за това кой е Христос и какво е извършил за нас"}
{"url": "http://www.focus-news.net/news/2018/04/06/2508392/smolyan-arhimandrit-visarion-otsluzhva-tsarski-chasove-v-hram-sveta-nedelya.html", "text": "На Велики петък архиерейският наместник на Смолянска духовна околия архимандрит Висарион служи Царски часове и вечерня с изнасяне на Св. Плащаница в храма „Света Неделя“ в квартал \"Райково\" на Смолян, предаде репортер на Радио „Фокус“ – Смолян. Вечерта от 19.00 часа в църквата ще има и Опело Христово.\r\nНели ГЕРГЬОВСКА", "date": "2018.04.06", "title": "Смолян: Архимандрит Висарион отслужва Царски часове в храм „Света Неделя“"}
{"url": "http://www.focus-news.net/news/2018/04/06/2508401/blagoevgrad-kmetat-na-bansko-georgi-ikonomov-uchastva-v-zasazhdaneto-na-30-dravcheta-v-rayona-na-zhp-garata-po-povod-sedmitsata-na-gorata.html", "text": "Кметът на Община Банско Георги Икономов засади първа фиданка на Седмицата на гората за 2018 година, съобщиха от пресцентъра на Община Банско. От кмета и служителите в Общината бяха засадени 30 млади дръвчета от вида „Каталпа“ в района на жп гарата в Банско. Фиданките са дарение от ПЛТГ „Никола Вапцаров“ – Банско и са изключително подходящи за градски условия поради устойчивостта си, бързия си растеж и красива корона.\r\nОсвен да засадят дръвчетата, общинските служители почистиха района от отпадъци и с това дадоха пример на всички за грижа и отношение към заобикалящата ни среда.", "date": "2018.04.06", "title": "Благоевград: Кметът на Банско Георги Икономов участва в засаждането на 30 дръвчета в района на жп гарата по повод Седмицата на гората"}
{"url": "http://www.focus-news.net/news/2018/04/06/2508402/jakarta-post-balgarin-zamesen-v-iztochvane-na-bankomati-e-zastrelyan-v-hoda-na-arest-v-indoneziya.html", "text": "Полицията в индонезийската столица Джакарта е застреляла мъж с българска националност, който предполагаемо е бил замесен в схеми с източване на банкомати, пише индонезийското електронно издание The Jakarta Post.\r\nИнцидентът се е случил две седмици след арестуването на други двама българи, заедно с един чилиец и един гражданин на Тайван във връзка с поредица от случаи с източване на банкомати.\r\nГоворителят на местната полиция Върховен комисар Арго Ювоно заяви, че заподозреният се е опитал да нападне полицейски служители с помощта на хладно оръжие, съпротивлявайки се срещу ареста в Тангеранг, провинция Бантен, в четвъртък.\r\n„Заподозреният извади затъкнатият в пазвата си нож и се опита да нападне нашите служители“,заяви Арго, цитиран от tempo.co.\r\nТой обясни, че за случаят се е разбрало, когато полицията в Йогякарта е разследвала няколко случая на източване в града, което ги е отвело до заподозрян, който е живял в Тангеранг.\r\nПравоохранителните органи са иззели и доказателства – 940 карти-клонинги, три лаптопа, две кодиращи устройства, девет наблюдателни камери, карта за източване и други. Полицията добавя, че заподозреният е бил подпомаган от още две лица, които продължават да са на свобода. Един от тях, български гражданин, е снабдявал заподозреният с оборудване за източване и карти, пише изданието.\r\nПревод и редакция:", "date": "2018.04.06", "title": "Jakarta Post: Българин, замесен в източване на банкомати, е застрелян в хода на арест в Индонезия"}
{"url": "http://www.focus-news.net/news/2018/04/06/2508398/gd-granichna-politsiya-intenziven-e-trafikat-po-granitsite-s-makedoniya-turtsiya-i-rumaniya.html", "text": "Интензивен е трафикът по границите с Македония, Турция и Румъния. Това съобщиха за Агенция \"Фокус\" от ГД \"Гранична полиция\". На българо-македонската граница на ГКПП \"Станке Лисичково\" трафикът е интензивен на вход за леки автомобили. На българо-турската граница на ГКПП \"Капитан Андреево\" и ГКПП \"Лесово\" трафикът е интензивен на изход за леки автомобили.\r\nНа българо-румънската граница на ГКПП \"Дунав мост\"- Русе и ГКПП \"Дуранкулак\" трафикът е интензивен на вход за леки автомобили.\r\nНормален е трафикът на граничните пунктове със Сърбия и Гърция.\r\nПо данни на Агенция \"Митници\", от 20 часа на 8 април до 8 часа на 10 април 2018 г. обработването на пътни и винетни такси  на граничните пунктове ще се извършва ръчно, поради оптимизация на информационните системи на агенцията.", "date": "2018.04.06", "title": "ГД \"Гранична полиция\": Интензивен е трафикът по границите с Македония, Турция и Румъния"}
{"url": "http://www.focus-news.net/news/2018/04/06/2508404/plovdiv-desetki-domakinstva-v-tsentara-na-grada-sa-bez-voda-zaradi-remontni-deynosti-na-vodoprovod-po-bul-ruski.html", "text": "Десетки домакинства в центъра на града са без вода заради ремонтни дейности на водопровод по бул. „Руски“. Това съобщиха за Радио „Фокус“ – Пловдив от водоснабдителното дружество за Пловдивска област. Преустановено е водоподаването в района на бул. „Руски“, ул. „Преслав“, ул. „Гладстон“ и бул. „Цар Борис III-ти Обединител“. По високите етажи в района на бул. „Васил Априлов“, ул. „Захари Стоянов“, ул. „Любен Каравелов“ и ул. „Никола Петков“ водоподаването ще е нарушено за времето до 17.00 часа днес. Екипите работят на място, като се очаква нормалното водоподаване на засегнатите абонати да бъде възстановено до Великден.\r\nНарушено е водоподаването и на територията на град Асеновград, заради авария на магистрален водопровод. Очаква се проблемът да бъде отстранен до края на деня.\r\nТони МИХАЙЛОВ", "date": "2018.04.06", "title": "Пловдив: Десетки домакинства в центъра на града са без вода заради ремонтни дейности на водопровод по бул. „Руски“"}
{"url": "http://www.focus-news.net/news/2018/04/06/2508405/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Най-близките съветници на гръцкия премиер Алексис Ципрас са на мнение,ч е евентуален договор за разрешаване на спора за името между Скопие и Атина трябва да се приеме с уголемено мнозинство от 180 гласа в гръцкия парламент, вместо досегашните 151, пише приближеното до бившето ръководство на ВМРО-ДПМНЕ скопско електронно издание „Курир“.\r\nИнформационните портали In и Eurotoday обявиха, че в кабинета на Ципрас се води дебат за това, дали ако договор бъде предложен в парламента, да бъде приет със 180 гласа.\r\n„Ако има споразумение за името с БЮРМ (Бивша югославска република Македония), колегите на премиера обсъждат, дали да представят споразумението за гласуване в Парламента и неговото приемане дао не с обикновено мнозинство. Дискусията сега е насочена към изискване на разширено мнозинство от 180 депутати. Това се дължи на теорията, че това е международен договор и не трябва да се приемат с редовно мнозинство“, пише в портала In.\r\nС подобен анализ излиза и Eurotoday.  „Няма конституционно правило, което да обвързва гръцкия премиер със задължението да постави границата на 180 депутати, но както обясни негов близък съветник, решаването на един национален въпрос, нерешен от 25 години, не може да се направи с обикновено мнозинство“, пише порталът Eurotoday.\r\n„Курир“ обяснява, че в гръцкият парламент влизат 300 депутати, от които 154 са от управляващата коалиция на СИРИЗА (Радикалната левица) и националистическата „Независими гърци“ (АНЕЛ).\r\n***Партията на косовските сърби – „Сръбска листа“ – излезе с комюнике до пресата, в което определи като неприемлива инициативата на косовското правителство да изработи статут на Общността на сръбските общини (ОСО) на основата на косовската конституция. Те отбелязаха, че някои от действията на управленията „са само за вътрешна консумация“, предава базираното в Прищина албанско електронно издание Gazeta Express.\r\nСпоред партията на косовските сърби, единственият орган, който има право да изработи статут на ОСО е мениджърски екип, съставен от четири сръбски представители, както е предвидено според Брюкселския договор.\r\n„Сръбска листа“ заявява, че е скептична и песимистична относно инициативата на правителството, като добавя, че „Прищина няма желание“ да приложи изцяло Договора за създаване на ОСО. Те отбелязват, че инициативата на косовските власти цели да разсее вътрешното напрежение.Агенция „Фокус“ припомня:\r\n***  Генералното консулство на Турция в гръцката столица Атина е било подложено на атака в късните часове на 4 април, съобщава вестник .\r\nСъгласно думите на Ойа Язар, турският генерален консул в Атина, група от 15 до 20 души се е събрала на улицата пред дипломатическата сграда и е започнала да я замерва с червена боя. Няма пострадали при инцидента, но стъклата на прозорците в приемната на Генералното консулство са счупени, поясни турският дипломат.\r\nСпоред гръцките медии зад атаката стоят членове на анархистката групировка „Рубикон“. Извършителите са избягали. Инцидентът е разследван от полицията.\r\n*** Турски военни самолети са извършили седем нови нарушения на въздушното пространство на Гърция, съобщава електронното издание .\r\nСъгласно разпространената информация, в четвъртък шест изтребители F-16, двойка F-4s и един транспортен самолет CN-235 са навлезли в Атинския регион за полетна информация. Уточнява се, че нарушенията са извършени в североизточната, централната и югоизточната част на Егейско море. \r\nВъв всички случаи турските машини са били идентифицирани и съпроводени от гръцки бойни самолети в съответствие с международните правила за ангажиране. Шест от осемте турски самолета са били с бойно въоръжение, поясняват от редакцията.", "date": "2018.04.06", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/04/06/2508407/emil-neshev-pss-v-pochivnite-dni-za-velikden-mozhe-da-se-ochakva-zasileno-prisastvie-na-turistite-v-planinata.html", "text": "В почивните дни за Великден може да се очаква засилено присъствие на туристите в планината. Това каза Емил Нешев, директор на Планинската спасителна служба (ПСС) към Българския Червен кръст (БЧК) в интервю за Агенция „Фокус“.  „С оглед на хубавото време може да се очаква засилено присъствие в планините. Още повече, че зимният сезон лека-полека върви към своя край. Предполагам, че това ще доведе до доста желаещи да закрият сезона“, каза Нешев. Той поясни, че както винаги в празничните дни, ще има повишено присъствие на планински спасители. „Не очакваме изненади в това отношение. Както винаги ще бъдем на поста си“, каза Нешев. Директорът на ПСС посъветва туристите да вземат всички мерки за своята безопасност. По думите му това включва да предвидят много добре маршрутите си, групата, с която излизат, и съобразяване с метеорологичната обстановката. „Не трябва да забравят, че с настъпването на пролетта времето става доста динамично. Съветвам ги да тръгват навреме в ранните часове на денонощието, да се ориентират по-рано да се приберат в хижите и домовете си. Хубаво е това да се случва в порядъка на 12-13.00 часа, тъй като в следобедните часове слънцегреенето е много силно и снежната покривка доста омеква. От една страна става трудно за придвижване, от друга се повишава лавинната опасност“, заяви Нешев. \r\nДеница КИТАНОВА", "date": "2018.04.06", "title": "Емил Нешев, ПСС: В почивните дни за Великден може да се очаква засилено присъствие на туристите в планината"}
{"url": "http://www.focus-news.net/news/2018/04/06/2508400/komisar-siyka-zabileva-odmvr-smolyan-zasileno-e-politseyskoto-prisastvie-v-oblastta.html", "text": "Засилено е полицейското присъствие в областта заради поредица от почивни дни за Великден. Това съобщи за Радио „Фокус“ – Смолян комисар Сийка Забилева от ОДМВР – Смолян. Извършват се проверки на автомобилите в региона за спазване на Закона за движение по пътищата. „През изминалата нощ няма регистрирани криминални престъпления. Пътната обстановка в областта е спокойна. Получават се единствено сигнали за единични паднали камъни по пътищата в региона, за които се уведомява Пътната служба\", посочи комисар Забилева. Тя подчерта, че водачите трябва да шофират внимателно и със съобразена скорост, за да не предизвикат пътни инциденти. Остава затворен пътят Смолян – Мадан, при разклона за село Тикале заради голямото срутище. Алтернативните маршрути са Смолян – Фатово – Рудозем за леките автомобили и Смолян – Смилян – Рудозем за товарните автомобили. Движението по двете направления е по-интензивно, заради затворени път, каза още комисар Забилева.\r\nНели ГЕРГЬОВСКА", "date": "2018.04.06", "title": "Комисар Сийка Забилева, ОДМВР - Смолян: Засилено е полицейското присъствие в областта"}
{"url": "http://www.focus-news.net/news/2018/04/06/2508409/mvr-14-dushi-sa-raneni-pri-katastrofi-v-stranata-prez-izminaloto-denonoshtie.html", "text": "14 души са ранени при 11 тежки катастрофи в страната през изминалото денонощие. Това съобщиха от пресцентъра на МВР. В столицата са регистрирани 2 тежки и 183 леки пътни инцидента, при които са пострадали двама души. \r\nОт началото на годината са станали 1463, при които са загинали 114 души и са ранени 1833.", "date": "2018.04.06", "title": "МВР: 14 души са ранени при катастрофи в страната през изминалото денонощие"}
{"url": "http://www.focus-news.net/news/2018/04/06/2508410/kyustendil-vazstanoveno-e-dvizhenieto-v-dvete-lenti-po-pat-iii-107-pastra-rilski-manastir-v-rayona-na-mestnost-pchelina.html", "text": "Възстановено е движението в двете ленти по път III-107 Пастра - Рилски манастир в района на местност Пчелина. Това съобщиха от пресцентъра на Агенция \"Пътна инфраструктура\".", "date": "2018.04.06", "title": "Кюстендил:  Възстановено е движението в двете ленти по път III-107 Пастра - Рилски манастир в района на местност Пчелина"}
{"url": "http://www.focus-news.net/news/2018/04/06/2508412/reuters-germanskoto-industrialno-proizvodstvo-e-na-nay-niskite-si-niva-ot-dve-godini-nasam.html", "text": "Индустриалното производство на Германия спадна с най-голям процент от повече от две години насам през февруари, заявиха от Министерството на икономиката на страната, предава Reuters, като коментира, че това е резултат от разпространението на протекционистките политики по света.\r\nДанните на икономическото ведомство показват, че индустриалното производство е спаднало с 1,6% в сравнение с януари. Спадът през февруари е най-големият от август 2015 година насам.\r\nПревод и редакция:", "date": "2018.04.06", "title": "Reuters: Германското индустриално производство е на най-ниските си нива от две години насам"}
{"url": "http://www.focus-news.net/news/2018/04/06/2508411/aktsenti-v-predavaneto-chasat-na-blagoevgrad-na-radio-fokus-pirin.html", "text": "В днешното издание на предаването „Часът на Благоевград“ на Радио „Фокус“ – Пирин ще говорим за Разпети петък - денят, в който е разпнат Божият син Иисус Христос, за да стане изкупителна жертва за греховете на човечеството. На този ден от Страстната седмица постът в Православната църква е особено строг – тогава най-силно вярващите пият само вода. В петък вярата повелява да не се подхваща каквато и да е работа. Това е най-тежкият ден за Христос и най-тъжният ден за християните. На този ден вярващите минават три пъти под масата в храмовете за здраве и целуват разпятието. По време на богослуженията се държат запалени свещи. Още за днешния ден и за Великден ще ни разкаже фолклористът и почетен гражданин на Благоевград проф. Костадин Динчев.\r\nЕлена Арнаудова от отдел „Култура“ на Община Благоевград ще ни разкаже за една от най-обичаните инициативи, организирана от Община Благоевград „На лов за великденски яйца“.\r\nТелефоните в студиото са 0885 303 373 и 073/ 88-55-81. Имейлът на предаването е pirin@focus-news.net. Предаването „Часът на Благоевград“ се излъчва на честотите на Радио „Фокус“ – Пирин всеки петък от 12.00 до 13.00 часа с водещ Лора Калчева.", "date": "2018.04.06", "title": "Акценти в предаването „Часът на Благоевград“ на Радио „Фокус“ – Пирин"}
{"url": "http://www.focus-news.net/news/2018/04/06/2508396/kyustendil-desetki-grazhdani-prisastvat-na-utrinnata-sluzhba-v-katedralniya-hram-sveto-uspenie-bogorodichno-po-povod-razpeti-petak.html", "text": "Десетки граждани присъстват на утринната служба в катедралния храм „Свето Успение Богородично” по повод Разпети петък, предаде репортер на Радио „Фокус” – Кюстендил. Службата се води от отец Венцислав Шияков, в съслужение с останалите отци към храма. Четат се дванадесет откъса от Евангелието, които разказват за страданията на Исус Христос. В храма е поставена Христовата плащеница, посветена на погребението на Спасителя. След приключване на службата, присъстващите ще имат възможност през целия ден да минат под масата, на която е поставена плащеницата. Тази вечер ще се извърши и обикаляне на православния храм, което ще представлява своеобразна процесия в памет на Исус Христос.\r\nВенцеслав ИЛЧЕВ", "date": "2018.04.06", "title": "Кюстендил: Десетки граждани присъстват на утринната служба в катедралния храм „Свето Успение Богородично” по повод Разпети петък"}
{"url": "http://www.focus-news.net/news/2018/04/06/2508406/otets-petar-okolo-obyad-na-razpeti-petak-iisus-hristos-veche-e-razpanat-na-krasta-na-golgota.html", "text": "Около обяд на Разпети петък Исус Христос вече е разпънат на кръста на Голгота. Това каза за Радио „Фокус’’ – Пирин  отец Петър Стефанов от църквата „Въведение Богородично“ в Благоевград. „Около 15.00 след обяд той бива снет от кръста, защото на следващия ден е събота – еврейската Пасха и с нищо не е бивало на този ден човекът да бъде смущаван от такива страшни картини на висящи осъдени хора по кръстове и затова Христос биде снет от кръста, положен в хладен гроб. Събота срещу неделя стоя в този гроб и в първия ден от седмицата – неделята, той славно възкръсна“, добави той. По думите му минаването под масата в църквата на Разпети петък символизира влизането под плащаницата, с която е бил обвит Христос и съответно погребването на нашите грехове и прегрешения, след като се преклоним пред светото разпятие. Отец Петър добави, че има места, на които в петък вечер се обикаля църквата, но на повечето места се минава със светата Плащаница по определен маршрут в населеното място, в района около и извън църквата,  като по този начин самата Плащаница благославя и населеното място и хората, които не могат да отидат в църквата.\r\nЛора КАЛЧЕВА", "date": "2018.04.06", "title": "Отец Петър: Около обяд на Разпети петък Иисус Христос вече е разпънат на кръста на Голгота"}
{"url": "http://www.focus-news.net/news/2018/04/06/2508399/pazardzhik-v-hram-sv-bogoroditsa-shte-se-izvarshi-opelo-hristovo.html", "text": "На Разпети петък в храм „Св. Богородица” в 19.00 часа ще започне Опело Христово, съобщи за Радио „Фокус” – Пазарджик отец Стефан Йорданов от Архиерейското наместничество в града. На днешния ден Иисус е разпнат на кръст и погребан в каменен саркофаг в пещера, пред която поставят стража и огромен камък на входа. На този ден в храмовете се извършва неговото опело. На вечерна служба в храма се съпреживява Христовата смърт – изнася се Плащаницата, посветена на погребението на Спасителя. „Преди началото на службата, в средата на храма се издига „гробът“ Христов, украсен с цветя, а на престола се поставя Плащаницата. Тя представлява парче плат, на което е извезан образът на положения в гроба Спасител. Песнопенията са посветени на страданията и смъртта Христови. По време на богослужението на Велики петък от олтара се понася Плащаницата, с която е завито тялото Христово след свалянето му от кръста. Извършва се опелото му сред бели цветя. След като се изнесе плащаницата на вечерното богослужение, с нея се обикаля около храма и символично се извършва погребението на Христос”, уточни отец Стефан.\r\nВаня НИКОЛОВА", "date": "2018.04.06", "title": "Пазарджик: В храм „Св. Богородица” ще се извърши Опело Христово"}
{"url": "http://www.focus-news.net/news/2018/04/06/2508408/adelina-stefanova-hram-vavedenie-bogorodichno-v-blagoevgrad-na-razpeti-petak-minavame-pod-plashtenitsata-za-zdrave-kasmet-i-blagodenstvie.html", "text": "Разпети петък е ознаменуван с Плащеницата - това е покрова, който е стоял върху тялото на Исус Христос след неговата смърт. Това каза за Радио „Фокус“ – Пирин Аделина Стефанова, уредник в храм „Въведение Богородично“ в Благоевград. По думите ѝ във всички храмове има такава покривка наречена „плащеница“. „Тя се поставя на специално приготвена завишени маси, под които се минава за здраве, късмет и благоденствие“, обясни тя. Църковният уредник добави, че ритуалът на този ден продължава с литийното шествие, вечерта. „То се извършва, разбира се, под монотонния звън на камбаната. В него участие вземат всички граждани и гости на града“, каза тя. Аделина Стефанова подчерта, че шествието преминава през Младежкия дом, площад „Македония“, „Кафе–Моста“ и се връщат отново в църквата. „Самите „хоруби“ - църковните знамена и „рапидите“ – църковните слънца придружават също литийното шествие“, допълни тя.\r\nКристина МИТКОВА", "date": "2018.04.06", "title": "Аделина Стефанова, Храм „Въведение Богородично“ в Благоевград: На Разпети петък минаваме под Плащеницата за здраве, късмет и благоденствие"}
{"url": "http://www.focus-news.net/news/2018/04/06/2508416/blagoevgrad-mazh-e-zaginal-pri-katastrofa-mezhdu-dva-leki-i-edin-tovaren-avtomobil-na-patya-bansko-dobrinishte-drugi-dvama-sa-postradali.html", "text": "Около 10.50 часа днес на пътя между Банско и Добринище е станал пътен инцидент между лек автомобил „Опел Вектра”, лек автомобил „Нисан” и товарен автомобил. В резултат на инцидента е загинал мъж, чиято самоличност е в процес на установяване. Пострадали са мъж и жена. Движението в района на инцидента е затворено. Това съобщиха от ОДМВР-Благоевград.", "date": "2018.04.06", "title": "Благоевград: Мъж е загинал при катастрофа между два леки и един товарен автомобил на пътя Банско-Добринище, други двама са пострадали"}
{"url": "http://www.focus-news.net/news/2018/04/06/2508403/kyustendil-s-po-golyama-natovarenost-raboti-gkpp-gyueshevo-trafikat-e-intenziven.html", "text": "С по-голяма натовареност работи ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час интензивен на вход и на изход. Няма сериозни забавяния в преминаването през гишетата на митнически контрол и на „Гранична полиция”. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.04.06", "title": "Кюстендил: С по-голяма натовареност работи ГКПП „Гюешево”, трафикът е интензивен"}
{"url": "http://www.focus-news.net/news/2018/04/06/2508417/toplofikatsiya-sofiya-osiguryava-dezhurni-avariyni-ekipi-za-praznichnite-i-pochivni-dni.html", "text": "Във връзка с празничните и почивни дни в „Топлофикация София” ЕАД е създадена организация за дежурство на екипи, с оглед поддържане на нормално топлоподаване и отстраняване на аварии по топлопреносната мрежа. Това съобщиха от пресцентъра на „Топлофикация София” ЕАД . Ще се осъществява 24-часово дежурство с аварийни екипи, а телефоните за връзка с тях са: 951 51 96 и 951 52 58. \r\nНа 7 и 8 април 2018 г. от 09.00 до 15.00 часа допълнително в топлорайоните ще бъдат на разположение на гражданите дежурни технически екипи. Връзката с тях ще се осъществява чрез Кол центъра на единния телефон за обслужване на клиенти - 0 700 11 111, където в посоченото работно време също ще има дежурни оператори.\r\n„Топлофикация София” ЕАД пожелава на всички свои клиенти весели празници!", "date": "2018.04.06", "title": "„Топлофикация София” осигурява дежурни аварийни екипи за празничните и почивни дни"}
{"url": "http://www.focus-news.net/news/2018/04/06/2508418/mitropolit-antoniy-pregovorite-za-priznavane-na-makedonskata-tsarkva-ot-balgarskata-patriarshiya-sa-oshte-v-nachalen-etap.html", "text": "Свещеният огън слиза по чуден начин на гроба Господен всяка година на едно и също място, в един и същи час и по една и съща причина, която е вярата на хората. Това каза Западно- и Средноевропейският митрополит Антоний в ефира на БНР. „На празника на Христовото възкресение благодатният огън слиза в град Йерусалим на гроба Господен, където е построен храма в чест на славното Христово възкресение, за да увери, укрепи и утвърди във вярата милионите вярващи по цял свят“. \r\nНегово високопреосвещенство е определен да донесе частица от благодатния йерусалимски огън в България, който ще бъде пренесен в цялата страна и в Македония. Митрополитът отбеляза, че досега Македонската православна църква е вземала огъня от гръцката си посестрима, но за пръв път тази година ще го получи от Българската православна църква. \r\nЗападно- и Средноевропейският митрополит Антоний заяви, че преговорите за признаване на македонската църква от Българската патриаршия са все още в начален етап: \r\n„Мисля, че това е начало на един добър диалог – с тази частица от благодатния огън“. \r\nНай-младият български митрополит отбеляза, че православната църква през последните години е започнала постепенно да привлича младите хора, които все повече изпълват храмовете: \r\n„Естествено има какво да се желае още. Но това е наш дълг. Защото Христос казва: „Оставете децата да дойдат при мене, защото на тях принадлежи Царството Божие“. \r\nПравославният духовен водач припомни, че църквата дълги години поставя въпроса за въвеждането на вероучение в училище, но, по думите му, българската държава остава без активно участие в този диалог: \r\n„Колкото по-скоро се въведе предметът „Религия“ в българските училища като редовен и задължителен предмет, толкова повече човешки души и души на деца ще спасим“. \r\nОсновните събития, свързани с пренасянето на свещения пламък, ще бъдат излъчвани пряко във фейсбук страницата на митрополит Антоний и в сайта на Българската православна църква.", "date": "2018.04.06", "title": "Митрополит Антоний: Преговорите за признаване на македонската църква от Българската патриаршия са още в начален етап"}
{"url": "http://www.focus-news.net/news/2018/04/06/2508420/kyustendil-muzeyniyat-kompleks-sveti-georgi-shte-bade-otvoren-za-poseshtenie-v-praznichnite-dni.html", "text": "Музейният комплекс „Свети Георги” в Кюстендил ще бъде отворен за посещение в празничните дни. Това каза пред Радио „Фокус” – Кюстендил Валентин Дебочички, директор на Регионален исторически музей – Кюстендил. По думите му този обект е един от най-посещаваните. Единствено днес музейният комплекс няма да работи. Без почивни дни са археологическата експозиция в зала „Асклепий” и етнографската изложба „С дъх на билки – лечебни и магични”. В изложбена зала в джамия „Ахмед бей” са се представя изложбата „Пътят: време без граници” – спасителни археологически проучвания по трасето на автомагистрала „Струма”. Без почивен ден работи и къща музей „Димитър Пешев”.\r\nВенцеслав ИЛЧЕВ", "date": "2018.04.06", "title": "Кюстендил: Музейният комплекс „Свети Георги” ще бъде отворен за посещение в празничните дни"}
{"url": "http://www.focus-news.net/news/2018/04/06/2508389/ministerstvo-na-pravosadieto-naznachi-proverka-po-sluchaya-s-napadnatiya-nadziratel-v-sofiyskiya-zatvor.html", "text": "На 5 април, около 21.00 часа, на територията на затвора–София, при вътрешно конвоиране на лишен от свобода от двама служители към приемно отделение, същият без видима причина е посегнал и ударил единия конвоиращ постови надзирател. Лицето незабавно е неутрализирано и фиксирано чрез използване на фиксиращи средства. Това съобщиха от пресцентъра на Министерство на правосъдието.\r\nСъщевременно на служителя е оказана незабавна медицинска помощ в корпуса на затвора, а след това и във външно болнично заведение. \r\nНа място е извикана оперативна група, образувано е досъдебно производство за посегателство над служител. Уведомен е наблюдаващият прокурор и ресорният заместник-министър на правосъдието Николай Проданов. Предприети са действия спрямо овладяване на агресивното поведение на лишения от свобода. \r\nСлужителят няма фрактури, освободен е за домашно лечение.\r\nНазначена е проверка за изясняване на създалата се ситуация.", "date": "2018.04.06", "title": "Министерство на правосъдието назначи проверка по случая с нападнатия надзирател в Софийския затвор"}
{"url": "http://www.focus-news.net/news/2018/04/06/2508419/blagoevgrad-zatvorena-e-chast-ot-patya-simitli-gotse-delchev-zaradi-katastrofata-kray-bansko-obhodniyat-marshrut-e-prez-selo-banya.html", "text": "Затворена е част от пътя Симитли – Гоце Делчев заради катастрофата край Банско, обходният маршрут е през село Баня. Това каза за Радио „Фокус“ - Пирин дежурният служител в Областно пътно управление - Благоевград. При катастрофата се е обърнал ТИР, удряйки се в три леки автомобила.  \r\nЛора КАЛЧЕВА", "date": "2018.04.06", "title": "Благоевград: Затворена е част от пътя Симитли – Гоце Делчев заради катастрофата край Банско, обходният маршрут е през село Баня"}
{"url": "http://www.focus-news.net/news/2018/04/06/2508421/ria-novosti-ruskoto-voenno-ministerstvo-razkri-kakva-nova-tehnika-shte-bade-pokazana-na-parada-na-pobedata-na-9-may.html", "text": "През тази година на парада на Победата ще бъдат представени няколко нови бойни машини, съобщи пред официалният печатен орган на руското Министерство на отбраната „Красная звезда“ главнокомандващият Сухопътните войски генерал-полковник Олег Салюков, който ще оглави парада на Червения площад, предава РИА Новости.\r\nСпоред думите на Салюков, зрителите ще видят бойни машини за поддръжка на танкове БМПТ „Терминатор“, Зенитно-ракетни комплекси ЗРК „Тор-М2“, бронирани автомобили „Тайфун-К“ с колесна формула 4х4, специалната бронирана машина ВПК-233136 „Тигр“, бронираният автомобил „Урал-432009“, както и бронирания корпусен автомобил „Патруль“.\r\nОбщо на парада на Червения площад ще бъдат представени повече от 120 единици съвременно въоръжение и военна техника.\r\nТренировките на механизираните колони за парада започнаха на 28 март в подмосковното градче Алабино. От 9 април към тях ще се присъединят въздушните сили. Нощните преминавания през Червения площад ще се състоят на 26 април и 3 май, а генералната репетиция – на 6 май.\r\nПревод и редакция:", "date": "2018.04.06", "title": "РИА Новости: Руското военно министерство разкри каква нова техника ще бъде показана на парада на Победата на 9 май"}
{"url": "http://www.focus-news.net/news/2018/04/06/2508413/varna-zasileno-e-politseyskoto-prisastvie-v-rayona-na-targovskite-tsentrove-avtogarite-i-gradskite-ploshtadi.html", "text": "Трафикът по основните направление към София, Бургас и Добрич е с нормална интензивност към този час на деня. Това съобщиха за Радио „Фокус“ – Варна от „Пътна полиция“. Няма подадени сигнали за задръствания или образувани тапи в рамките на града. Засилено е полицейското присъствие, екипи на полицията контролират трафика на входно-изходните точки на града и при необходимост ще регулират движението. Във връзка с присъствието на румънски туристи в курортите край Варна през почивните празнични дни работата на местните екипи ще бъде подпомагана от служител на румънската полиция. С цел опазване на обществения ред, полицията е предприела всички нужни мерки за засилване на полицейското присъствие в районите, където ще има по-голямо струпване на хора – търговски центрове, гари, автогари, площади. През празничните дни екипи на полицията ще патрулират в жилищните комплекси. Взети са съответните мерки за обезпечаване на обществения ред и сигурността на гражданите и гостите на Варна. В празничната нощ на Великден е предвидено засилено полицейско присъствие в районите на църковните храмове. \r\nМарияна ВАЛЕНТИНОВА", "date": "2018.04.06", "title": "Варна: Засилено е полицейското присъствие в района на търговските центрове, автогарите и градските площади"}
{"url": "http://www.focus-news.net/news/2018/04/06/2508424/emil-neshev-pss-preporachvam-na-detsata-i-vazrastnite-hora-marshrutite-v-niskata-chast-na-planinata-kadeto-snegat-veche-se-e-stopil.html", "text": "Препоръчвам на децата и възрастните хора маршрутите в ниската част на планината, където снегът вече се е стопил. Това каза Емил Нешев, директор на Планинската спасителна служба (ПСС) към Българския Червен кръст (БЧК) в интервю за Агенция „Фокус“.  „Там за малките деца ще бъде най-добре. Ако те все пак отидат към по-високата част на планината, то родителите трябва да са наясно как да подготвят децата си, да вземат резервни дрехи, слънчеви очила, да използват слънцезащитни кремове. Не трябва да пропускат хидратацията на децата си, защото те още нямат тези навици, а това е нещо много важно. Почти същите неща важат за възрастните хора. Все пак да съобразяват маршрутите със собствената си кондиция и подготовка“, каза Нешев. Той обърна внимание, че все още условията във високата планина са чисто зимни. „Екипировката е от особено значение. В сутрешните часове има заледени участъци, така че котките и пикелите са задължителни за туристите в планината. Това, което всички трябва да носят в себе си телефони, добре заредени батерии и препоръчано е външни батерии. Препоръчваме да имат планинска застраховка и да си заредят в смарт телефоните приложението на ПСС, което лесно и бързо може да им даде местоположението, с което да установят къде се намират точно, за да можем да бъдем максимално бързи в оказването на помощ“, допълни директорът на ПСС. \r\nДеница КИТАНОВА", "date": "2018.04.06", "title": "Емил Нешев, ПСС: Препоръчвам на децата и възрастните хора маршрутите в ниската част на планината, където снегът вече се е стопил"}
{"url": "http://www.focus-news.net/news/2018/04/06/2508427/plovdiv-intenziven-e-patnikopotokat-po-avtogarite-v-plovdiv.html", "text": "Интензивен пътникопоток се отчита по автогарите в Пловдив. Това съобщиха за Радио „Фокус“ – Пловдив дежурните диспечери на трите автогари в града – „Юг“, „Север“ и „Родопи“.  От далечните дестинации, обслужвани от автогара „Север“, най-много са желаещите да пътуват до Велико Търново, Плевен и Горна Оряховица. \r\nДиспечерът на автогара „Родопи“ посочи, че най-много билети за пътуване са закупени за курсове до Смолян, Кърджали и Пампорово. Традиционно, най-желаните направления от пътниците, тръгващи от автогара „Юг“, са София и Банско.\r\nОт автогарите припомниха, че междуградските автобусни линии в Пловдив изпълняват по-малко курсове в празничните дни за Великден. Празничното разписание ще е валидно в дните до 9 април, включително. Всички, които смятат да пътуват за Великден трябва да се информират предварително за разписанието на желаните автобуси.\r\nТони МИХАЙЛОВ", "date": "2018.04.06", "title": "Пловдив: Интензивен е пътникопотокът по автогарите в Пловдив"}
{"url": "http://www.focus-news.net/news/2018/04/06/2508422/api-shofyorite-da-se-dvizhat-s-povisheno-vnimanie-po-obhodniya-marshrut-na-patya-bansko-gotse-delchev-prez-razlog-banya-georgi-kovachev-eleshnitsa-pat-ii-19.html", "text": "Временно е ограничено движението по път II-19 Банско – Добринище поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание по обходен маршрут: Разлог – Баня – Георги Ковачев – Елешница – път  II-19.", "date": "2018.04.06", "title": "АПИ: Шофьорите да се движат с повишено внимание по обходния маршрут на пътя Банско - Гоце Делчев през Разлог – Баня – Георги Ковачев – Елешница – път  II-19"}
{"url": "http://www.focus-news.net/news/2018/04/06/2508415/gazeta-express-es-dade-chetiri-mesetsa-na-kosovo-da-obrazuva-obshtnost-na-srabskite-obshtini.html", "text": "Натискът на Европейския съюз над Косово във връзка с прилагането на Договора за образуване на Общност на сръбските общини (ОСО) се увеличава. Споразумението беше постигнато в рамките на диалога Белград – Прищина под егидата на Брюксел, пише базираното в Прищина албанско електронно издание Gazeta Express.\r\nЕС даде на Косово четири месеца за да образува ОСО. От Брюксел публикуваха официално съобщение, в което приветстват обявлението на косовския премиер Рамуш Харадинай за формиране на мениджърски екип, който да изготви статута на ОСО. „Процесът по изготвянето на статута започна и трябва да завърши в рамките на четири месеца“, пише в съобщението.\r\n„Тази дългоочаквана стъпка ще позволи прилагането на практика на Брюкселския договор за образуване на ОСО, като това е задължение, което Косово пое в рамките на диалога под егидата на ЕС в Брюксел, чрез споразуменията от април 2013 година и август 2015 година“, написаха от Съюза.\r\n„ЕС кани главните преговарящи от Белград и Прищина,техните екипи, както и мениджърският екип и технически експерти за дискусии в Брюксел, за да могат те да общуват конструктивна и с добра воля в процеса на изготвянето на статута“, се казва още в изявлението на Брюксел.Агенция „Фокус“ припомня:\r\nПревод и редакция:", "date": "2018.04.06", "title": "Gazeta Express: ЕС даде четири месеца на Косово да образува Общност на сръбските общини"}
{"url": "http://www.focus-news.net/news/2018/04/06/2508430/afp-arestuvaha-bos-na-ndrangetata-v-skrivalishteto-mu-v-kalabriya.html", "text": "Италианската полиция залови криещия се бос на прословутата италианска мафиотска структура „Ндрангета“ в неговото изолирано скривалище, предава AFP, като се позовава на информация от местните власти.\r\nДжузепе Пеле, който се крие от 2016 година, се счита за глава на могъщата фамилия Пеле-Вотари и е член на управляващия съвет „Ла Провинсия“ на „Ндрангетата“.\r\nОт полицията заявиха чрез съобщение в петък, че Пеле е арестуван в четвъртък вечерта, след като 50 полицая са нахлули, под прикритието на мрака, във вилата, в която се е криел, в близост до малкото селце Кондофури, в южната провинция Калабрия.\r\nМафиотският бос се е криел от излежаване на присъда от две години и половина за връзки с мафията и опит за изнудване.\r\nПеле, на 57 години, е син на Антонио пеле, който беше начело на „Ндрангетата“ до смъртта си през 2009-а година. Неговата фамилия – Пеле-Вотари – е един от двата от село Сан Лука, замесени в кървава вендета с клана Нитра-Странджо.\r\nТози конфликт влезе в светлината на прожекторите през 2007-а година, когато при „Клането в Дуисбург“ загинаха шестима души. Мария Странджо, съпругата на лидера на враждебната фамилия Джовани Нитра, беше убита на Рождество Христово през 2006-а година.\r\nИзвестният брой на убийствата, извършени в рамките на вендетата, е 16.\r\n„Ндрангетата“ представлява общност от множество фамилии, разпръснати по селата и градовете в Калабрия, най-южната провинция на италианския материк, която е известна с бедността си спрямо северните провинции на страната. Въпреки голямото внимание, което й се отделя от полицията и честите арести, „Ндрангетата“ продължава да разширява дейността си.\r\nТя надмина сицилианската „Коза Ностра“ и неаполитанската „Камора“ по влияние, благодарение на контрола си върху търговията с кокаин, както твърди бившият италиански най-висш анти-мафиотски прокурор Франко Роберти.Агенция „Фокус“ припомня:\r\nПревод и редакция:", "date": "2018.04.06", "title": "AFP: Арестуваха бос на \"Ндрангетата\" в скривалището му в Калабрия"}
{"url": "http://www.focus-news.net/news/2018/04/06/2508428/sliven-vazstanovena-e-cheshmata-v-rayona-na-mollova-koriya.html", "text": "Седмицата на гората беше отбелязана с инициатива на Държавно горско стопанство - Сливен. Това съобщиха от пресцентъра на Община Сливен. „Възстановихме чешмата по пътя Сливен - Карандила, в района на Моллова кория, където не е имало вода повече от 25 години“, каза директорът Димо Димов. Сменена е водопроводната тръба и туристите вече ще могат да отдъхват на това емблематично за тях място. Екип от Държавно горско стопанство постави пейки около чешмата, а кметът Стефан Радев и Димо Димов засадиха иглолистни дръвчета. „Идеята е на служителите и се радвам, че в Седмицата на гората можем да я реализираме. Казват, че тук вода не е текла повече от 25 години, а преминават много туристи, които ще са доволни от това, което сме направили“, каза Димо Димов.\r\nКметът поздрави служителите за инициативата и изрази своята подкрепа за акциите, които се правят в защита на природата. „Трябва да пазим богатството, което имаме – сливенската планина. Тя е безценна и за усилията по нейното опазване са необходими постоянство и отговорност от всеки“, каза кметът Стефан Радев. Чешмата е построена през 1974 година.\r\nБеше извършено залесяване с декоративна растителност край площадката за стрийт фитнес в близост до Дома за стари хора. Спортната площадка беше изградена през 2016 година от Инициативен комитет, с подкрепата на Община Сливен.", "date": "2018.04.06", "title": "Сливен: Възстановена е чешмата в района на Моллова кория"}
{"url": "http://www.focus-news.net/news/2018/04/06/2508429/kyustendil-s-podnasyane-na-tsvetya-beshe-pochetena-pametta-na-zaginalite-po-vreme-na-bombardirovkite-nad-grada-ot-6-april-1941-godina.html", "text": "В града бяха поднесени цветя в памет на загиналите по време на бомбардировките над града от 6 април 1941 година, предаде репортер на Радио „Фокус” – Кюстендил. Почитта към жертвите беше отдадена по идея на общинския съветник в Кюстендил Огнян Атанасов. Това се случи пред паметника, издигнат за загиналите кюстендилци през Втората световна война. „Тази година Разпети петък – най-тъжният ден за християните, съвпада и с една от най-тъжните дати за кюстендилци. На 6 април 1941 година в 8.35 часа над Кюстендил се появяват 4 сръбски бомбардировачи, които бомбардират града. Убити са 58 граждани, двама български войници, осем германски войници и 11 коня. Ранени са 59 граждани, 5 български войници и 31 германски. Нека всеки, който има възможност да отдаде почит към загиналите”, каза Огнян Атанасов.\r\nВенцеслав ИЛЧЕВ", "date": "2018.04.06", "title": "Кюстендил: С поднасяне на цветя беше почетена паметта на загиналите по време на бомбардировките над града от 6 април 1941 година"}
{"url": "http://www.focus-news.net/news/2018/04/06/2508432/varna-kampaniya-za-nasarchavane-na-bezvazmezdnoto-i-dobrovolno-kravodaryavane-se-provezhda-v-grada.html", "text": "Кампания за насърчаване на безвъзмездното и доброволно кръводаряване се провежда във Варна, предаде репортер на Радио „Фокус“ – Варна. Инициативата е част от Националната кампания за насърчаване на безвъзмездното и доброволно кръводаряване под надслов „Запалете свещичка, дарете кръв, дарете живот сега!”, която се провежда по Великденските празници за 15-та поредна година. Кампанията се организира от Националния център по трансфузионна хематология и Български червен кръст, с подкрепата на Българската православна църква, като в нея се включват четирите Регионални центъра по трансфузионна хематология в Пловдив, Стара Загора, Варна и Плевен, както и доброволци на Български червен кръст, които ще бъдат на разположение на всички желаещи да дарят кръв. Във Варна инициативата се провежда и днес до 14.00 часа в сградата на центъра по трансфузионна хематология, който се намира в двора на болница „Света Анна“. \r\nМарияна ВАЛЕНТИНОВА", "date": "2018.04.06", "title": "Варна: Кампания за насърчаване на безвъзмездното и доброволно кръводаряване се провежда в града"}
{"url": "http://www.focus-news.net/news/2018/04/06/2508433/hurryiet-privarzhenitsi-na-pkk-nahluha-i-troshiha-v-sgradata-na-evropeyskiya-savet-v-strasburg-sblaskaha-se-s-politsiyata.html", "text": "Около 30 души, предполагаеми привърженици на терористическата Работническа партия на Кюрдистан (ПКК) са нахлули в сградата на Съвета на Европа във френския град Страсбург, където също се сблъскаха с полицията, пише електронното издание на турския вестник Hurryiet.\r\nГрупата е успяла да премине през охраната и да влезе в зоната, където са работили близо 600 души, според кореспондент на турската държавна „Анадолска агенция“, който е бил на мястото на инцидента.\r\nПривържениците на ПКК са разпънали знаме, призоваващо за освобождаването на лидера на партията Абдула Йоджалан, който излежава присъда в турски затвор, след което са започнали да трошат наоколо и да се бият с намесилата се полиция.\r\nГрупата е неутрализирана от полицията, след като безчинстващите са успели да изпочупят няколко прозореца. В последствие работниците са преместени на друг етаж от съображения за сигурност.\r\nПревод и редакция:", "date": "2018.04.06", "title": "Hurryiet: Привърженици на ПКК нахлуха и трошиха в сградата на Европейския съвет в Страсбург, сблъскаха се с полицията"}
{"url": "http://www.focus-news.net/news/2018/04/06/2508434/evtim-evtimov-sindikat-na-sluzhitelite-v-zatvorite-edin-edinstven-sluchay-na-izbyagal-zatvornik-ima-v-plovdiv-za-poslednite-20-godini-i-to-ot-bolnitsa-a-ne-ot-korpusa-na-zatvora.html", "text": "Един единствен случай на избягал затворник има в Пловдив за последните 20 години. Това каза в интервю за Радио „Фокус” - Пловдив Евтим Евтимов, председател на Синдиката на служителите в затворите - Пловдив. Случаят е от преди 15 - 16 години и касае избягал затворник от болницата, а не от корпуса на затвора. Избягалият не е бил тежък рецидивист. „Такива, които са в затворнически общежития на лек режим и не се връщат от работа, това не е бягство за нас”, каза Евтимов, визирайки случаят от миналата година, когато Тома Ендрев, осъден на 17 години затвор за убийство, извършено през 2003 година, избяга от затвора в Пловдив. „За нас това не е бягство, защото той е бившият кучкар. Той на ден по два пъти е водил кучетата и си ги е взимал сам”, каза Евтимов. Излизал си е в отпуска. По думите му затворникът се е бил стреснал от това да не го спрат от работата, тъй като началникът е бил разпоредил да го закарат в приемната да пренощува, за да решат какво да се прави на следващия ден. „И така му е хрумнало да избяга и го е направил докато колегата го е водил от общежитието към корпуса на затвора”, поясни Евтимов. По думите му той вече е бил на лек режим и е стоял отвън.\r\nПрез 2016 година затворът в Пловдив беше ремонтиран за над 15 000 лева. Бяха монтирани бронирани врати срещу куршуми. Реконструиран беше централният вход. Поставени бяха окачени тавани и LED осветление. Залата за свижданията беше преобразена по западен образец – стъклопакет разделя осъдените от близките им, а разговорите между тях стават по телефон. Обновени бяха и общи санитарни възли. Всички строителни дейности са извършени от лишени от свобода за по-малко от месец, което е спестило разходи.\r\nСпоред надзирателите каквито и ремонти да се правят, затворът е на около 100-на години и условията няма да станат по-добри. Освен това, затворът е почти в центъра на жилищния квартал Кючюк Париж, в населено място. На около 30 - 40 метра от вишките и стените на затвора има жилищни блокове, което е недопустимо и изключва стрелба в случай на бягство.\r\nЦветана ТОНЧЕВА", "date": "2018.04.06", "title": "Евтим Евтимов, Синдикат на служителите в затворите: Един единствен случай на избягал затворник има в Пловдив за последните 20 години и то от болница, а не от корпуса на затвора"}
{"url": "http://www.focus-news.net/news/2018/04/06/2508423/plovdiv-desetki-vyarvashti-prisastvaha-na-bogosluzheniyata-v-mitropolitskiya-hram-sv-marina-na-razpeti-petak.html", "text": "Десетки вярващи посетиха митрополитския храм „Св. Марина“ в Пловдив на Разпети петък, предаде репортер на Радио „Фокус“ – Пловдив. Очаква се през деня хиляди миряни да минат под поставената в храма маса в знак на смирение, да се поклонят и да целунат светата Плащаница, Евангелието и кръста, който е положен върху тях. Минавайки под масата, вярващите търсят небесната закрила и помощ на Господ. Миряните носят цветя и първите яйца, които са боядисали на Велики четвъртък. Тази сутрин богослужението в митрополитския храм оглави Негово Високопреосвещенство Пловдивският митрополит Николай. Владиката покани всички вярващи да присъстват и в последованието на Опело Христово, което ще се извърши от 19.00 часа в същия храм. „Тук ще има раздадени книжките със статиите, текста на Опело Христово за онези, които имат желание да попеят заедно с нас. Бъдете с благодатния живот на Светата църква, за да почувствате и изживеете в пълнота най-великото щастие от преславното Възкресение на нашия Господ и Спасител Иисус Христос“, призова митрополит Николай.\r\nТони МИХАЙЛОВ", "date": "2018.04.06", "title": "Пловдив: Десетки вярващи присъстваха на богослуженията в митрополитския храм „Св. Марина“ на Разпети петък"}
{"url": "http://www.focus-news.net/news/2018/04/06/2508414/ministarat-na-pravosadieto-tsetska-tsacheva-svikva-natsionalno-saveshtanie-s-uchastieto-na-vsichki-nachalnitsi-na-zatvori-v-stranata-i-s-rakovodstvoto-na-gd-izpalnenie-na-nakazaniyata.html", "text": "Министърът на правосъдието Цецка Цачева свиква национално съвещание с участието на всички началници на затвори в страната и с ръководството на Главна дирекция „Изпълнение на наказанията“. Това съобщиха от пресцентъра на Министерство на правосъдието. \r\nСрещата е насрочена за 10 април 2018 г. от 13.00 часа в Министерството на правосъдието, като на нея ще бъдат обсъдени създалото се напрежение в системата, както и възможни решения на актуални въпроси в спешен порядък.", "date": "2018.04.06", "title": "Министърът на правосъдието Цецка Цачева свиква национално съвещание с участието на всички началници на затвори в страната и с ръководството на ГД „Изпълнение на наказанията“"}
{"url": "http://www.focus-news.net/news/2018/04/06/2508425/varna-mitropolit-yoan-vazglavi-utrinnoto-bogosluzhenie-na-veliki-petak-kogato-svetata-tsarkva-vazpomenava-gospodskite-stradaniya.html", "text": "Негово Високопреосвещенство Варненският и Великопреславски митрополит Йоан възглави в митрополитската катедрала \"Успение Богородично\" утринното богослужение на Велики петък, когато светата Църква възпоменава Господските страдания. Това съобщиха от пресцентъра на Варненска и Великопреславска митрополия. Утренята се извършва на предната вечер, на Велики четвъртък след залез слънце, когато се четат дванадесетте евангелия, описващи светите и спасителни страдания на Господ Иисус Христос. Заедно с Архиерея съслужи храмовото братство, а древните песнопения бяха изпълнени от певеца Тодор Тодоров. \r\nВ дванадесетте евангелия са описани последните събития от земния живот на Спасителя, започващи с прощалната Му беседа с апостолите и завършващи с Неговото погребение. След прочитането на петото евангелие се изнася разпятието от светия олтар, при пеенето на песнопението: \r\n\"Днес виси на дърво Този, Който надвеси земята над водите; с венец от тръни се увенчава Този, Който е цар на ангелите; в лъжлива багреница се облича Този, Който облича небето с облаци, плесница прие Този, Който в Йордан освободи Адам; с гвоздеи се приковава Младоженецът на Църквата; с копие се прободе Синът на Дева. Покланяме се, Христе, на Твоите страдания. Покланяме се, Христе, на Твоите страдания. Покланяме се, Христе, на Твоите страдания. Покажи ни и славното Твое Възкресение\". \r\nМитрополит Йоан произнесе проповед, в която отбеляза, че деветото евангелие много ясно свидетелства защо под Кръста Христов застават Божията Майка и свети Йоан Богослов - онова осиновение, онова преподаване на едно сугубо (усилено) благословение, което се осъществява между Спасителя, Божията Майка и свети Йоан Богослов. Той заяви също, че евангелските четива завършиха с яснотата, че Христос е погребан и че гробът Му се пази от стражата. Митрополит Йоан допълни, че на Велики петък ще бъде отслужено богослужение, на което от светия олтар ще бъде изнесена светата Плащаница, върху която се изобразява Христовото погребение, в централната част на храма, където ще бъде поставена на специална маса, наричана кувуклия.", "date": "2018.04.06", "title": "Варна: Митрополит Йоан възглави утринното богослужение на Велики петък, когато светата Църква възпоменава Господските страдания"}
{"url": "http://www.focus-news.net/news/2018/04/06/2508435/afp-novi-sblasatsi-za-kray-stenata-mezhdu-izrael-i-ivitsata-gaza.html", "text": "Нови сблъсъци избухнаха в петък край граничната стена между Израел и Ивицата Газа, съобщава кореспондент на AFP от мястото на събитието, една след като подобни безредици, предизвикани от палестинците доведоха до насилие, в резултат от което загинаха 19 араби, в най-кървавият ден от операцията на израелските Сили за сигурност в Ивицата Газа през 2014 година.\r\nПалестинците са запалили автомобилни гуми и са хвърляли камъни по израелските войници зад граничната ограда, на което последните са отговорили с сълзотворен газ и са открили огън, съобщи кореспондентът на френската агенция.\r\nСпоред данните на AFP, изглежда е бил застреляна на изток град Газа, но засега не се знае какво е състоянието му. \r\nПревод и редакция:", "date": "2018.04.06", "title": "AFP: Нови сблъсъци за край стената между Израел и Ивицата Газа"}
{"url": "http://www.focus-news.net/news/2018/04/06/2508439/pregled-na-mezhdunarodnite-novini-do-13-chasa-agentsiya-fokus.html", "text": "В сравнение с началото на предишния й мандат през 2014 г., канцлерът на ФРГ Ангела Меркел (ХДС) губи драстично одобрението на германските граждани. Но тя не е единствена -  всички останали членове на кабинета в Берлин получават слаба подкрепа, съобщава изданието Focus.\r\nСамо 57% от германците смятат, че Ангела Меркел е добро решение за канцлер на страната. Това става ясно от проучване на телевизионния канал . В сравнение с началото на предишния й мандат през 2014 г., Меркел е загубила 18 процентни пункта. Въпреки това, председателят на Християндемократическия съюз (ХДС) остава по-популярна от лидера на Християнсоциалния съюз (ХСС) Хорст Зеехофер, който е смятан за подходящ за поста федерален вътрешен министър от едва 39 на сто от гражданите на ФРГ. По-голямата част (51%) от германците са уверени, че той не е добър избор за длъжността. \r\nОстаналите членове на кабинета, споменати в проучването, също получават по-малка подкрепа от Меркел. Най-малко 55% от респондентите смятат, че Петър Алтмайер (ХДС) е добър за министър на икономиката. Олаф Шолц (ГСДП) среща одобрението на 49% от германците за поста финансов министър, а външният министър Хайко Маас (ГСДП) - на 43%. Министърът на отбраната на Урсула фон дер Лайен (ХДС) се възприема добре от 40% от германските граждани, а здравният министър Йенс Шпан (ХДС) има едва 26% подкрепа. С 25% е и министърът на труда Хубертус Хайл (ГСДП).\r\n*** Държавният глава на САЩ Доналд Тръмп разкритикува Брюксел за позицията му „твърдо против нас“ по отношение на търговията, отбелязват в европейската редакция на изданието Politico.\r\nАмериканският президент подчерта, че бариерите на европейските пазари са направили почти невъзможно за компаниите от САЩ да правят бизнес на Стария континент, макар статистиката да показва друго. \r\n„Ако погледнете Европейския съюз, той е много стабилно срещу нас по отношение на търговията. Дори не можем да правим бизнес\" там, заяви Тръмп по време на пътуване до Западна Вирджиния, за да говори за новия данъчен закон в страната. \r\nТръмп продължи, като изтъкна, че ЕС изпраща своите автомобили и „всичко“ на САЩ, но „не искат да вземат нашия продукт. Не можем да допуснем това да се случва\". \r\nВ действителност, ЕС е най-големият експортен пазар за САЩ. През 2016 г. обемът на търговията с държавите от Общността е възлизал на 501 млрд. долара, показват официалните статистически данни на Вашингтон. Вносът от ЕС е бил в размер на 592 млрд. долара същата година, което е довело до търговски дефицит от 92 млрд. долара. Повечето икономисти обаче заявяват, че търговските дисбаланси не са лоши за икономиката и могат да бъдат резултат от солиден икономически растеж.\r\n*** Министерството на търговията на Китай излезе със съобщение на официалния си сайт, в което се казва, че страната е готова да заплати „всяка цена“ в евентуална търговска война със САЩ, след като американският президент Доналд Тръмп заяви, че обмисля да наложи нови мита на китайските стоки, на стойност до $100 милиарда, предава AFP.\r\n„Ако американската страна не се съобрази с опозицията на Китай и международната общност и продължи да настоява за едностранни мерки и търговски протекционизъм, Китай ще приеме предизвикателството и е готов да заплати всякаква цена“, гласи съобщението на китайското търговско ведомство.\r\n***Най-близките съветници на гръцкия премиер Алексис Ципрас са на мнение,ч е евентуален договор за разрешаване на спора за името между Скопие и Атина трябва да се приеме с уголемено мнозинство от 180 гласа в гръцкия парламент, вместо досегашните 151, пише приближеното до бившето ръководство на ВМРО-ДПМНЕ скопско електронно издание „Курир“.\r\nИнформационните портали In и Eurotoday обявиха, че в кабинета на Ципрас се води дебат за това, дали ако договор бъде предложен в парламента, да бъде приет със 180 гласа.\r\n„Ако има споразумение за името с БЮРМ (Бивша югославска република Македония), колегите на премиера обсъждат, дали да представят споразумението за гласуване в Парламента и неговото приемане дао не с обикновено мнозинство. Дискусията сега е насочена към изискване на разширено мнозинство от 180 депутати. Това се дължи на теорията, че това е международен договор и не трябва да се приемат с редовно мнозинство“, пише в портала In.\r\nС подобен анализ излиза и Eurotoday.  „Няма конституционно правило, което да обвързва гръцкия премиер със задължението да постави границата на 180 депутати, но както обясни негов близък съветник, решаването на един национален въпрос, нерешен от 25 години, не може да се направи с обикновено мнозинство“, пише порталът Eurotoday.\r\n„Курир“ обяснява, че в гръцкият парламент влизат 300 депутати, от които 154 са от управляващата коалиция на СИРИЗА (Радикалната левица) и националистическата „Независими гърци“ (АНЕЛ).\r\n***Антируската кампания, развита около случая „Скрипал“ е фантастика. Такова мнение изрази в четвъртък в разговор с руските журналисти след заседанието на Съвета за сигурност на ООН постоянният представител на Русия при международната организация Василий Небензя, цитиран от ТАСС.\r\n„За нас беше важно изкажем мнението си за това, което се случва – подчерта Небензя след края на свиканото по искане на Русия заседание на СС. – А това, което се случва – това не е безпредел, даже не е извън пределите, това е фантастика. Не чухме нищо ново от нашите колеги: те повтарят старата си песен за това, че ние трябва да си признаем, да се разкаем и всичко ще бъде наред. Не се представят никакви доказателства, нито факти, а се представят за такива техните догадки“.\r\n„Вие знаете, че в крайна сметка винаги на повърхността излиза истината – продължи той. „Сега, слава Богу, в горе-долу добро състояние е Юлия Скрипал. Тя, всъщност, е ключов свидетел и ние разчитаме, че тя ще даде някаква информация по това тъмно, тъмно и мътно дело. Ние не случайно искаме консулски достъп до Юлия Скрипал, защото тя наистина е ключов свидетел“.\r\nСпоред думите на руския дипломат, по-рано в четвъртък британският постоянен представител при ООН е заявила, че „искането за (консулски) достъп до Юлия Скрипал е постъпило и сега британската страна разглежда възможността за предоставяне на такъв достъп на основание на съгласието на самата Юлия Скрипал“.\r\nВасилий Небензя отхвърли твърденията на британската страна относно това, че всички предприети от Лондон ходове съответстват на конвенцията на ООН за химическите оръжия и подчерта, че това не е истина. „Те използваха лукавия член на конвенцията, в която съвсем не се казва това и съвсем не се прилага това, както те казват.  Те бяха длъжни, доброволно, да задействат девети член от конвенцията, където има точка втора за сътрудничество на заинтересованите страни в решението на тези въпроси, които предизвикват в тях загриженост. Това не се случи“, обясни дипломатът.\r\n„В момента Техническият секретариат на Организацията за забрана на химическото оръжие (ОЗХО), след като получи проби, ги изпрати в сертифицирана лаборатория, където се провежда изследването на тези вещества, - отбеляза руският дипломат. – Резултатите, доколкото знаем, трябва да бъдат обявени може би в началото на следващата седмица. Най вероятно, ОЗХО няма да може да разкрие откъде е това вещество, а може да определи само класа на веществото“.Обвиненията на Запада\r\nРусия, за разлика от Западните страни, не отправя голословни обвинения по случая „Скрипал“, заяви Небензя.\r\n„В своето изказване аз не назовах конкретни страни, - подчерта той, отговаряйки на въпрос кой именно може да стои зад инцидента в Солсбъри. – Когато знаем нещо, ние го казваме, но ние, за разлика от други страни, не отправяме подобни голословни обвинения, като тези, които отправят към нас“.\r\nНа молба да коментира твърденията на британската преса, че е се знае коя е лабораторията, в която е разработено веществото, използвано за отравянето на Скрипал, дипломатът отбеляза: „Моментално измислиха някаква лаборатория. По-рано не говориха за нея. Споменават Ясенево, където е разположена щаб квартирата на руското разузнаване. Това е странно. Това е последното място, където подобен род вещество може да бъде разработено“.\r\nМосква е подготвила проекто-заявление на СС на ООН за пресата и ако Лондон и неговите съюзници не го подкрепят, то това би демонстрирало, че те не се стремят към установяване на истината относно инцидента в Солсбъри, добави Небензя.\r\n***Натискът на Европейския съюз над Косово във връзка с прилагането на Договора за образуване на Общност на сръбските общини (ОСО) се увеличава. Споразумението беше постигнато в рамките на диалога Белград – Прищина под егидата на Брюксел, пише базираното в Прищина албанско електронно издание Gazeta Express.\r\nЕС даде на Косово четири месеца за да образува ОСО. От Брюксел публикуваха официално съобщение, в което приветстват обявлението на косовския премиер Рамуш Харадинай за формиране на мениджърски екип, който да изготви статута на ОСО. „Процесът по изготвянето на статута започна и трябва да завърши в рамките на четири месеца“, пише в съобщението.\r\n„Тази дългоочаквана стъпка ще позволи прилагането на практика на Брюкселския договор за образуване на ОСО, като това е задължение, което Косово пое в рамките на диалога под егидата на ЕС в Брюксел, чрез споразуменията от април 2013 година и август 2015 година“, написаха от Съюза.\r\n„ЕС кани главните преговарящи от Белград и Прищина,техните екипи, както и мениджърският екип и технически експерти за дискусии в Брюксел, за да могат те да общуват конструктивна и с добра воля в процеса на изготвянето на статута“, се казва още в изявлението на Брюксел.Агенция „Фокус“ припомня:\r\n***През тази година на парада на Победата ще бъдат представени няколко нови бойни машини, съобщи пред официалният печатен орган на руското Министерство на отбраната „Красная звезда“ главнокомандващият Сухопътните войски генерал-полковник Олег Салюков, който ще оглави парада на Червения площад, предава \r\nСпоред думите на Салюков, зрителите ще видят бойни машини за поддръжка на танкове БМПТ „Терминатор“, Зенитно-ракетни комплекси ЗРК „Тор-М2“, бронирани автомобили „Тайфун-К“ с колесна формула 4х4, специалната бронирана машина ВПК-233136 „Тигр“, бронираният автомобил „Урал-432009“, както и бронирания корпусен автомобил „Патруль“.\r\nОбщо на парада на Червения площад ще бъдат представени повече от 120 единици съвременно въоръжение и военна техника.\r\nТренировките на механизираните колони за парада започнаха на 28 март в подмосковното градче Алабино. От 9 април към тях ще се присъединят въздушните сили. Нощните преминавания през Червения площад ще се състоят на 26 април и 3 май, а генералната репетиция – на 6 май.\r\n*** Нови сблъсъци избухнаха в петък край граничната стена между Израел и Ивицата Газа, съобщава кореспондент на  от мястото на събитието, една след като подобни безредици, предизвикани от палестинците доведоха до насилие, в резултат от което загинаха 19 араби, в най-кървавият ден от операцията на израелските Сили за сигурност в Ивицата Газа през 2014 година.\r\nПалестинците са запалили автомобилни гуми и са хвърляли камъни по израелските войници зад граничната ограда, на което последните са отговорили с сълзотворен газ и са открили огън, съобщи кореспондентът на френската агенция.\r\nСпоред данните на AFP, изглежда е бил застреляна на изток град Газа, но засега не се знае какво е състоянието му.\r\n***", "date": "2018.04.06", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/04/06/2508440/pazardzhik-nyama-strupvane-na-hora-na-avtogarata-v-grada-avtobusite-se-dvizhat-s-praznichno-razpisanie.html", "text": "Няма струпване на хора на автогарата в Пазарджик, съобщи за Радио „Фокус“ – Пазарджик Снежана Гумнерова от дружеството обществен превозвач. Тя уточни, че пътниците, на които предстои пътуване по междуселищните линии, трябва да знаят, че се предвижда промяна в разписанието на някои от автобусните линии, обслужващи общинската, областната и републиканската транспортни схеми. „Част от превозвачите, за които автогара \"Пазарджик\" е начална, крайна или междинна спирка, ще пътуват с празнично разписание в дните между 6 и 9 април. Пътниците е необходимо да се информират предварително за своето пътуване на телефона за бърза връзка с диспечерския информационен център на автогара \"Пазарджик“, уточни Гумнерова.\r\nВаня НИКОЛОВА", "date": "2018.04.06", "title": "Пазарджик: Няма струпване на хора на автогарата в града, автобусите се движат с празнично разписание"}
{"url": "http://www.focus-news.net/news/2018/04/06/2508431/blagoevgrad-zasileno-e-politseyskoto-prisastvie-po-patishtata-v-oblastta-zaradi-ochakvaniya-intenziven-trafik-kam-gartsiya-i-bansko.html", "text": "Засилено е полицейското присъствие по пътищата в област Благоевград заради очаквания интензивен трафик към Гърция и Банско. Пред Радио „Фокус“ – Пирин ст. инсп. Данаил Стоицов, началник на „Пътна полиция“ – Благоевград каза, че ще има допълнителни патрули по главен път Е-79 и второкласен път-19 Симитли – Гоце Делчев. „Днес ще имаме засилени полицейски наряди в това направление до 18.00 часа и в последния почивен ден, който е 9 април отново ще имаме повече сили по първокласния път и по път II-19 в посока Гоце Делчев“, каза още ст. инсп. Стоицов. Той добави, че основната задача на органите на реда ще бъде да подпомагат трафика, да го регулират и да насочват шофьорите, но не е изключено към по-агресивните водачи на пътя да се прилага закона, защото проверките ще бъдат засилени в този период. „Хората трябва да знаят, че трафикът ще е изключително интензивен в посока към Гърция, Банско и Гоце Делчев. Всяка година около великденските празници трафикът е много натоварен и затова сме разположили повече наряди, за да можем при нужда да реагираме по-бързо и адекватно и да можем да помогнем, а също така да регулираме движението при необходимост. Задължително ще имаме патрул на пътен възел „Симитли“ на 9 април, когато автомобилите ще се изтеглят към София. Целта ни е да помогнем на трафика, който слиза от Банско и да му осигурим по-бързото и безпроблемно включване в главния път“, добави ст. инсп. Стоицов. Той подчерта, че ще бъде създадена организация за поетапното пропускане на идващите от Гърция и на тези от Банско. Началникът на КАТ – Благоевград подчерта, че при проверките ще бъдат включени всички налични технически средства, с които разполагат. „Мобилните камери ще бъдат максимално натоварени в отсечките, където най-често работим. Това са места, където не се спазва скоростния режим. Същевременно с това водачите ще бъдат проверявани много за алкохол и наркотични вещества и техните аналози“, добави ст. инсп. Стоицов.\r\nЛора КАЛЧЕВА", "date": "2018.04.06", "title": "Благоевград: Засилено е полицейското присъствие по пътищата в областта заради очаквания интензивен трафик към Гърция и Банско"}
{"url": "http://www.focus-news.net/news/2018/04/06/2508426/mitropolit-nikolay-na-razpeti-petak-sauchastvame-misleno-i-duhovno-v-snemaneto-na-hrista-ot-krasta-i-polaganeto-mu-v-nov-grob.html", "text": "На Разпети петък съучастваме мислено и духовно в снемането на Христа от кръста и полагането му в нов гроб. Това каза Пловдивският митрополит Николай след сутрешното богослужение и изнасянето на светата Плащаница в храм „Св. Марина“ в Пловдив, предаде репортер на Радио „Фокус“ – Пловдив. „Намираме се в благодатта на най-тъжния ден – денят, в който бе извършено най-страшното злодеяние. Денят, в който бе изпълнена най-несправедливата присъда – човеците, обезумяли от своя грях, приковаха на кръста същите тези ръце, които в безгранична любов сътвориха като венец на своите творения Човека. Прободоха същото онова сърце, което прегърна в свята безгранична любов целия свят. Намираме се пред светата Христова Плащаница. Съучастваме мислено и духовно в снемането на Христа от кръста и полагането Му в нов гроб. Светата Плащаница, поставена точно под централния купол на храма, пресъздава кувуклията на гроба Господен. Онова малко параклисче над самата плоча, върху която е лежало тялото на Спасителя. Онова малко паракликсче, в което за да влезе човек, той трябва а се приведе. Така и тук, пресъздали кувуклията на Божи гроб, аз ви призовавам не просто да се проврете под масата, а да преклоните коленете на сърцата и душите си. Представете си, че целувайки светата Плащаница, вие целувате гроба Господен. Докоснете се до светата Христова Плащаница с всичкото си сърце, с всичката си душа, с всичкия си разум, с всичките си чувства.  И нека това поколонение пред светата Плащаница да ви бъде за здраве, за изцерение от болестите и за душевно спасение“, каза митрополит Николай.\r\nТони МИХАЙЛОВ", "date": "2018.04.06", "title": "Митрополит Николай: На Разпети петък съучастваме мислено и духовно в снемането на Христа от кръста и полагането му в нов гроб"}
{"url": "http://www.focus-news.net/news/2018/04/06/2508443/6000-patitsi-zarazeni-s-ptichi-grip-sa-bili-umartveni-v-selo-zimnitsa.html", "text": "На 4 април е потвърдено ново огнище на високопатогенна инфлуенца A по птиците тип H5N8 в животновъден обект за отглеждане на патици, намиращ се село Зимница, община Стралджа, област Ямбол. Незабавно са предприети всички мерки за ликвидиране на огнището съгласно Наредба № ДВ-103 от 21 август 2006 г. за мерките за профилактика, ограничаване и ликвидиране на болестта инфлуенца (грип) по птиците и Плана за спешни мерки при констатиране на огнище на Инфлуенца А при птици. Във фермата се отглеждани 6 хиляди патета. Това съобщиха от Българската агенция по безопасност на храните.\r\nОбособена е 3-километрова предпазна зона и 10-километрова наблюдавана зона около животновъдния обект, като са наложени забрана за търговията и придвижването на домашни, диви и други птици и яйца за разплод, организиране на панаири, пазари, изложби и други струпвания на домашни или други птици.\r\nЩе бъдат извършени клинични прегледи във птицевъдните обекти и проверка за въвеждане на мерките за биосигурност в птицевъдните обекти, намиращи се на  територията на обособените зони.", "date": "2018.04.06", "title": "6000 патици, заразени с \"птичи грип\", са били умъртвени в село Зимница"}
{"url": "http://www.focus-news.net/news/2018/04/06/2508438/kathimerini-aleksis-tsipras-e-zagrizhen-che-izkazvaniyata-na-voenniya-mu-ministar-mogat-da-provalyat-usiliyata-za-osvobozhdavane-na-voynitsite.html", "text": "Тревогите на гръцкия премиер Алексис Ципрас се увеличават, че с непремерените си изказвания спрямо Турция военният министър и лидер на младшия партньор в управляващата коалиция „Независими гърци“ (АНЕЛ) Панос Каменос може да попречи на усилията за договаряне на освобождаване на двамата гръцки войници, заключени при строг тъмничен режим в Одринския затвор. Ципрас планира да поговори с Каменос след Великден, за да го помоли да смекчи тона си, пише електронното издание на гръцкия вестник Kathimerini.\r\nВ четвъртък, обяснява изданието, правителството се е опитало да потвърди, че изказванията на Каменос за незабавното прехвърляне на седем хиляди войници в граничния район край Марица и на егейските острови не е свързано със скорошното повишаване на напрежението, а по-скоро с новата организация на гръцките въоръжени сили, като добавиха, че това няма да се случи в близко бъдеще.\r\nСпоред високопоставен служител в правителството, войнствената риторика „не е нужна“ в момент, в който правителството се опитва да деескалира напрежението между двете страни.\r\nПо-рано през седмицата, Каменос беше записан да казва, че турският президент Реджеп Таийп Ердоган е „полудял напълно“.\r\nТревогите на властите във връзка с позицията на Каменос се споделят и от някои високопоставени членове на СИРИЗА, както и от опозиционните партии, които твърдят, че ненужното повишаване на напрежението е от полза на Анкара.\r\nОт най-голямата опозиционна партия Нова Демокрация бяха категорични, че приказките на Каменос „само наливат масло в огъня“.\r\nВ интервю пред местния телевизионен канал Skai TV, депутатът от СИРИЗА Димитрис Севастакис предупреди, че Гърция не трябва да си позволява да се хваща в „капана“ на повишеното напрежение, заложен от Ердоган,\r\nОт своя страна, друг депутат от управляващата радикално лява партия Стелиос Кулоглу заяви пред радио Parapolitika, че „Каменос обслужва интересите на собствената си пулбика“ и настоя, че Атина трябва да остане решителна и спокойна, тъй като намеците за неизбежен военен конфликт с Турция биха повлияли на туризма.\r\nПревод и редакция:", "date": "2018.04.06", "title": "Kathimerini: Алексис Ципрас е загрижен, че изказванията на военния му министър могат да провалят усилията за освобождаване на войниците"}
{"url": "http://www.focus-news.net/news/2018/04/06/2508445/ria-novosti-moldovskiyat-prezident-razkaza-za-badeshteto-na-pridnestrovieto-i-vazmozhna-vizita-na-vladimir-putin.html", "text": "Президентът на Молдова даде интервю за молдовското радио Sputnik и изложи своите възгледи за разрешаването на приднестровския въпрос и плановете за развитие на молдовско-руските отношения, предава РИА Новости.\r\nДържавният глава разказа, че има намерение да се срещне с лидера на Приднестровието Вадим Красноселски на 25 април. В дневния ред са включени достатъчно много въпроси, включително за постигнатите през миналата година резултати.\r\n„Трябва да признаем, че това са добри резултати. И по дневния ред, който предложихме заедно с господин Красноселски в началото на миналата година, е постигнат прогрес в повечето точки. Сега ние трябва да обсъдим тези резултати и да набележим съвместните действия за 2018 година“, заяви Додон.\r\nТой поясни, че реинтеграцията на Молдова зависи от много фактори и на първо време трябва да се постигне консенсус в Кишинев.\r\n„Това трябва да бъде общ проект на президента, председателя на парламента и премиера. Т.е. трябва да се постигне съгласие в Кишинев. Вторият етап е консенсус между Кишинев и Тираспол“, обясни Додон.\r\nСпоред неговите думи, „третият етап е съгласие, одобрено на международно ниво във формат „5+2“ (предложеният от ОССЕ формат предполага участие на Молдова, Приднестровието, ОССЕ, Русия, Украйна и наблюдатели от САЩ и ЕС – Sputnik).\r\n„Колкото по-рано започнем тези разговори, толкова по-добре. След това взетото решение ще бъде предложено във формата „5+2“. Мисля си, че постигането на тази цел в протежение на новия мандат на президента на Русия Владимир Путин е много реалистично“, добави молдовският президент.\r\nДодон коментира и ситуацията с изгонването от Кишинев на трима руски дипломати в солидарност с Великобритания по случая „Скрипал“. Според неговото мнение, Молодва се е оказала в сложно положение, включвайки се в геополитическите игри.\r\n„Много тежка ситуация, защото избързахме понеже искахме да се харесаме на някого. Видяхме реакцията на посолството на САЩ. За мен е странно, че посолството на чужда държава хвали правителство, което взима решение да изгони дипломати на друга страна. Това може да се квалифицира като намеса във вътрешните работи на Молдова“, посочи държавният глава.\r\nСпоред мнението на Додон, Молдова е загубила от решението да подкрепи Лондон и да изгони руски дипломати.\r\n„Как да поправим ситуацията? Надявам се в близките седмици да отида на работна визита в Русия, където ще имам срещи с официални лица от висок ранг“, отбеляза той.\r\nДодон разказа, че иска да се срещне с Путин преди или след неговата инаугурация, която ще се състои на 7 май.\r\nНа въпрос кога е възможно посещение на руския лидер в Кишинев, Додон отговори, че това ще се случи след провеждането на парламентарните избори.\r\nРИА Новости припомня, че мандатът на действащото народно събрание на Молдова изтича през есента на 2018 година. Анализаторите смятат, че съставът на новия парламент ще бъде формиран до края на тази година или в началото на 2019-а година.\r\nПревод и редакция:", "date": "2018.04.06", "title": "РИА Новости: Молдовският президент разказа за бъдещето на Приднестровието и възможна визита на Владимир Путин"}
{"url": "http://www.focus-news.net/news/2018/04/06/2508436/lovech-kilometrichno-zadrastvane-se-e-obrazuvalo-v-kraya-na-am-hemus-kray-yablanitsa.html", "text": "Километрично задръстване се e образувало в края на АМ \"Хемус\" край Ябланица, предаде репортер на Агенция \"Фокус\". Задръстването е предизвикано от струпването на много автомобили и намаляването на броя на лентите от три в една, в посока Варна.\"Фокус\" призовава водачите да бъдат толерантни на пътя, да спазват правилата за движение и да шофират със съобразена с пътните условия скорост и с повишено внимание.", "date": "2018.04.06", "title": "Ловеч: Километрично задръстване се e образувало в края на АМ \"Хемус\" край Ябланица"}
{"url": "http://www.focus-news.net/news/2018/04/06/2508449/smolyan-intenziven-e-trafikat-v-grada-patnite-nastilki-sa-suhi.html", "text": "Интензивен е автомобилният трафик в града, предаде репортер на Радио „Фокус“ – Смолян. Натоварено е движението по бул. „България“, улиците „Родопи“ и „Тракия“. Интензивно е движението и около пешеходната зона в града, около големите хипермаркети и по входно-изходните артерии на Смолян.\r\nВ областта автомобилният трафик е натоварен по направлението Смолян – Пловдив, както и по обходните маршрути на затворения от срутище път Смолян – Мадан, които са Смолян – Фатово – Рудозем и Смолян – Смилян – Рудозем. Пътните настилки са предимно сухи, повишена е опасността от падащи камъни по всички пътища в областта.\r\nНели ГЕРГЬОВСКА", "date": "2018.04.06", "title": "Смолян: Интензивен е трафикът в града, пътните настилки са сухи"}
{"url": "http://www.focus-news.net/news/2018/04/06/2508447/d-r-angel-kunchev-balgariya-izleze-ot-gripnata-epidemiya-no-temperaturnite-promeni-sazdavat-usloviya-za-tsirkulatsiyata-na-respiratornite-virusi.html", "text": "България излезе от грипната епидемия, но температурните промени създават условия за циркулацията на респираторните вируси. Това каза в интервю за Агенция „Фокус“ държавният главен здравен инспектор д-р Ангел Кунчев за вирусните заболявания през пролетния сезон. „Още от края на февруари започналият спад на заболеваемостта продължи. В момента минахме дори през една вълна на леко задържане и една-две седмици на леко покачване, само че на случаите на респираторни заболявания, а не на грип. Продължаваме да изследваме голям брой проби в Националния център по заразни и паразитни болести и виждаме, че все по-малко са положителните проби за грип. Има такива отделни, но те по-скоро са изключение. Започват да преобладават един голям микс от други респираторни вируси, характерни за този сезон“, обясни д-р Кунчев. По думите му най-много са коронавирусите, но също и някои други – респираторно-синцитиален и т.н. \r\n„Всъщност тази рязка смяна на температурите в последните една-две седмици вероятно е водеща, тъй като създава условия организмът по-лесно да се поддава на циркулиращи респираторни вируси. И това обаче отмина. Това леко повишение на заболеваемостта беше характерно в последните две седмици. Сега вече нещата се нормализират и вървим в един преходен период между типичните зимни инфекции и предстоящите пролетни и летни. Няма все още раздвижване сред типичните ентеровируси, които създават най-много проблеми през лятото. С повишаването на температурите и това ще се случи“, обясни той.\r\nЛюба АЛЕКСИЕВА", "date": "2018.04.06", "title": "Д-р Ангел Кунчев: България излезе от грипната епидемия, но температурните промени създават условия за циркулацията на респираторните вируси"}
{"url": "http://www.focus-news.net/news/2018/04/06/2508437/adrianopolskiyat-episkop-evlogiy-igumen-na-rilskata-sveta-obitel-obikalyaneto-na-hrama-se-izvarshva-na-razpeti-petak-vecherta.html", "text": "Обикалянето на храма се извършва на Разпети петък вечерта. Това каза пред Радио „Фокус” – Кюстендил игуменът на Рилската света обител – Адрианополският епископ Евлогий. По думите му в обителта на първо място са традиционните задължителни богослужебни последования. През цялата седмица се извършват такива, но най-продължителните от тях са започнали от четвъртък сутринта със Света Василиева литургия и Велик маслосвет. Сутринта на Разпети петък сутринта са прочетени така наречените Царски часове с изнасяне на Светата плащеница, изобразяваща погребението на господ Исус Христос. „Вечерта е голямото опело на Исус Христос, в края на което Светата плащеница, свещенослужителите тържествено, с песнопение излизат от храма, прави се обиколка около целия храм, за да се възвести за това тъжно събитие на всички вярващи. Държа да отбележа, че това е моментът и вечерта, когато се обикалят храмовете. Някои християни очакват това да стане на Възкресението, питат защо в даден храм не се обикаля. Такъв ритуал и обичай няма, това става на Велики разпети петък вечерта”, каза игумен Евлогий. По думите му на следващия ден – Велика събота се отслужва Света Василиева литургия – сутринта, вечерта след 23.00 часа започва последованието за Възкресение Христово. От 12 без нещо се излиза от храмовете. „Желателно е всички християни да излязат от храма, за да се затворят портите, след почитане на Възкресението Христово – възвестяването му, при затворени порти, символизиращи вратите на ада, свещенослужителите със специални стихове отварят портите на храма и отново възвестяват Възкресението Христово, което продължава до 2.30 през нощта”, каза игумен Евлогий. По думите му в неделя се отслужва така нареченото Второ Възкресение, когато отново се чете евангелието на Възкресението на няколко езика. В Рилската света обител това ще стане около 16.00 часа.\r\nВенцеслав ИЛЧЕВ", "date": "2018.04.06", "title": "Адрианополският епископ Евлогий, игумен на Рилската света обител: Обикалянето на храма се извършва на Разпети петък вечерта"}
{"url": "http://www.focus-news.net/news/2018/04/06/2508448/kurir-makedoniya-premierat-na-albaniya-podkrepi-kandidaturata-na-milo-dzhukanovich-za-prezident-na-cherna-gora.html", "text": "Премиерът на Албания и председател на местната Социалистическа партия Еди Рама подкрепя кандидатурата на лидера на Демократическата партия на социалистите (ДПС) Мило Джуканович за президент на Черна гора, предава приближеното към бившето ръководство на ВМРО-ДПМНЕ скопско електронно издание „Курир“.\r\nРадио-телевизия Черна гора цитира съобщение на ДПС, в което се казва, че Рама е оценил, че се работи за „ясен проевропейски избор, който гарантира бъдещата стабилност и развитието на региона“.\r\nСпоред Рама, Албания има отлични отношения с Черна гора.\r\nПревод и редакция:", "date": "2018.04.06", "title": "„Курир“ (Македония): Премиерът на Албания подкрепи кандидатурата на Мило Джуканович за президент на Черна гора"}
{"url": "http://www.focus-news.net/news/2018/04/06/2508450/sofiya-kilometrichni-koloni-ot-avtomobili-sa-se-obrazuvali-na-am-trakiya-v-rayona-na-ihtiman-v-platnoto-v-posoka-burgas.html", "text": "Километрични колони от автомобили са се образували на АМ „Тракия“ в района на Ихтиман, в платното в посока Бургас, съобщи слушател на Радио „Фокус“. Според него причината за струпването на автомобили е катастрофа.", "date": "2018.04.06", "title": "София: Километрични колони от автомобили са се образували на АМ „Тракия“ в района на Ихтиман, в платното в посока Бургас"}
{"url": "http://www.focus-news.net/news/2018/04/06/2508451/tass-vladimir-putin-i-emanyuel-makron-sa-obsadili-predstoyashtata-vizita-na-frenskiya-prezident-v-rusiya-prez-may.html", "text": "Президентите на Русия и Франция Владимир Путин и Еманюел Макрон са обсъдили предстоящата през май визита на френския президент в Москва в хода на телефонен разговор, проведен в петък, предава ТАСС.\r\n„Засегнати са актуални въпроси от руско-френските отношения, включително предстоящата визита на Еманюел Макрон в Русия през май“, се казва в съобщение от пресслужбата на Кремъл.\r\nПо-рано се разбра, че Макрон ще посети Русия на 24-25 май. Той има намерение да участва в Петербургския международен икономически форум (ПМИФ) в качеството на почетен гост. Друг изтъкнат гост на форума ще бъде японския премиер Шиндзо Абе, а на него ще пристигнат и телегации от Франция, Япония, Швейцария и Катар. Очаква се участието и на големи компании от САЩ, Саудитска Арабия и други страни, припомнят от руската агенция.\r\nПутин е информирал Макрон за детайли от срещата си с президентите на Турция и Иран Реджеп Таийп Ердоган и Хасан Роухани за Сирия. Той е обърнал внимание на френския президент, че е много важно да се окаже хуманитарна помощ на Сирия.\r\nПревод и редакция:", "date": "2018.04.06", "title": "ТАСС: Владимир Путин и Еманюел Макрон са обсъдили предстоящата визита на френския президент в Русия през май"}
{"url": "http://www.focus-news.net/news/2018/04/06/2508454/b-92-sarbiya-belgrad-pregovarya-s-minsk-za-pridobivane-na-iztrebiteli-mig-29.html", "text": "Министърът на отбраната на Сърбия Александър Вулин заяви, че закупените от неговата страна руски военни хеликоптери трябва да бъдат доставени в края на 2018-а или началото на 2019-а година, предава белградското радио “Б-92“.\r\nВулин, който беше на посещение в Москва тази седмица, заяви пред Prva TV в петък, че през следващите няколко дни „трябва да бъдат финализирани някои технически детайли“, след което ще бъде подписан контракт за придобиването на още изтребители МиГ-29 от Беларус.\r\nМинистърът заяви, че повече детайли за придобиването ще се знаят след подписването на договора, включително това, от „каква модернизация“ ще се нуждаят самолетите.\r\nПревод и редакция:", "date": "2018.04.06", "title": "„Б-92“ (Сърбия): Белград преговаря с Минск за придобиване на изтребители МиГ-29"}
{"url": "http://www.focus-news.net/news/2018/04/06/2508444/gd-granichna-politsiya-intenziven-e-trafikat-na-granichnite-punktove-s-makedoniya-gartsiya-turtsiya-i-rumaniya.html", "text": "Интензивен е трафикът на граничните пунктове с Македония, Гърция, Турция и Румъния. Това съобщиха за Агенция \"Фокус\" от ГД \"Гранична полиция\". На българо-македонската граница на ГКПП \"Станке Лисичково\" трафикът е интензивен и в двете посоки за леки автомобили. На всички останали гранични пунктове трафикът е интензивен на вход.\r\nНа българо-гръцката граница на ГКПП \"Кулата\" трафикът е интензивен на изход за леки автомобили. \r\nНа българо-турската граница на ГКПП \"Капитан Андреево\" и ГКПП \"Лесово\" трафикът е интензивен на изход за леки автомобили.\r\nНа българо-румънската граница на ГКПП \"Дунав мост\" - Русе, ГКПП \"Кардам\" и ГКПП \"Дуранкулак\" трафикът е интензивен на вход за леки автомобили.\r\nНа българо-сръбската граница трафикът е нормален на всички гранични контролно-пропускателни пунктове.", "date": "2018.04.06", "title": "ГД \"Гранична полиция\": Интензивен е трафикът на граничните пунктове с Македония, Гърция, Турция и Румъния"}
{"url": "http://www.focus-news.net/news/2018/04/06/2508441/pazardzhik-politseyska-aktsiya-alkohol-i-nepravosposobnost-se-provezhda-na-teritoriyata-na-oblastta.html", "text": "По време на Великденските празници ще бъдат разположени допълнителни полицейски екипи на най-невралгичните точки в Пазарджишка област. Това каза за Радио „Фокус“ – Пазарджик говорителят на ОД МВР Мирослав Стоянов. Той уточни, че става дума за пазарджишкия участък на автомагистрала „Тракия”, главните пътища Пловдив - Пазарджик - Белово - Костенец, Пазарджик - Панагюрище, Пазарджик - Пещера - Батак, Варвара - Велинград, Пещера - летовище Свети Константин, Батак - летовище „Цигов чарк”. „В периода до 9 април ще се проведе и разпоредената от ГД „Национална полиция“ акция „Алкохол и неправоспособност”. Основните усилия на пътна и охранителна полиция ще бъдат за времето на засиления трафик през почивните дни, когато се очаква интензивен поток от превозни средства“, коментира Стоянов.\r\nВаня НИКОЛОВА", "date": "2018.04.06", "title": "Пазарджик: Полицейска акция „Алкохол и неправоспособност” се провежда на територията на областта"}
{"url": "http://www.focus-news.net/news/2018/04/06/2508456/d-r-angel-kunchev-obmislyame-vklyuchvaneto-na-varitselata-kato-zabolyavane-sreshtu-koeto-se-pravi-vaksina.html", "text": "Обмисляме включването на варицелата като заболяване, срещу което се прави ваксина. Това каза в интервю за Агенция „Фокус“ държавният главен здравен инспектор д-р Ангел Кунчев за вирусните заболявания през пролетния сезон. „Ако в момента има нещо по-характерно при заразната заболеваемост, то е че привършва сезонът и на типичните детски шарки, както ги знаят хората. Всъщност става въпрос за варицела и за скарлатина. Края на зимата и пролетта е най-типичното време през годината, когато те се разпространяват“, коментира д-р Кунчев. По думите му от началото на годината досега има регистрирани 9536 случая на заболели от варицела. „Това е с близо 1700 повече в сравнение с миналата година. Така че сега се намираме в един период на растяща заболеваемост в следващите 2-3 години. Подобно е положението и при скарлатината. Имаме 1369 случая от началото на годината, те са с близо 300 повече от миналата година. Тук няма нещо особено. И за двете инфекции засега в България не се прилагат ваксини. Епидемичният процес се развива по нормалните си пътища, като има деца, които не са боледували“, допълни той и подчерта, че се обмисля включването на варицелата като заболяване, срещу което се прави ваксина. „Доста страни в Европа – над 17, вече го правят от години, а САЩ от близо 20 години и ефектът е много добър. Това е нещо, което предстои да бъде обсъждано – дали да бъде задължително или препоръчително. Възможностите за доставка на такива ваксини показват, че няма да можем да намерим количества на световния пазар преди 2020 г. Това засега е малко теоретичен въпрос“, коментира още д-р Ангел Кунчев. \r\nЛюба АЛЕКСИЕВА", "date": "2018.04.06", "title": "Д-р Ангел Кунчев: Обмисляме включването на варицелата като заболяване, срещу което се прави ваксина"}
{"url": "http://www.focus-news.net/news/2018/04/06/2508455/nimh-vazmozhni-sa-kratkotrayni-povisheniya-na-rechnite-niva-v-zapadnobelomorskiya-baseyn.html", "text": "От днес в резултат на валежи и снеготопене са възможни краткотрайни повишения на речните нива в Западнобеломорския басейн, сочи справка на сайта на Националният институт по метеорология и хидрология към Българската академия на науките. По-значителни ще бъдат повишенията в горните и средни части от водосбора на река Струма, в сутрешните часове. На 7 и 8 април речните нива в басейна ще останат без съществени изменения, като в резултат на валежи на 7 април са възможни незначителни повишения във водосбора на реките Рилска, Лебница и Струмешница, които са притоци на река Струма. Водните количества ще бъдат под праговете за внимание.", "date": "2018.04.06", "title": "НИМХ: Възможни са краткотрайни повишения на речните нива в Западнобеломорския басейн"}
{"url": "http://www.focus-news.net/news/2018/04/06/2508460/plovdiv-intenzivno-e-dvizhenieto-po-avtomagistrala-trakiya-patishtata-sa-suhi-i-prohodimi.html", "text": "Интензивно е движението по автомагистрала „Тракия“ в Пловдивска област. Това каза за Радио „Фокус“ – Пловдив дежурен от Областно пътно управление. Пътищата в областта са сухи и нормално проходими. Скоростта на движение по автомагистрала „Тракия“, в участъка от 134-ти до 156-ти километър, е ограничена до 90 км/ч. Целта е повишаване безопасността на движение в участъка, по който ще се извършат ремонтни дейности. Проходът Троян - Кърнаре е отворен за движение на всички моторни превозни средства.\r\nДвижението на територията на град Пловдив и се осъществява без затруднения. Засилен е трафикът по входно-изходните артерии на града. Автобусите по пет линии на градския транспорт се движат с неделно разписание в празничните дни на Великден. Това съобщиха от Общинско предприятие „Организация и контрол на транспорта“. През четирите почивни дни от днес до 9 април автобусите по линии №1, 9, 20, 26 и 66 ще работят с празнично неделно разписание. Останалите рейсове от масовия вътрешноградски транспорт ще се движат съгласно утвърдената общинска транспортна схема.\r\nВесела КРЪСТЕВА", "date": "2018.04.06", "title": "Пловдив: Интензивно е движението по автомагистрала „Тракия“, пътищата са сухи и проходими"}
{"url": "http://www.focus-news.net/news/2018/04/06/2508459/postoyanniyat-predstavitel-na-sasht-pri-oon-rusiya-nikoga-nyama-da-e-priyatel-na-sasht.html", "text": "Русия никога няма да е приятел на САЩ, заяви американският постоянен представител при ООН Ники Хейли, цитирана от РИА Новости.\r\n„В нашата страна се водят спорове, дали Русия е наш приятел. Всъщност, това е неправилен въпрос, тъй като Русия никога няма да е наш приятел. Но същевременно, това не означава, че ние не искаме да работим с нея“, отбеляза Хейли по време на изказване в университета Дюк в американския щат Северна Каролина.\r\nСпоред думите на постоянният представител при ООН, Вашингтон сътрудничи с Москва, когато му е изгодно и нанася удар, когато това е нужно.\r\n„Ние не искаме да бъде приятели с тези, на които не можем да вярваме. А сега между САЩ и Русия няма доверие“, заключи Хейли.\r\nПревод и редакция:", "date": "2018.04.06", "title": "Постоянният представител на САЩ при ООН: Русия никога няма да е приятел на САЩ"}
{"url": "http://www.focus-news.net/news/2018/04/06/2508458/sofiya-verizhna-katastrofa-e-stanala-na-am-trakiya-sled-ihtiman-nyama-postradali.html", "text": "Верижна катастрофа е станала малко преди 13.00 часа на АМ „Тракия“ след Ихтиман, няма пострадали. Това съобщиха от пресцентъра на МВР.", "date": "2018.04.06", "title": "София: Верижна катастрофа е станала на АМ „Тракия“ след Ихтиман, няма пострадали"}
{"url": "http://www.focus-news.net/news/2018/04/06/2508442/galap-interneshanal-88-ot-balgarite-odobryavat-pozitsiyata-na-pravitelstvoto-po-sluchaya-skripal.html", "text": "88% одобряват позицията на правителството по случая „Скрипал“. 61% смятат, че по такива теми следва да има консенсус между основните партии, докато 35% предпочитат управляващата партия сама да носи полагащата ѝ се отговорност. Това показват данни от експресен сондаж на \"Галъп интернешънъл\" за това как обществото възприема българската позиция по случая „Скрипал“. Традиционно, у нас отношението към Русия е позитивно, а към него се добавя и влиянието на правителствената позиция върху общественото мнение. На този фон 81% не виждат реални доказателства за вината в ситуацията със Скрипал. За 6% от българите доказателствата до този момент са достатъчни. Сондажът показва най-вече първите обществени инстинкти в казус със сравнително малко информация и с противоречиви сведения. Данните фиксират моментната картина в доста динамична среда. При липсата на яснота по случая, мнозинство от 52% смятат, че Западът е виновен за създалото се напрежение, докато 18% сочат Русия.   \r\nМнозинство от 54% възприема мнението, че случаят „Скрипал“ е провокация срещу Русия, а 30% смятат, че действията след случая „Скрипал“ са необходима мобилизация на Запада срещу нарастващата руска агресия. Останалите се колебаят. \r\nОбществото е доловило и любопитната ситуация на единодушие на Борисов и Нинова и разногласие между Борисов и Цветанов. Например, 80% одобряват това, че Нинова поздрави Борисов за позицията му, а 13% се против това, а останалите се колебаят. А когато избират между позициите на Борисов и Цветанов 81% избират позицията на Борисов срещу 5% - тази на Цветанов. 12% избират „нито един от двамата“, а останалите се колебаят.", "date": "2018.04.06", "title": "\"Галъп интернешънъл\": 88% от българите одобряват позицията на правителството по случая „Скрипал“"}
{"url": "http://www.focus-news.net/news/2018/04/06/2508453/blagoevgrad-osigureno-e-izneseno-dezhurstvo-na-pozharen-avtomobil-na-glaven-pat-e-79-pri-poligona.html", "text": "Изнесено дежурство предвиждаме само на главен път Е-79 в района на полигона край Благоевград в периода на великденските празници. Това каза за Радио „Фокус“ – Пирин инж. Георги Пармаков, директор на Регионална дирекция „Пожарна безопасност и защита на населението“ – Благоевград. „Днес и в понеделник, когато е последния празничен ден, движението в областта ще бъде изключително натоварено. Там сме предвидили изнесено дежурство, но съобразно оперативната обстановка може да реагираме веднага и ако се налага да изнесем дежурства около храмовете“, каза още инж. Пармаков. Той изрази надежда, че празничните дни ще преминат без да бъдат допуснати сериозни инциденти.\r\nЛора КАЛЧЕВА", "date": "2018.04.06", "title": "Благоевград: Осигурено е изнесено дежурство на пожарен автомобил на главен път Е-79 при полигона"}
{"url": "http://www.focus-news.net/news/2018/04/06/2508462/viktor-orban-ungariya-i-polshta-shte-zashtitavat-hristiyanskite-si-otechestva-varshava-da-razchita-na-budapeshta-v-sblasatsite-s-bryuksel.html", "text": "Унгария и Полша са заедно в борбата за защита на християнските си отечества, заяви унгарският премиер Виктор Орбан в петък по време на откриването на монумент, в памет на самолетната катастрофа през 2010-а година, която струва живота на полския президент и много други политици, предава Reuters.\r\n„Вярваме, че поляците и унгарците имат общ път, обща борба и обща цел: да изградят и защитят отечествата си във формата, която им харесва... Християнска и с национални ценности“, заяви Орбан.\r\nУнгарският лидер, който отива на избори тази неделя, увери, че Полша може да разчита на Унгария в сблъсъците с Брюксел.\r\nПревод и редакция:", "date": "2018.04.06", "title": "Виктор Орбан: Унгария и Полща ще защитават християнските си отечества, Варшава да разчита на Будапеща в сблъсъците с Брюксел"}
{"url": "http://www.focus-news.net/news/2018/04/06/2508446/adrianopolskiyat-episkop-evlogiy-igumen-na-rilskata-sveta-obitel-ochakvame-mnogo-gosti-v-dnite-na-vazkresenie-hristovo.html", "text": "Очакваме много гости в дните на Възкресение Христово. Това каза пред Радио „Фокус” – Кюстендил игуменът на Рилската света обител Адрианополският епископ Евлогий. „На Цветница, въпреки лошото време, през целия ден българите идваха на поклонение в светата обител, да получат благословение, а и много чужденци, които се радваха на нашия празник, така че още повече очакваме на Пасха. Дай Боже времето да е хубаво, но каквото и да е то не може да помрачи на Възкресението Христово, което очакваме да чуем всички ние и да живеем с тази блага вест”, каза игумен Евлогий. По думите му манастирът е подготвен и вече приема гостите за празника.\r\nВенцеслав ИЛЧЕВ", "date": "2018.04.06", "title": "Адрианополският епископ Евлогий, игумен на Рилската света обител: Очакваме много гости в дните на Възкресение Христово"}
{"url": "http://www.focus-news.net/news/2018/04/06/2508452/burgas-stotitsi-grazhdani-se-redyat-na-opashka-pred-hramovete-v-grada-za-da-minat-pod-plashtanitsata.html", "text": "Стотици се отправиха към храмове в Бургас, за да минат под Плащаницата, предаде репортер на Радио „Фокус“ – Бургас. Опашките от хора, желаещи да минат под Плащаницата в този тъжен за християните ден продължават да се извиват и в обедните часове на Разпети петък. На-много хора има пред храмовете „Света Богородица“, „Свети Кирил и Методий“ и „Свети Иван Рилски“ в централната част, както пред храм „Свети Атанасий“ в жк. „Изгрев“.\r\nВеселина НИКОЛОВА", "date": "2018.04.06", "title": "Бургас: Стотици граждани се редят на опашка пред храмовете в града, за да минат под Плащаницата"}
{"url": "http://www.focus-news.net/news/2018/04/06/2508464/zdravka-chimeva-spetsialist-v-oblastta-na-organiziranite-pochivki-po-golyamata-chast-ot-balgarite-shte-prekarat-velikden-v-stranata.html", "text": "По-голямата част от българите ще прекарат почивните дни в страната ни. Това каза за Радио Фокус“ – Пирин Здравка Чимева, специалист в областта на организираните почивки в Благоевград. Тя отбеляза, че по традиция с настъпването на повече почивни дни българинът решава да замине на почивка. „Пътуванията са различни, някои избират да отбележат празника в провинцията със семейството си, другата част от обществото има предпочитание да прекара почивните дни в съседните ни държави“, коментира Чимева. Тя добави, че към момента хотелите в Благоевград са запълнени с желаещи да прекарат празника там. Специалистът в организирането на почивки добави, че се наблюдава интерес от страна на туристите към държавите Гърция и Македония. „Нека не забравяме и Турция. Има желаещи и вече записали се туристи за почивка в Истанбул“, коментира тя. Здравка Чимева отбеляза, че в сърцето на турската държава привлекателно място за българските туристите е църквата „Свети Стефан“, на която наскоро е направен ремонт.\r\nКристина МИТКОВА", "date": "2018.04.06", "title": "Здравка Чимева, специалист в областта на организираните почивки: По-голямата част от българите ще прекарат Великден в страната"}
{"url": "http://www.focus-news.net/news/2018/04/06/2508468/aktsenti-v-predavaneto-zaedno-v-plovdiv-po-radio-fokus-plovdiv.html", "text": "В предаването „Заедно в Пловдив” на Радио „Фокус” - Пловдив ще ви разкажем за новооткрития Дневен център за лица с увреждания в Пловдив през тази седмица. Новата социална услуга на община Пловдив е предназначена за хора с психични проблеми и деменция. Ще чуем зам.-кмета Георги Титюков и Красимира Горанова, управител на новооткрития дневен център.\r\nЩе ви пренесем и в район „Тракия”, където се проведе поредна залесителна акция в началото на тази седмица. Паркът вече е разширен със 75 декара. Ще чуем кмета на Района Костадин Димитров.\r\nСъщо в днешното предаване ще чуете какви мерки предприе полицията в Пловдив за опазване на обществения ред и охрана по време на празничните дни за Великден. Ще чуем старши комисар Атанас Илков, директор на Областната дирекция и инспектор Ботьо Гиргинов, от КАТ „Пътна полиция”.\r\nВ края на предаването ще разберем каква ще е развлекателната програма в града по време на празничните дни.\r\nПредаването „Заедно в Пловдив“ се излъчва всеки петък от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.04.06", "title": "Акценти в предаването „Заедно в Пловдив“ по Радио „Фокус” - Пловдив"}
{"url": "http://www.focus-news.net/news/2018/04/06/2508461/kyustendil-sazdadena-e-neobhodimata-organizatsiya-za-barza-obrabotka-na-preminavashtite-motorni-prevozni-sredstva-prez-gkpp-gyueshevo.html", "text": "Създадена е необходимата организация за бърза обработка на преминаващите моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. В посока ГКПП „Гюешево“ трафикът е интензивен. На българо-македонския пункт е създадена необходимата организация за бърза обработка на гишета „Митница“ и „Гранична полиция“. Към момента няма забавяне, но има натовареност и от двете страни на границата.\r\nВенцеслав ИЛЧЕВ", "date": "2018.04.06", "title": "Кюстендил: Създадена е необходимата организация за бърза обработка на преминаващите моторни превозни средства през ГКПП „Гюешево”"}
{"url": "http://www.focus-news.net/news/2018/04/06/2508457/intenziven-e-trafikat-po-avtomagistralite-hemus-i-trakiya.html", "text": "Засилен е трафикът по автомагистралите „Хемус“ „Тракия“.  Полицейски екипи регулират пътния поток. Това съобщиха от пресцентъра на МВР.Осигурено е полицейско присъствие и контрол по главните и възлови пътища в страната \r\nЗасилен е трафикът и на главен път Е-79. Все още е затворен пътят II - 19, Банско – Добринище. По-рано стана пътен инцидент между два леки автомобила и ТИР. На място загина един, други пострадаха. Извършва се оглед. \r\nНатоварено е движението по изходите на София. На всички изходни артерии има полицейски екипи, които регулират движението. Осигурено е полицейско присъствие и контрол по главните пътища и възловите места в страната, на участъците с интензивен трафик са разположени и допълнителни сили.", "date": "2018.04.06", "title": "Интензивен е трафикът по автомагистралите „Хемус“ и „Тракия“"}
{"url": "http://www.focus-news.net/news/2018/04/06/2508470/burgas-intenziven-e-trafikat-po-patya-burgas-malko-tarnovo.html", "text": "Интензивен е трафикът по пътя Бургас - Малко Търново, както и на гранично контролно-пропускателен пункт „Малко Търново“. Има повече коли от обичайното, но всичко е нормално. Това каза за Радио „Фокус“ – Бургас дежурният на ГКПП „Малко Търново“. В останалата част от областта обстановката е нормална, съобщи дежурният в Областно пътно управление. Пътните настилки са сухи и нормално проходими, а видимостта е отлична. Няма затворени пътища. Интензивно е движението и по АМ „Тракия“ в района на Бургас. Има засилено полицейско присъствие по основните пътни артерии, каза дежурният в ОДМВР - Бургас.\r\nНатоварени са и централните улици и булеварди в Бургас. До 26 април е въведена временна организация на движение по улицата от кръгово кръстовище „Трапезица“ до бул. „Стефан Стамболов“. В посочения период автомобилите могат да преминават по „Струга“ двупосочно, но само в две от четирите ленти. Когато бъде преасфалтирано едното платно, ще бъде затворено другото. До 26 април ще бъде затворено за ремонтни дейности и движението на пътни превозни средства по ул. „Даме Груев“, в отсечката от ул. „Струга“ до ул. „Л. Маджаров“.\r\nВеселина НИКОЛОВА", "date": "2018.04.06", "title": "Бургас: Интензивен е трафикът по пътя Бургас - Малко Търново"}
{"url": "http://www.focus-news.net/news/2018/04/06/2508467/blagoevgrad-vazstanoveno-e-dvizhenieto-v-edna-lenta-po-pat-ii-19-bansko-dobrinishte.html", "text": "Възстановено е движението в една лента по път II-19 Банско – Добринище. Това съобщиха от пресцентъра на Агенция \"Пътна инфраструктура\".", "date": "2018.04.06", "title": "Благоевград: Възстановено е движението в една лента по път II-19 Банско – Добринище"}
{"url": "http://www.focus-news.net/news/2018/04/06/2508463/blagoevgrad-na-gkpp-kulata-trafikat-e-intenziven-na-izhod-za-leki-avtomobili.html", "text": "На българо-гръцката граница на ГКПП „Кулата“ трафикът е интензивен на изход за леки автомобили. Това съобщиха за Радио „Фокус“ – Пирин от Гранична полиция. Без проблеми се извършва  преминаването на моторни превозни средства през ГКПП „Илинден“, както и на останалите пунктове по българо-гръцката граница.\r\nКристина МИТКОВА", "date": "2018.04.06", "title": "Благоевград: На ГКПП „Кулата“ трафикът е интензивен на изход за леки автомобили"}
{"url": "http://www.focus-news.net/news/2018/04/06/2508465/komisar-tencho-tenev-natovareno-e-dvizhenieto-po-stariya-pat-za-pernik-regulira-se-rachno.html", "text": "Натоварено е движението по стария път за Перник, регулира се ръчно. Това каза за Агенция „Фокус“ началникът на отдел „Пътна полиция“ към СДВР комисар Тенчо Тенев. „В момента всички изходи на София са добре, няма проблеми по отношение на движението на автомобилите. Движението почти затихва, но има голямо струпване на коли около моловете. Там имаме колеги, които регулират движението, за да може всичко да бъде спокойно“, заяви Тенев. По думите му на Околовръстното шосе от ж.к. „Младост“ 4 в посока Панчарево също е натоварено. Той уточни, че до момента има само леки пътнотранспортни произшествия.\r\nЛюба АЛЕКСИЕВА", "date": "2018.04.06", "title": "Комисар Тенчо Тенев: Натоварено е движението по стария път за Перник, регулира се ръчно"}
{"url": "http://www.focus-news.net/news/2018/04/06/2508469/d-r-angel-kunchev-tazi-godina-ochakvame-po-visoko-razprostranenie-na-zabolyavaniya-chrez-karlezhi-i-komari.html", "text": "Очакваме тази година да бъде с по-високо разпространение на заболяванията чрез кърлежи и комари, тъй като е изключително влажен сезонът. Това каза в интервю за Агенция „Фокус“ държавният главен здравен инспектор д-р Ангел Кунчев за вирусните заболявания през пролетния сезон. „Многото валежи създадоха на много места разливи, водоеми, които със затоплянето на времето ще станат идеалната среда за развитие на биотопи на комари и ако не се обработват, ще се увеличи броят им. Същото важи донякъде и за гризачите, които са преносители на някои болести“, коментира д-р Кунчев и уточни, че началото на летния сезон е характерен за развитие на заболявания като марсилска треска и лаймска болест. \r\nД-р Кунчев поясни, че за пролетния сезон няма някакви много характерни вируси. „В момента сме в преходен период между сезона на зимните вируси, грипа и незапочналия все още сезон на летните ентероколитни вируси, които най-често дават диарийни оплаквания“, посочи още д-р Ангел Кунчев.  \r\nЛюба АЛЕКСИЕВА", "date": "2018.04.06", "title": "Д-р Ангел Кунчев: Тази година очакваме по-високо разпространение на заболявания чрез кърлежи и комари"}
{"url": "http://www.focus-news.net/news/2018/04/06/2508472/aktsenti-v-predavaneto-105-godini-svoboda-po-radio-fokus-pirin.html", "text": "В днешното издание на предаването „105 години свобода“ по Радио „Фокус“ – Пирин ще говорим за един от основателите на Вътрешната македоно-одринска революционна организация и първи неин председател – д-р Христо Татарчев. От тази славна фамилия за съвременниците е по-известен неговият племенник, главният прокурор на България от 1992 до 1999 година Иван Татарчев. Неговият дядо Михаил Татарчев е брат на д-р Христо Татарчев. Д-р Христо Татарчев е един от най-видните дейци на националноосвободителното движение на останалите под турско робство българи след Берлинския конгрес от 1878 г. Близо три десетилетия той е сред ръководителите на революционните борби на българите от Македония и Одринско. А още като ученик от Областната гимназия в Пловдив, Христо Татарчев участва в Съединението и в Сръбско-българската война през 1885 година. По-късно той е лекар в българската армия през Балканската война, Междусъюзническата война и Първата световна война.\r\nТелефоните в студиото са 0885 303 373 или 073 88 55 81. Имейлът на предаването е Pirin@focus-news.ne. Предаването „105 години свобода“ се излъчва на честотите на Радио „Фокус“ – Пирин всеки петък от 16:00 до 17:00 часа с водещ Ливия Нинова.", "date": "2018.04.06", "title": "Акценти в предаването „105 години свобода“ по Радио „Фокус“ – Пирин"}
{"url": "http://www.focus-news.net/news/2018/04/06/2508466/afp-kitay-i-es-tryabva-da-se-boryat-zaedno-sreshtu-protektsionizma-na-sasht.html", "text": "Китай призова Европейския съюз в петък да излязат с обща позиция срещу протекционизма на САЩ, след като Пекин и Вашингтон продължиха митническата си война, която заплашва да обхване и Европа, предава AFP.\r\n„Китай и ЕС… трябва да заемат обща позиция срещу протекционизма, взаимно да пазят основаният на ясни правила ред за многостранна търговия и да запазят глобалната икономика в добро и устойчиво състояние“, заяви Жан Мин, ръководител на китайската мисия при ЕС, чрез съобщение, изпратено до AFP.\r\n„Това е обща отговорност на Китай и ЕС. Трябва да действаме заедно, за да успеем“, добави Мин, като разкритикува „протекционистката политика“ на Съединените щати.\r\nПревод и редакция:", "date": "2018.04.06", "title": "AFP: Китай и ЕС „трябва да се борят заедно“ срещу протекционизма на САЩ"}
{"url": "http://www.focus-news.net/news/2018/04/06/2508474/natovaren-e-trafikat-po-glavniya-pat-za-sofiya-na-teritoriyata-na-oblast-shumen-i-targovishte.html", "text": "Натоварен е трафикът по главния път за София на територията на област Шумен и Търговище, предаде репортер на Радио „Фокус“ - Шумен. Интензивно е движението и в двете посоки. Потокът е основно от леки автомобили и бусове. Периодично движението е в колони, като се събират над 15 автомобила. Натоварен е трафикът в прохода Боаза. По пътя между Търговище и Омуртаг се извършват ремонтни дейности. Изрязани са няколко участъка от пътното платно, като ремонтните дейности са сигнализирани със съответните пътни знаци. Спокойно се пътува по главен път Шумен - Силистра. Движат се доста ТИР-ове, основно с украинска и румънска регистрация. В Шумен трафикът по основните булеварди е интензивен, натоварено и в районите на големите хипермаркети. Светофарните уредби функционират нормално. Върбишки проход остава затворен за всички видове пътни превозни средства. Ришки проход е отворен без ограничения.\r\nИвелина ИВАНОВА", "date": "2018.04.06", "title": "Натоварен е трафикът по главния път за София на територията на област Шумен и Търговище"}
{"url": "http://www.focus-news.net/news/2018/04/06/2508476/kyustendil-natovaren-e-trafikat-po-avtomagistrala-struma-i-glaven-pat-e-79.html", "text": "Натоварен е трафикът по автомагистрала „Струма“ и главен път Е-79. Това съобщи за Радио „Фокус“ – Кюстендил дежурният в Областно пътно управление – Кюстендил. Движат се предимно леки автомобили, на места се образуват и колони, но няма задръстване или забавяне в придвижването. Засилен е трафикът и по пътя от София към Кюстендил. Времето в момента е облачно, но без валежи. Пътните настилки са предимно сухи. С нормална интензивност е трафикът в посока Рилски манастир, но се очаква и там потокът от автомобили да се засили през следващите часове. На територията на областта се провежда специализирана полицейска операция „Алкохол и неправоспособност“, извършва се и контрол на скоростта чрез мобилните системи и стационарно преносими уреди.\r\nВенцеслав ИЛЧЕВ", "date": "2018.04.06", "title": "Кюстендил: Натоварен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/04/06/2508478/tass-es-razshiri-sanktsionniya-spisak-za-severna-koreya.html", "text": "Европейският съюз разшири санкциите си по отношение на Северна Корея, добавяйки в него едно физическо и 21 юридически лица. Това се казва в съобщение, публикувано на сайта на Съвета на ЕС, предава ТАСС.\r\n„По този начин ЕС се присъедини към новите мерки, предприети спрямо Северна Корея от Съвета за сигурност на ООН, - се казва в заявлението. – Наложените на Северна Корея санкции са в отговор на нейната дейност за създаване на ядрено оръжие и балистични ракети, което нарушава множество резолюции на СС на ООН“.\r\nВ документа се отбелязва още, че ЕС, в съответствие с резолюциите на СС на ООН, е включил в черния списък за Северна Корея 80 души и 75 организации, както и че е въвел едностранно ограничителни мерки спрямо 55 физически лица и девет структури.\r\nНа 30 март СС на ООН включи в санкционния списък спрямо Северна Корея 27 плавателни съда, 21 компании и един бизнесмен за контрабанда на петрол и въглища.\r\nПревод и редакция:", "date": "2018.04.06", "title": "ТАСС: ЕС разшири санкционния списък за Северна Корея"}
{"url": "http://www.focus-news.net/news/2018/04/06/2508475/afp-karles-puchdemon-be-pusnat-pod-garantsiya-ot-germanskiya-sad-i-prizova-ispaniya-za-dialog.html", "text": "Бившият каталунски лидер Карлес Пучдемон бе освободен под гаранция от германския съд, след като в края на миналия месец бе задържан в близост до германско-датската граница на основание на издадената от Испания европейска заповед за арест, предава AFP.\r\nСъдът все още не е взел решение дали да екстрадира Пучдемон по обвинението за корупция, пише AFP, като уточнява, че по-сериозното обвинение срещу него – това за организиране на метеж – е паднало.\r\n„Искам да благодаря на всички за помощта и солидарността им“, заяви Пучдемон пред репортерите, чакащи излизането му пред затвора в германския град Ноймюнстер, след като заплати гаранция от 75 хиляди евро. Освен това той добави, че испанските власти трябва да започнат диалог с каталунските политици незабавно.\r\n„Ние търсим диалог от няколко години, но единственото, което получаваме е насилие и репресии“, заяви бившият каталунски лидер. „Няма извинение за испанските власти за това, че не започват политически диалог с каталунските политически лидери“.\r\nПревод и редакция:", "date": "2018.04.06", "title": "AFP: Карлес Пучдемон бе пуснат под гаранция от германския съд и призова Испания за диалог"}
{"url": "http://www.focus-news.net/news/2018/04/06/2508471/gd-granichna-politsiya-intenziven-e-trafikat-na-granichnite-punktove-s-makedoniya-gartsiya-turtsiya-i-rumaniya.html", "text": "Интензивен е трафикът на граничните пунктове с Македония, Гърция, Турция и Румъния. Това съобщиха от пресцентъра на ГД „Гранична полиция“. Информацията за трафика на граничните пунктове е към 14.00 часа. На българо-македонската граница на ГКПП „Станке Лисичково“ трафикът е интензивен и в двете посоки за леки автомобили. На всички останали ГКПП ма границата с Македония трафикът е интензивен на вход.\r\nНа българо-гръцката граница на ГКПП „Кулата“ трафикът е интензивен на изход за леки автомобили. На българо-турската граница на ГКПП „Капитан Андреево“ и ГКПП „Лесово“ трафикът е интензивен на изход за леки автомобили. На българо-румънската граница на ГКПП „Дунав мост“ - Русе, ГКПП „Кардам“ и ГКПП „Дуранкулак“ трафикът е интензивен на вход за леки автомобили. На българо-сръбската граница трафикът е нормален на всички гранични контролно-пропускателни пунктове. \r\nПо данни на Агенция „Митници\" от 20.00 часа на 8 април 2018 г. до 8.00 часа на 10 април 2018 г. обработването на пътни и винетни такси  на ГКПП ще се извършва ръчно, поради оптимизация на информационните системи на агенцията.", "date": "2018.04.06", "title": "ГД „Гранична полиция“: Интензивен е трафикът на граничните пунктове с Македония, Гърция, Турция и Румъния"}
{"url": "http://www.focus-news.net/news/2018/04/06/2508480/pazardzhik-intenziven-e-trafikat-po-patya-varvara-velingrad.html", "text": "Интензивен е трафикът по пътя Варвара - Велинград, предаде репортер на Радио „Фокус“ – Пазарджик. В участъците, където има най-много завои, се образуват колони от автомобили заради по-ниската скорост, с която се преминава оттам. На места на шосето има паднали камъни, които не пречат на трафика, но изискват движение със съобразена скорост. На входа на пътя Варвара - Велинград има поставено светещо табло с предупредителен знак за опасност от падащи камъни. Полицейски патрули са разположени на ханче \"Септември\" и на входа на дефилето за Велинград.\r\nВаня НИКОЛОВА", "date": "2018.04.06", "title": "Пазарджик: Интензивен е трафикът по пътя Варвара - Велинград"}
{"url": "http://www.focus-news.net/news/2018/04/06/2508487/kyustendil-vsichki-muzeyni-ekspozitsii-v-rilskata-sveta-obitel-sa-otvoreni-za-posetiteli-v-pochivnite-dni.html", "text": "Всички музейни експозиции в Рилската света обител са отворени за посетители в почивните дни. Това каза пред Радио „Фокус” – Кюстендил Живка Мантаркова, директор на музейния комплекс. По думите ѝ работното време е от 8.30 часа до 16.30 часа. „През последната година имахме много посетители от цял свят, но най-вече периодът беше наситен с азиатски групи. Те бяха една преобладаваща част от посетителите в манастира. Идват и много българи, много е радващо, че има много семейства с деца, те ги запознават с уникалните експонати в манастира и това наистина е много радващо”, каза Живка Мантаркова. По думите ѝ музеят прави и  специална отстъпка за входа за семействата, с което още веднъж се показва ангажираността от страна на светата обител към възпитанието в християнските ценности на подрастващото поколение.\r\nВенцеслав ИЛЧЕВ", "date": "2018.04.06", "title": "Кюстендил: Всички музейни експозиции в Рилската света обител са отворени за посетители в почивните дни"}
{"url": "http://www.focus-news.net/news/2018/04/06/2508490/regnum-balgariya-smenya-poslanika-si-v-rusiya.html", "text": "Съветникът на президента на България Румен Радев по въпросите за външната политика Анастас Кръстин ще смени Бойко Коцев на длъжността посланик в Русия, предава  Regnum.\r\nРешението за смяната на ръководителя на дипломатическата мисия в Русия е взето в рамките на закрито заседания на правителството на България. В момента в София очакват агреман от руска страна.\r\nСмятана  на посланика се провежда на фона на набиращата обороти антируска кампания на Запада във връзка със „Случая Скрипал“. България реши да не гони руски дипломати, както бе направено от други страни в ЕС, докато не бъдат представите доказателства, потвърждаващи заявленията на Великобритания за участието на Русия в инцидента.\r\nДействащият посланик на България в Русия Бойко Коцев на 27 март бе отзован за консултации в София. Той участва в заседанието на съвета за сигурност при правителството под ръководството на министър-председателя Бойко Борисов, в хода на което бе взето решение, че посланикът ще се върне в Москва след Великден.\r\nАнастас Кръстин преди не е бил посланик, но кариерата му е свързана с дипломацията. 60-годишният Кръстин е завършил международни отношения в УНСС, а след това в МГИМО.\r\nОт 1987 г. работи в различни структури на МВнР на България. Ръководи политическата служба в посолството на България в Берлин, а между 2006 и 2010 е генерален консул на България в Бавария и Баден-Вюртемберг. Между 2012 и 2016 г. е генерален консул в Ниш. Владее руски, немски, английски и виетнамски език. Виктор Турмаков", "date": "2018.04.06", "title": "Regnum: България сменя посланика си в Русия"}
{"url": "http://www.focus-news.net/news/2018/04/06/2508489/zdravka-chimeva-spetsialist-v-oblastta-na-organiziranite-pochivki-nyama-da-ima-uvelichenie-na-tsenite-na-pochivkite-po-vreme-na-velikdenskite-praznitsi.html", "text": "Няма да има увеличение на цените на почивките по време на великденските празници.  Това каза за Радио Фокус“ – Пирин Здравка Чимева, специалист в областта на организираните почивки в Благоевград.  По думите ѝ няма да бъдат повишени основните пакетни цени в региона. „Ще има увеличение на цените на гръцките почивки, поради факта, че наскоро гръцкото правителство взе решение да въведе туристическа такса“, коментира тя. Чимева обясни, че в България тази такса е включена в цената на пакета на почивката. Тя добави, че при настаняване в хотел се прави едно отчисление, което хотелиерите трябва да заплатят в общината, в това се състои туристическия данък. „В Гърция тази наложена такса варира от едно до четири евро в зависимост от категорията на хотела“, заяви Чимева. Специалистът в областта на почивките подчерта, че по този начин се увеличава цената за престоя, но като цяло няма повишения на цените за пътуване в страната и чужбина по време на великденските празници.\r\nКристина МИТКОВА", "date": "2018.04.06", "title": "Здравка Чимева, специалист в областта на организираните почивки: Няма да има увеличение на цените на почивките по време на великденските празници"}
{"url": "http://www.focus-news.net/news/2018/04/06/2508493/veliko-tarnovo-chlenove-na-regionalniya-sayuz-na-invalidite-pokazvaha-na-detsa-ot-grada-tehniki-za-prilozhnoto-izkustvo.html", "text": "Членове на Регионалния съюз на инвалидите показваха на деца от града техники за приложното изкуство. Събитието се организира от Детския отдел „Славейче“ при Регионалната библиотека „П. Р. Славейков“ и протече в рамките на два дни в парка в кв. „Колю Фичето“ в града, предаде репортер на Радио „Фокус“ – Велико Търново. Йотка Вълева, председател на Регионалния Съюз, уточни, че в инициативата са се включили почти всички членове. Те са показали на малчуганите от две детски градини три техники за изработване на сувенири. „Децата имаха възможност да рисуват върху миди първата буква от името си, но не на кирилица , а на глаголица, което се оказа  много интересно за тях“, посочи още Йотка Вълева. Освен това членовете на Регионалния Съюз за чели на малчуганите различни гатанки и стихове. Поводът е, че месец април е обявен за Международен месец на четенето.\r\nЛуиза ТРАНЧЕВА", "date": "2018.04.06", "title": "Велико Търново: Членове на Регионалния съюз на инвалидите показваха на деца от града техники за приложното изкуство"}
{"url": "http://www.focus-news.net/news/2018/04/06/2508479/blagoevgrad-stotitsi-grazhdani-posetiha-hram-vavedenie-bogorodichno-na-razpeti-petak.html", "text": "Стотици граждани посетиха храм „Въведение Богородично“ на Разпети петък, за да минат под Плащаницата, предаде репортер на Радио „Фокус“ - Пирин. Дворът на черквата се оказа тесен да побере всичките желаещи, наредили се на опашка. Най-малко по 2 часа чакаха вярващите до обяд, за да се преклонят пред Плащаницата вътре в храма. Велики петък е денят, в който е разпнат Божият син Иисус Христос, за да стане изкупителна жертва за греховете на човечеството. На този ден от Страстната седмица постът в православната църква е особено строг – тогава нито се яде, нито се пие (дори вода). В петък Вярата повелява да не се подхваща каквато и да е работа.\r\nЛора КАЛЧЕВА", "date": "2018.04.06", "title": "Благоевград: Стотици граждани посетиха храм „Въведение Богородично“ на Разпети петък"}
{"url": "http://www.focus-news.net/news/2018/04/06/2508492/chosun-ilbo-bivshiyat-prezident-na-yuzhna-koreya-e-osadena-na-24-godini-zatvor.html", "text": "Централният градски съд на Сеул осъди бившия президент на Южна Корея Пак Кън-хе на 24 години затвор и я осъди на 18 милиарда вона глоба (приблизително 27 милиона лева). Прокуратурата първоначално е искала 30 години затвор и глоба в размер на 118 милиарда вона (приблизително 175 милиона лева), пише “Чосун Илбо“.\r\nПак Кън-хе е призната за виновна за злоупотреба с власт и приемане на подкупи от „Самсунг“ и от други компании, за това, че е съставяла черни списъци на творци и дейци на културата, които е приемала като враждебни за администрацията си и отрязваща ги от обществени субсидии и за това, че е издавала държавни тайни на личната си приятелка Чой Сун-шиль. \r\nПрисъдата е излъчена в национален ефир въпреки протестите на бившия президент. Историческото събитие привлече огромно обществено и медийно внимание. Тълпи от хиляди корейци се събират по улиците, където на билбордовете се излъчва процесът.  \r\nМеждувременно стотици последователи на бившия президент са се събрали пред съда в южната част на Сеул с искане тя да бъде освободена. Виктор Турмаков", "date": "2018.04.06", "title": "„Чосун Илбо“: Бившият президент на Южна Корея е осъдена на 24 години затвор"}
{"url": "http://www.focus-news.net/news/2018/04/06/2508482/afp-zdraveto-na-sergey-skripal-se-popravya-barzo-sled-otravyaneto.html", "text": "Болницата, която лекува бившия служител на руското ГРУ Сергей Скрипал след отравянето му съобщи, че той вече не е в критично състояние и „се поправя бързо“, предава AFP.\r\nБолницата в град Солсбъри съобщи в официално заявление, че Сергей Скрипал „реагира добре на лечението“ и „вече не е в критично състояние“. Виктор Турмаков", "date": "2018.04.06", "title": "AFP: Здравето на Сергей Скрипал се поправя бързо след отравянето"}
{"url": "http://www.focus-news.net/news/2018/04/06/2508494/pazardzhik-24-sluchaya-na-zaboleli-ot-varitsela-sa-otcheteni-v-oblastta-prez-mart.html", "text": "Спокойна е епидемиологичната обстановка в областта, съобщиха от РЗИ - Пазарджик. През месец март общо 395 души са заболели от остри респираторни инфекции. Регистрирани са и 51 случая на пневмонии. През месеца са регистрирани 24 случая на варицела и 4 на хепатит.  От всички случаи на варицела 17 са в областния град Пазарджик, а 7 в областта. В сравнение със същия период на миналата година броят на болните от варицела се запазва. Заболелите от скарлатина са двама, а от салмонелоза – 3.", "date": "2018.04.06", "title": "Пазарджик: 24 случая на заболели от варицела са отчетени в областта през март"}
{"url": "http://www.focus-news.net/news/2018/04/06/2508496/euobserver-republika-kipar-protestira-sreshtu-stroenata-ot-rusiya-turska-atomna-elektrotsentrala.html", "text": "Република Кипър ще изпрати официален протест относно изграждането на първия АЕЦ в Турция, чийто строеж се планира в земетръсната зона Аккую, която е само на няколко десетки километра от източносредиземноморски остров, предава  EUObserver.\r\nТова бе съобщено от правителствения говорител Просромос Продрому. Турският президент Реджеп Тайип Ердоган и руския президент Владимир Путин направиха първа копка за строежа на строения от руска компания АЕЦ в сряда. Той трябва да влезе в експлоатация през 2023 г.  Виктор Турмаков", "date": "2018.04.06", "title": "EUObserver: Република Кипър протестира срещу строената от Русия турска атомна електроцентрала"}
{"url": "http://www.focus-news.net/news/2018/04/06/2508481/veliko-tarnovo-spetsializirana-politseyska-operatsiya-za-kontrol-na-dvizhenieto-po-patishtata-se-provezhda-v-oblastta.html", "text": "Засилено полицейско присъствие има по главните пътища и в районите на участъци с концентрация на ПТП в областта. Причината е очакваното натоварване на пътната обстановка днес предвид предстоящите почивни дни за великденските празници. Това обясни за Радио „Фокус“ - Велико Търново говорителят на ОДМВР – Велико Търново Марияна Христова. Служителите на реда ще се грижат за регулиране, подпомагане и контрол на движението. До 9 април, включително, в региона ще се провеждат специализирани полицейски операции, при които ще се акцентира върху „Алкохол и неправоспособност“, като се използват пълноценно оборудваните с автоматизирани технически средства и системи служебни автомобили. „В хода им ще се осъществява контрол на движението и по третокласни и общински пътища, както и при подходите и районите на посещавани питейни и развлекателни заведения. Пътните полицаи ще вземат отношение и към водачите и пътници без поставени обезопасителни колани, липса на задължителна застраховка „Гражданска отговорност“ на автомобилите, управление на нерегистрирани и неизправни автомобили, мотоциклети, мотопеди, управление на МПС без заплатена винетна такса, управление на МПС с концентрация на алкохол в кръвта и/или след употреба на наркотични вещества или техни аналози и други“, обясни още Марияна Христова. Тя увери, че са предвидени специализирани полицейски операции, с цел недопускане на кражби на домашни животни, разпространение и продажба на акцизни стоки без бандерол.\r\nЛуиза ТРАНЧЕВА", "date": "2018.04.06", "title": "Велико Търново: Специализирана полицейска операция за контрол на движението по пътищата се провежда в областта"}
{"url": "http://www.focus-news.net/news/2018/04/06/2508497/kyustendil-intenziven-e-trafikat-po-vsichki-napravleniya-v-oblastta.html", "text": "Интензивен е трафикът по всички направления в областта. Това съобщи за Радио „Фокус” – Кюстендил дежурният в Областно пътно управление – Кюстендил. По думите му пътните настилки са сухи. Интензивен е трафикът по автомагистрала „Струма”, по главен път Е-79, както и по направлението София – Кюстендил. Натоварено е движението от и за ГКПП „Гюешево”. Повече автомобили има по пътя за Рилски манастир. В областта няма въведени ограничения за движението по републиканската пътна мрежа. Повишена е опасността от падащи камъни във високопланинските райони. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 30 юни.\r\nВенцеслав ИЛЧЕВ", "date": "2018.04.06", "title": "Кюстендил: Интензивен е трафикът по всички направления в областта"}
{"url": "http://www.focus-news.net/news/2018/04/06/2508499/plovdiv-napalno-izgraden-e-noviyat-parking-v-rayon-iztochen.html", "text": "Приключи изграждането на нов паркинг с капацитет от 50 места в район „Източен“ в Пловдив. Това съобщи за Радио „Фокус“ – Пловдив районният кмет Николай Чунчуков. Той обясни, че съоръжението се намира в зоната между улиците „Братя Свещарови“, „Марин Дринов“ и булевард „Източен“. „Строителните дейности започнаха в края на януари, а това е второто готово съоръжение. В трите големи междублокови пространства се изграждат нови паркинги за 132 автомобила. 10 от местата ще бъдат предназначени за хора с увреждания, а други ще бъдат предоставени за платено паркиране. Зоната се облагородява, а с това се засилва интересът от гражданите към новата възможност, която предоставяме“, каза кметът на район „Източен“ Николай Чунчуков. Той посочи, че са проектирани още 4 подобни паркинга, а експертите правят огледи за нови в междублоковите пространства.\r\nТони МИХАЙЛОВ", "date": "2018.04.06", "title": "Пловдив: Напълно изграден е новият паркинг в район „Източен“"}
{"url": "http://www.focus-news.net/news/2018/04/06/2508501/sofiya-82-godishen-mazh-e-zaginal-pri-pozhar-v-zhk-zona-b19.html", "text": "82-годишен мъж е загинал при пожар тази сутрин в София. Сигналът е подаден малко след 6.00 часа за пожар в апартамент в ж.к. „Зона Б19“. Това съобщиха от пресцентъра на МВР. На мястото са изпратени два пожарни автомобила и линейка. В жилището е открито тялото на 82-годишния собственик. Причините са в процес на установяване.", "date": "2018.04.06", "title": "София: 82-годишен мъж е загинал при пожар в ж.к. „Зона Б19“"}
{"url": "http://www.focus-news.net/news/2018/04/06/2508491/kyustendil-stotitsi-miryani-posetiha-pravoslavnite-hramove-na-razpeti-petak-v-dupnitsa.html", "text": "Стотици миряни посетиха православните храмове на Разпети петък в Дупница. Това каза пред Радио „Фокус” – Кюстендил отец Георги Паликарски, архиерейски наместник на Дупнишка духовна околия. По думите му много хора са посетели катедрален храм „Св. Георги Победоносец“ в центъра на града за да запалят свещ в денят, в който Божият син е разпънат, за да стане изкупителна жертва за греховете на човечеството. Миряни са поднесли своите дарове в чест на Спасителя, като са преминали под масата на която е поставена плащаницата с която е било покрито тялото Христово, свалено от разпятието. Архиерейския наместник на Дупнишка околия отец Георги Паликарски е помазал миряните за здраве, благополучие и светло бъдеще.\r\nВенцеслав ИЛЧЕВ", "date": "2018.04.06", "title": "Кюстендил: Стотици миряни посетиха православните храмове на Разпети петък в Дупница"}
{"url": "http://www.focus-news.net/news/2018/04/06/2508500/pazardzhik-dazhd-vali-v-grada-patnite-nastilki-sa-mokri.html", "text": "Дъжд вали в града, пътните настилки са мокри, предаде репортер на Радио „Фокус“ – Пазарджик. Валежът е интензивен, на места по улиците в града са се образували завирявания, които пречат на нормалния трафик. Движението в областния град е нормално натоварено. Струпване на автомобили има в района на двете кръгови кръстовища на моста на река Марица и по околовръстното шосе в посока Пловдив.\r\nВаня НИКОЛОВА", "date": "2018.04.06", "title": "Пазарджик: Дъжд вали в града, пътните настилки са мокри"}
{"url": "http://www.focus-news.net/news/2018/04/06/2508473/pentagonat-prikazkite-che-vaorazhenite-sili-na-sasht-shte-se-izteglyat-ot-siriya-sa-sluhove.html", "text": "Пентагонът определи като „слухове“ информациите, че президента на САЩ Доналд Тръмп ще нареди изтегляне на американската армия от Сирия, докато от Белия Дом твърдят, че държавният глава иска скорошно изтегляне на американските военнослужещи от близкоизточната страна, пише турското електронно издание Daily Sabah.\r\nВ хода на взаимна пресконференция с генерал-лейтенанта от морската пехота на САЩ Кенет МакКензи в Пентагона, говорителят на ведомството Дана Уайт заяви, че коментарите на Тръмп за „скорошно“ изтегляне на САЩ от Сирия всъщност означават, че борбата срещу „Ислямска държава“ отива към своя край.\r\nУайт заяви, че е чула всякакви възможни слухове за „изтегляне от Сирия“, но Пентагонът продължава да следва целта си за ликвидиране на терористите от „Ислямска държава“, цел, която говорителят описа като „неизпълнена“.\r\nТръмп, пише „Дейли Сабах“, не е поставил конкретен срок за изтеглянето, но според информациите, той е казал на съветниците си, че е най-добре всички военнослужещи да са се изтеглили в рамките на шест месеца, както са заявили три официални лица от САЩ.\r\nИзглежда, уточнява турското издание, американският президент е сам в позицията си по въпроса. Според различни източници, Пентагонът, Държавният департамент и ЦРУ искат запазване на военното присъствие в Сирия, докато не се договори следвоенната структура на страната.\r\nГенерал Джоузеф Вотел, командващ Централното командване на САЩ (CENTCOM) заяви, че Вашингтон трябва да играе дългосрочна роля в Сирия, с цел да стабилизира районите, освободени от „Ислямска държава“. „Мисля, че трудната част е пред нас и това е стабилизирането на тези райони, консолидирането на нашите придобивки, връщането на хората по домовете им, отговарянето на дългосрочните предизвикателства на реконструкцията и други неща, които ще трябва да бъдат направени“, заяви Вотел в United States Institute of Peace (USIP) във Вашингтон.Агенция „Фокус“ припомня: \r\nПревод и редакция:", "date": "2018.04.06", "title": "Пентагонът: Приказките, че Въоръжените сили на САЩ ще се изтеглят от Сирия са „слухове“"}
{"url": "http://www.focus-news.net/news/2018/04/06/2508505/makfaks-makedoniya-ivitsa-dachich-zayavi-che-stranata-mu-ima-podkrepata-na-dvizhenieto-na-neobvarzanite-darzhavi.html", "text": "Сръбският външен министър Ивица Дачич заяви, че страната му има подкрепата на страните от Движението на необвързаните държави във връзка с териториалната цялост на страната и нейната независимост, предава македонската медия  „Макфакс“.\r\nДачич подчерта, че повече от 80-те страни, които не са признали Косово, над 60 са членове на Движението на необвързаните държави  и посочи, че поради това е много важно Сърбия да подхранват отношенията с тези страни.\r\n„Много е важно да поддържаме добри отношения с тези страни, да настояваме за потвърждаване на добрите отношения от времето на Тито“, подчерта Дачич.\r\nСпоред него Движението на необвързаните страни е от голямо значение за Сърбия, като се има предвид, че страната е наследила традициите на Югославия. Виктор Турмаков", "date": "2018.04.06", "title": "„Макфакс“ (Македония): Ивица Дачич заяви, че страната му има подкрепата на Движението на необвързаните държави"}
{"url": "http://www.focus-news.net/news/2018/04/06/2508506/ekathimerini-gratskata-aviatsiya-prehvana-turski-bezpiloten-letatelen-aparat-nad-o-v-rodos.html", "text": "Гръцките ВВС прехванаха турски военен безпилотен летателен апарат, нарушил въздушното пространство на Гърция в югоизточната част на Егейско море, предава  Ekathimerini.\r\nТурският летателен апарат  UAV ANKA е навлязъл два пъти в гръцкото въздушно пространство над остров Родос на височина от около 6000 метра. Самолетът е прехванат от гръцки изтребители Ф-16, излетели от въздушна база „Кастели“ на остров Крит. Виктор Турмаков", "date": "2018.04.06", "title": "Ekathimerini: Гръцката авиация прехвана турски безпилотен летателен апарат над о-в Родос"}
{"url": "http://www.focus-news.net/news/2018/04/06/2508508/blagoevgrad-intenziven-e-trafikat-v-grada-avtobusite-se-dvizhat-po-razpisanie.html", "text": "Интензивен е трафикът в областния център, предаде репортер на Радио „Фокус’’ – Пирин. Няма образували се задръствания по основните пътни артерии в града. Нормално се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, което значително облекчава трафика в района. Без проблеми и без задръствания се осъществява движението и на експерименталното кръгово кръстовище при „Зърнени храни“ – на бул. „Св. Димитър Солунски“ и бул. „Васил Левски“. Градският транспорт се движи по разписание без закъснение.\r\nЛора КАЛЧЕВА", "date": "2018.04.06", "title": "Благоевград: Интензивен е трафикът в града, автобусите се движат по разписание"}
{"url": "http://www.focus-news.net/news/2018/04/06/2508498/the-hill-spored-donald-tramp-bolkata-ot-kitayskite-mita-shte-napravi-sasht-znachitelno-po-silni.html", "text": "Президентът на САЩ Доналд Тръмп заяви, че митата, които ще бъдат насочени срещу Китай заради това, че той злоупотребява с интелектуалната собственост, ще причинят „болка“ на американската икономика, но обеща, че страната ще стане по-силна в резултат от тях, пише  The Hill.\r\n„Не казвам, че няма да боли“, заяви Тръмп по време на интервю пред местна медия. Той призна, че първоначалната реакция на пазарите ще бъде негативна. „Те ще загубят мъничко“, допълни той.\r\n„То за това ще излезем по-силни от цялата ситуация“, допълни президентът на САЩ. \r\nКитай реагира на последните новини за готвени мита с официално заявление, в което заплаши с търговска война. „Не искаме да се бием, но не ни е страх от това да водим търговска война“, пише в официалното заявление на китайското МВнР. Виктор Турмаков", "date": "2018.04.06", "title": "The Hill: Според Доналд Тръмп „болката“ от китайските мита ще направи САЩ „значително по-силни“"}
{"url": "http://www.focus-news.net/news/2018/04/06/2508507/smolyan-ostava-ogranicheno-dvizhenieto-po-patya-progled-pamporovo-povishena-e-opasnostta-ot-padashti-kamani-po-vsichki-patishta-v-oblastta.html", "text": "Предимно сухи са пътищата в областта, мокри участъци има само по високите и усойни части в планината. Това съобщи за Радио „Фокус“ – Смолян дежурният в Областно пътно управление – Смолян. Времето е ясно с отлична видимост. Движението се осъществява в едната лента по пътя Проглед – Пампорово на 2,5 км след разклона заради пропадане на пътен банкет. Мястото, което е с дължина около 100 метра, е обозначено със знаци. Водачите трябва да се движат с повишено внимание и съобразена скорост в посочения участък. Заради преовлажняване на почвите е повишена опасността от падащи камъни и свличане на земни маси по всички пътища в област Смолян, затова трябва да се шофира внимателно. Заради голямото срутище остава затворен пътят Смолян – Средногорци при разклона за село Тикале. Алтернативният маршрут за движение на тежкотоварните автомобили е пътят Смолян – Смилян – Рудозем, а за леките през Смолян – Фатово – Рудозем, като движението по двете направления е по-интензивно. По пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nАвтомобилният трафик в Смолян е по-интензивен по централния бул. „България“ и входно-изходните артерии на града. Пътните настилки са сухи.\r\nНели ГЕРГЬОВСКА", "date": "2018.04.06", "title": "Смолян: Остава ограничено движението по пътя Проглед – Пампорово, повишена е опасността от падащи камъни по всички пътища в областта"}
{"url": "http://www.focus-news.net/news/2018/04/06/2508495/euractiv-kosovskata-glavoblaskanitsa-hvarlya-syanka-nad-sreshtata-na-visoko-ravnishte-na-zapadnite-balkani-v-sofiya.html", "text": "Докато България подготвя срещата на високо равните ЕС-Западни Балкани през Май, смятана за централно звено от нейното председателство в Съвета на ЕС, София разбира, че не всички гости искат да седнат на една маса, предава  EUractiv.\r\nИспанският министър-председател Мариано Рахой заяви на българския си колега Бойко Борисов, че има проблем да присъства на срещата в София на 17 май и предупреди, че няма да участва, ако Косово присъства. Косово, бивша сръбска провинция, обявила независимост през 2008 г. не е призната от пет страни членки на ЕС – Испания, Гърция, Кипър, Словакия и Румъния. Основната причина е, че тези страни се страхуват от сепаратизъм на своя територия и не одобряват начина, по който Косово се отделя от Сърбия. Испания е особено чувствителна заради скорошния опит на Каталуния за независимост.\r\nПрез март Рахой заяви, че ще участва на неформалната вечеря на страните членки на 16 май, ден преди срещата на високо равнище в София, но за следващия ден заяви, че „имаме важен проблем – някои говорят за разширяване към страни, които не са признати, а това предизвиква притеснения“.\r\nНа свой ред правителството на Словакия съобщи, че месецът преди срещата оставя достатъчно време за преговори за изготвяне на взаимно-приемливо решение.\r\n„Нашето мнение за Косово остава непроменено: Словакия не признава независимостта му. Словакия обмисля дали да участва на срещата в София. Ще вземем окончателно решение в зависимост от по-нататъшното развитие на събитията по темата“, пише в официално заявление на правителството в Братислава. \r\nГърция съобщи, че ще присъства на срещата, но без да предостави детайли.  Виктор Турмаков", "date": "2018.04.06", "title": "EUractiv: Косовската главоблъсканица хвърля сянка над срещата на високо равнище на Западните Балкани в София"}
{"url": "http://www.focus-news.net/news/2018/04/06/2508504/kyustendil-natovareno-e-dvizhenieto-v-posoka-gkpp-gyueshevo-preminavaneto-se-osashtestvyava-bez-zabavyane.html", "text": "Натоварено е движението в посока ГКПП „Гюешево”, преминаването се осъществява без забавяне. Това съобщи за Радио „Фокус” – Кюстендил дежурният на българо-македонския пункт. Трафикът към този час е интензивен. Няма образували се колони от чакащи автомобили. Пътят в посока граничния пункт е сух, няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.04.06", "title": "Кюстендил: Натоварено е движението в посока ГКПП „Гюешево”, преминаването се осъществява без забавяне"}
{"url": "http://www.focus-news.net/news/2018/04/06/2508503/futbol-botev-plovdiv-pobedi-levski-s-10.html", "text": "Левски загуби с 0:1 при гостуването в Пловдив срещу Ботев в мач от 28-ия кръг на Първа лига. Това бе трета поредна загуба за „сините“, а герой за домакините стана Стивън Петков. Юношата на Левски, който още преди няколко месеца се утвърди като златната резерва на Ботев, отбеляза в 79-ата минута. През цялото второ полувреме домакините играха в намален състав заради червения картон на Димитър Пиргов в 41-ата минута.\r\nВ класирането Левски остава с 50 точки и при победа на Берое в дербито срещу Верея по-късно днес, Берое ще измести с една точка Левски от третото място.\r\nТреньорът на Левски Делио Роси коментира загубата на тима му. Италианецът не бе особено красноречив след третата поредна загуба за \"сините\". \"Не мога да коментирам един мач, в който ние на практика не играхме. Моя е вината за това представяне. Аз съм отговорникът, така че се извинявам на всички и се срамувам от този мач\", каза Роси.", "date": "2018.04.06", "title": "Футбол: \"Ботев\"-Пловдив победи \"Левски\" с 1:0"}
{"url": "http://www.focus-news.net/news/2018/04/06/2508511/veliko-tarnovo-remontni-deynosti-tekat-po-patya-mezhdu-selata-samovodene-i-obedinenie-vodachite-tryabva-da-se-dvizhat-s-povisheno-vnimanie.html", "text": "Ремонтни дейности на асфалтовата настилка се извършват по пътя между селата Самоводене и Обединение. От Агенция „Пътна инфраструктура“ призовават чрез Радио „Фокус“ – Велико Търново водачите да карат с повишено внимание и съобразена скорост. На място е поставена необходимата сигнализация, а дейностите трябва да приключат до края на април. Условията за пътуване в региона са нормални. Времето е предимно облачно без валежи. Настилките са частично мокри и хлъзгави. Полицейски служители следят за правилното протичане на движението в областта. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа. Тежки инциденти до момента не са регистрирани, но органите на реда призовават водачите все пак да карат внимателно. В едната лента се осъществява движението в участък от пътя между село Твръдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 5 юли.\r\nЛуиза ТРАНЧЕВА", "date": "2018.04.06", "title": "Велико Търново: Ремонтни дейности текат по пътя между селата Самоводене и Обединение, водачите трябва да се движат с повишено внимание"}
{"url": "http://www.focus-news.net/news/2018/04/06/2508514/aleksandar-dimitrov-organizator-na-mezhdunarodniya-detski-velikdenski-festival-v-bosilegrad-v-ramkite-na-25-godini-festivalat-se-utvardi-sred-golemite-sabitiya-v-evropa.html", "text": "В рамките на 25 години фестивалът се утвърди сред големите събития в Европа. Това каза пред Радио „Фокус” – Кюстендил организаторът на Международния детски великденски фестивал в Босилеград Александър Димитров. „Вече започна юбилейното издание на Международния детски фестивал. Програмата започна на 2 април с пленер, който специално организирахме по повод юбилея. Избрахме художници от България и Сърбия, които в рамките на няколко дни творят на тема Великден и Босилеград и днес ще открием скромна изложба с това, което те са направили през тези няколко дни. Но това е само едно загряващо мероприятие. Нашето първо мероприятие, организирано по повод юбилея, беше на 28 февруари в Брюксел, в Европейския парламент показахме изложбата за Великденския фестивал, така че това беше стартът ни за отбелязването на юбилея”, каза Александър Димитров. По думите му програмата е много амбициозна, а в рамките на тези няколко дни Босилеград се превръща в център на балканската и детска радост.\r\nВенцеслав ИЛЧЕВ", "date": "2018.04.06", "title": "Александър Димитров, организатор на Международния детски великденски фестивал в Босилеград: В рамките на 25 години фестивалът се утвърди сред големите събития в Европа"}
{"url": "http://www.focus-news.net/news/2018/04/06/2508509/leonid-slutski-ruski-deputat-novite-opiti-za-natisk-spryamo-rusiya-sa-obrecheni-na-proval.html", "text": "Според председателя на комисията в Руската Дума по международните въпроси Леонид Слуцки новите опити за санкционен натиск и върху политиката и върху деловите кръгове на Русия са обречени на провал, а Москва ще отговори адекватно, предава РИА Новости.\r\n17 длъжностни лица от Русия, както и голям брой руски бизнесмени и контролираните от тях компании попаднаха под нови санкции на Вашингтон. \r\n„За поредното разширяване на санкциите на САЩ нямаше никакви причини или обясними основателни. Това е проява на антируска истерия, разгърната в САЩ и успешно изнасяна от тях в Европа“, заяви Слуцки.\r\nДепутатът подчерта, че Вашингтон продължава да използва санкционния инструмент, за да осигурява преимущество за американските компании на световните пазари. \r\n„Това само задълбочава пропастта в руско-американските отношения. Убеден съм, че новите опити за санкционен натиск и върху руската политика, и върху деловите кръгове са обречени на провал. И не се съмнявам, че Русия, както и в предишните случаи, ще отговори адекватно“, допълни той. Виктор Турмаков", "date": "2018.04.06", "title": "Леонид Слуцки, руски депутат: Новите опити за натиск спрямо Русия са обречени на провал"}
{"url": "http://www.focus-news.net/news/2018/04/06/2508512/zdravka-chimeva-spetsialist-v-oblastta-na-organiziranite-pochivki-mnogo-golyam-e-interesat-na-turistite-kam-bansko-za-pochivnite-dni-okolo-velikden.html", "text": "Област Благоевград е едно от райските кътчета в страната ни. Това каза за Радио Фокус“ – Пирин Здрвака Чимева, специалист в областта на организираните почивки в Благоевград. По думите ѝ на територията на областта има много красиви манастири, съхранили в себе си историята и духа на България. „Природата ни е дарила с прекрасни минерални извори, като 2/3 от минералните извори в цялата страна се намират в Югозападния регион“, коментира тя. Здравка Чимева отбеляза, че интерес от страна на туристите има и към Рилския и Роженския манастир, въпреки че те са малко по-далеч от благоевградската област. „Това са места, които задължително се посещават по време на Великден“, добави тя. Специалистът в организирането на почивки отбеляза, че в региона има прекрасни спа центрове като тези в Огняново и Добринище. Чимева каза още, че популярността на Банско расте със всеки изминал сезон. „Желаещите да прекарат Великденските празници там са много“, коментира тя. Здравка Чимева добави, че където и да решат да почиват туристите в Благоевградска област, то те ще се насладят на спиращи дъха гледки и прекрасни емоции.\r\nКристина МИТКОВА", "date": "2018.04.06", "title": "Здравка Чимева, специалист в областта на организираните почивки: Много голям е интересът на туристите към Банско за почивните дни около Великден"}
{"url": "http://www.focus-news.net/news/2018/04/06/2508515/pregled-na-mezhdunarodnite-novini-do-18-chasa-agentsiya-fokus.html", "text": "Болницата, която лекува бившия служител на руското ГРУ Сергей Скрипал след отравянето му съобщи, че той вече не е в критично състояние и „се поправя бързо“.\r\nБолницата в град Солсбъри съобщи в официално заявление, че Сергей Скрипал „реагира добре на лечението“ и „вече не е в критично състояние“.\r\n*** Унгария и Полша са заедно в борбата за защита на християнските си отечества, заяви унгарският премиер Виктор Орбан в петък по време на откриването на монумент, в памет на самолетната катастрофа през 2010-а година, която струва живота на полския президент и много други политици.\r\n„Вярваме, че поляците и унгарците имат общ път, обща борба и обща цел: да изградят и защитят отечествата си във формата, която им харесва... Християнска и с национални ценности“, заяви Орбан.\r\nУнгарският лидер, който отива на избори тази неделя, увери, че Полша може да разчита на Унгария в сблъсъците с Брюксел.\r\n*** Бившият каталунски лидер Карлес Пучдемон бе освободен под гаранция от германския съд, след като в края на миналия месец бе задържан в близост до германско-датската граница на основание на издадената от Испания европейска заповед за арест.\r\nСъдът все още не е взел решение дали да екстрадира Пучдемон по обвинението за корупция, пише AFP, като уточнява, че по-сериозното обвинение срещу него – това за организиране на метеж – е паднало.\r\n„Искам да благодаря на всички за помощта и солидарността им“, заяви Пучдемон пред репортерите, чакащи излизането му пред затвора в германския град Ноймюнстер, след като заплати гаранция от 75 хиляди евро. Освен това той добави, че испанските власти трябва да започнат диалог с каталунските политици незабавно.\r\n„Ние търсим диалог от няколко години, но единственото, което получаваме е насилие и репресии“, заяви бившият каталунски лидер. „Няма извинение за испанските власти за това, че не започват политически диалог с каталунските политически лидери“.\r\n*** Пентагонът определи като „слухове“ информациите, че президента на САЩ Доналд Тръмп ще нареди изтегляне на американската армия от Сирия, докато от Белия Дом твърдят, че държавният глава иска скорошно изтегляне на американските военнослужещи от близкоизточната страна.\r\nВ хода на взаимна пресконференция с генерал-лейтенанта от морската пехота на САЩ Кенет МакКензи в Пентагона, говорителят на ведомството Дана Уайт заяви, че коментарите на Тръмп за „скорошно“ изтегляне на САЩ от Сирия всъщност означават, че борбата срещу „Ислямска държава“ отива към своя край.\r\nУайт заяви, че е чула всякакви възможни слухове за „изтегляне от Сирия“, но Пентагонът продължава да следва целта си за ликвидиране на терористите от „Ислямска държава“, цел, която говорителят описа като „неизпълнена“.\r\nТръмп, пише „Дейли Сабах“, не е поставил конкретен срок за изтеглянето, но според информациите, той е казал на съветниците си, че е най-добре всички военнослужещи да са се изтеглили в рамките на шест месеца, както са заявили три официални лица от САЩ.\r\nИзглежда, уточнява турското издание, американският президент е сам в позицията си по въпроса. Според различни източници, Пентагонът, Държавният департамент и ЦРУ искат запазване на военното присъствие в Сирия, докато не се договори следвоенната структура на страната.\r\nГенерал Джоузеф Вотел, командващ Централното командване на САЩ (CENTCOM) заяви, че Вашингтон трябва да играе дългосрочна роля в Сирия, с цел да стабилизира районите, освободени от „Ислямска държава“. „Мисля, че трудната част е пред нас и това е стабилизирането на тези райони, консолидирането на нашите придобивки, връщането на хората по домовете им, отговарянето на дългосрочните предизвикателства на реконструкцията и други неща, които ще трябва да бъдат направени“, заяви Вотел в United States Institute of Peace (USIP) във Вашингтон.\r\n***  Президентът на САЩ Доналд Тръмп заяви, че митата, които ще бъдат насочени срещу Китай заради това, че той злоупотребява с интелектуалната собственост, ще причинят „болка“ на американската икономика, но обеща, че страната ще стане по-силна в резултат от тях-\r\n„Не казвам, че няма да боли“, заяви Тръмп по време на интервю пред местна медия. Той призна, че първоначалната реакция на пазарите ще бъде негативна. „Те ще загубят мъничко“, допълни той.\r\n„То за това ще излезем по-силни от цялата ситуация“, допълни президентът на САЩ. \r\nКитай реагира на последните новини за готвени мита с официално заявление, в което заплаши с търговска война. „Не искаме да се бием, но не ни е страх от това да водим търговска война“, пише в официалното заявление на китайското МВнР.\r\n***Президентите на Русия и Франция Владимир Путин и Еманюел Макрон са обсъдили предстоящата през май визита на френския президент в Москва в хода на телефонен разговор, проведен в петък.\r\n„Засегнати са актуални въпроси от руско-френските отношения, включително предстоящата визита на Еманюел Макрон в Русия през май“, се казва в съобщение от пресслужбата на Кремъл.\r\nПо-рано се разбра, че Макрон ще посети Русия на 24-25 май. Той има намерение да участва в Петербургския международен икономически форум (ПМИФ) в качеството на почетен гост. Друг изтъкнат гост на форума ще бъде японския премиер Шиндзо Абе, а на него ще пристигнат и телегации от Франция, Япония, Швейцария и Катар. Очаква се участието и на големи компании от САЩ, Саудитска Арабия и други страни, припомнят от руската агенция.\r\nПутин е информирал Макрон за детайли от срещата си с президентите на Турция и Иран Реджеп Таийп Ердоган и Хасан Роухани за Сирия. Той е обърнал внимание на френския президент, че е много важно да се окаже хуманитарна помощ на Сирия.\r\n*** Русия никога няма да е приятел на САЩ, заяви американският постоянен представител при ООН Ники Хейли.\r\n„В нашата страна се водят спорове, дали Русия е наш приятел. Всъщност, това е неправилен въпрос, тъй като Русия никога няма да е наш приятел. Но същевременно, това не означава, че ние не искаме да работим с нея“, отбеляза Хейли по време на изказване в университета Дюк в американския щат Северна Каролина.\r\nСпоред думите на постоянният представител при ООН, Вашингтон сътрудничи с Москва, когато му е изгодно и нанася удар, когато това е нужно.\r\n„Ние не искаме да бъде приятели с тези, на които не можем да вярваме. А сега между САЩ и Русия няма доверие“, заключи Хейли.", "date": "2018.04.06", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/04/06/2508502/reuters-napuskayki-zatvora-karles-puchdemon-prizova-madrid-kam-dialog.html", "text": "Бившият каталунски лидер Карлес Пучдемон призова Испания да прекрати опитите си за преследва сепаратистките лидери, докато напускаше в петък германския затвор. Той призова Мадрид към диалог, предава  Reuters.\r\nПучдемон, който бе пуснат под гаранция, след като германските съдии взеха решение той да не бъде екстрадиран в Испания, благодари на служителите в затвора и бе посрещнат пред затвора от хора, приветстващи го с развети каталунски знамена.  Той призова към „незабавно освобождаване на всичките ми колеги в испанските затвори“.\r\n„Срамота е в Европа да има политически затворници. Дошло е време за диалог“, заяви Пучдемон. Виктор Турмаков", "date": "2018.04.06", "title": "Reuters: Напускайки затвора, Карлес Пучдемон призова Мадрид към диалог"}
{"url": "http://www.focus-news.net/news/2018/04/06/2508518/plovdiv-prez-mesets-april-na-ucheben-tsentar-anevo-kray-sopot-shte-se-provedat-obshto-19-strelkovi-trenirovki-na-voennosluzheshtite.html", "text": "През месец април на учебен център „Анево“ край Сопот ще се проведат общо 19 стрелкови тренировки на военнослужещите. Това съобщиха за Радио „Фокус“ – Пловдив от отдел „Връзки с обществеността“ на Община Сопот. Стрелковите тренировки ще се проведат на датите 10-ти, 11-ти, 12-ти, 13-ти, 16-ти, 17-ти, 18-ти, 19-ти, 20-ти, 27-ми и 30-ти април за времето от 08.10 до 22.00 часа, а на 23-ти, 24-ти, 25-ти и 26-ти – от 08.10 до 24.00 часа. Четири от тренировките вече са проведени на 2-ри, 3-ти, 4-ти и 5-ти април. Забранява се влизането на хора, животни и машини в района на учебния център за времето на провеждане на стрелбите, уведомяват от пресцентъра на Общината.", "date": "2018.04.06", "title": "Пловдив: През месец април на учебен център „Анево“ край Сопот ще се проведат общо 19 стрелкови тренировки на военнослужещите"}
{"url": "http://www.focus-news.net/news/2018/04/06/2508517/sitel-makedoniya-doyran-ochakva-poveche-ot-12-000-turisti-za-velikden.html", "text": "Очаква се по великденските празници Дойран да бъде препълнен. Почти всички стаи в хотелите и къщите за гости са вече запазени. Според оценките на местните власти по време празниците в Дойран ще пристигнат между 10 и 12 000 туристи. Освен местните, се очаква и увеличение на броя на чуждестранните туристи, предава скопският телевизионен канал  „Сител“.\r\n„Повечето посетители се очаква да бъдат от нашата страна, но очакваме увеличен брой чуждестранни туристи от съседните Сърбия и Гърция. Великденските празници със сигурност са предвестник за целия летен туристически сезон, така че ще се опитаме да покажем община Дойран в най-красива възможна светлина“, заяви казва Магдалена Ангова от община Дойран.\r\nПрез следващите три дни се очаква да се увеличи броят на еднодневните туристи, идващи за разходки по брега на езерото и посещаващи ресторанти, без да пребивават през нощта. Най-често те са гости от Гърция, но и от близките градове. Виктор Турмаков", "date": "2018.04.06", "title": "„Сител“ (Македония): Дойран очаква повече от 12 000 туристи за Великден"}
{"url": "http://www.focus-news.net/news/2018/04/06/2508520/predstoyashti-sabitiya-v-stranata-za-7-april-agentsiya-fokus.html", "text": "***\r\nОколо 19.00-20.00 часа се очаква се българската църковна делегация, предвождана от Негово високопреосвещенство Западно и Средноевропейският митрополит Антоний, да кацне на Правителствения терминал и да донесе Свещения и Благодатен огън от Йерусалим. След пристигането си в София, огънят се съхранява в Синодния  параклис до около 23.45 часа, когато с литийно шествие се донася в патриаршеската катедрала \"Св. Александър Невски\" за Пасхалното богослужение.  \r\n***\r\nОт 20.00 часа в Зала 1 на НДК ще се състои представлението „Исус Христос – суперзвезда“.\r\n***\r\nОт 11.00 часа в градинката до Часовника ще се проведе творчески работилници за багрене на яйца под надслов „Цветна палитра“.\r\n***\r\nОт 11.00 часа в Авиомузея в кв. „Сарафово“ ще се проведе Авиомузеят в кв. „Сарафово“. От 15.00 часа ще започне играта „Открий своето Авиояйце и виж какви изненади крие то“\r\n***\r\nОт 23.30 часа в храм „Св. св. Кирил и Методий“ Сливенският митрополит Иоаникий и бургаското православно духовенство ще отслужат Празничната пасхална служба за Великден.\r\n***\r\nОт 23.30 часа в Патриаршеската църква „Възнесение Господне” ще бъде отслужено Пасхално богослужение. От 24.00 часа от храма ще бъде изнесен Благодатния огън, звън на всички църковни камбани, възвестяващ Възкресение Христово. От 24.30 часа ще тръгне Литийно шествие към Катедрален храм „Рождество на Света Богородица”, където ще бъдат раздавани боядисани яйца и козунак и ще бъде отслужена Възкресна Света литургия. \r\n***\r\nОт 09.00 часа в катедралния храм „Св. 12 апостоли” е началото на вечерня с Василиева света литургия.\r\n***\r\nОт 23.30 часа в катедралния храм “Св. 12 апостоли ще започне Възкресното богослужение.\r\n***\r\nОт 18.30 часа в във фоайето на сградата на Общински театър – Кюстендил ще бъде представена изложбата „новите майстори в Париж”.  \r\n***\r\nОт 19.30 часа катедралния храм „Свето Успение Богородично” ще започне служба за Възкресение Христово.  \r\n***\r\nВ 08.00 часа в митрополитския храм „Св. Марина“ ще се отслужи Василиева света литургия за Велика събота. \r\n***\r\nВ 10.30 часа в  клуба на ВМРО-Пловдив ще се състои работилница за боядисване на яйца по повод големия християнски празник Великден.\r\n***\r\nВ 10.30 часа пред храм „Свети Пророк Илия”в район „Източен“ ще бъдат раздадени над 500 козунака. \r\n***\r\nВ 11.00 часа пред храм „Свето Преображение Господне” в район „Тракия“ ще бъдат раздадени над 500 козунака. \r\n***\r\nОт 23.30 часа в катедралния храм „Успение Богородично Пловдивският митрополит Николай ще възглави богослужение по повод Възкресение Христово – Пасха.\r\n***\r\nОт 10.00 часа за пети пореден път ще се проведе Великденски крос по улиците на Разград.\r\n***\r\nОт 22.30 часа се очаква кметът на Свищов Генчо Генчев да пристигне в църквата „Света Троица“, където ще предаде Благодатния огън на отец Михаил, а след това ще бъде отнесен и в църквата „Св. Димитър“.\r\n*** \r\nОт 23.30 ч. Архимандрит Висарион - Архиерейски наместник на Смолянска духовна околия ще служи за Възкресение Христово – Пасха в катедрален храм „Св. Висарион Смоленски” - гр. Смолян.", "date": "2018.04.06", "title": "Предстоящи събития в страната за 7 април (Агенция „Фокус“)"}
{"url": "http://www.focus-news.net/news/2018/04/06/2508516/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nПрез нощта облачността над страната ще бъде значителна и на отделни места в западната половина от страната ще превали дъжд. Ще духа слаб северозападен, в Източна България северен вятър. Минимални температури между 7° и 12°. На 07.04.2018 г. вятърът в цялата страна ще се ориентира от североизток и ще се усили, ще бъде умерен, в източната половина силен. Облачността ще е променлива, в Западна България предимно значителна. На места, главно в Родопската област, ще има краткотрайни валежи с гръмотевици. Преобладаващите максимални температури ще бъдат между 16° и 21°.\r\nНамалена видимост до 50 метра поради мъгла има в района на Петрохан.\r\nПътните настилки на места са мокри.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: до 30.04.2018 г. е ограничено движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:/\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок \r\nОбласт Пазарджик: от км 96 до км 97 в посока Бургас, движението е в една лента поради ремонтни дейности до 10.04.2018 г.; \r\nОбласт Пловдив: Временно движението в участъка от км 134 до км 157 / Пловдив - Стара Загора/ се извършва с максимална скорост до 90 км/ч и повишено внимание поради извършване на краткотрайни ремонтни дейности.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: до 30.06.2018 г. движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. \r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента до 30.06.2018 г.; На 9.04.2018 г. ще бъде въведено реверсивно движение по АМ \"Люлин\" между тунел \"Мало Бучино\" и тунел \"Люлин\" от км 9+350 до км 10+875 в платното за Перник. Обособяват се две ленти за движение в посока София и една лента в посока Перник. Скоростта на движение се ограничава на 50 км/ч.Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС - целогодишно; \r\n- „Златишки“ - затворен за всички МПС - целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т - целогодишно;\r\n- „Дюлински“ - забранен за МПС над 3,5 т - целогодишно;\r\n- „Пампорово“ - забранен за МПС над 3,5 т - целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т - целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nобласт Видин: Временно се ограничава движението по път Е-79 Видин – Монтана от км 56+000 до км 59+000 за МПС над 12 т в двете посоки поради частични ремонтни дейности на асфалтовата настилка.\r\nОбходен маршрут за тежкотоварните МПС: Път II-11 Дунавци – Арчар - път III-112 Добри дол – Тополовец и път III-114 Тополовец – Ружинци до 10.04.2018 г.; \r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nДвижението в участъка Монтана – Враца се осъществява с повишено внимание в една лента на участъци поради частични ремонтни дейности на асфалтовата настилка. Срок до 06.04.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\n Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар)  – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица – Севлиево в участъка от с. Сопот до граница с Област Габрово от км 25+000 до км 69+832 - движение с повишено внимание поради частични ремонтни дейности на асфалтовата настилка. В работните участъци движението ще се осъществява реверсивно в свободната лента. Срок до 07.04.2018 г.; област Търговище: Движение с повишено внимание в участъка Омуртаг – Търговище от км 205+000 до км 215+000 поради частичен ремонт на асфалтовата  настилка. Срок от 8.00 до 17.00 на 07.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. \r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 15.04.2018 г.; \r\nОбзор – Слънчев бряг от км 168+000 до км 199+100 – частичен ремонтни дейности на асфалтовата настилка със студена асфалтова смес. Срок до 13.04.2018 г.; \r\nот км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 30.04.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-15: Движението по път ІІ-15 Мизия – Оряхово от км 108+000 до км 114+000 се осъществява с повишено внимание поради активизирало се свлачище. Една от лентите за движение е стеснена. Срок 10.04.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Драгановци – Габрово от км 21+460 до км 22+120 се осъществява в една лента поради извършване на ремонт на пътно съоръжение при км 21+787. Поставена е необходимата пътна сигнализация. Срок до 30.04.2018 г.\r\nПът II-44: Движение с повишено внимание по път II-44 Севлиево – Драгановци от км 0+000 до км 14+600 поради извършване на строително монтажни работи. Срок до 22.06.2019 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.12.2018 г.;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 15.04.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът ІІ-37 Пещера – Батак от км  154+000 до км 160+000 – движение в една лента поради аварийно запълване на появили се деформации на пътната настилка с топла асфалтова смес. Срок до 10.04.2018 г. \r\nПът II-37: с. Гелеменово - Пазарджик от км 117+900 до км 118+300 поетапно затваряне за движение на лява и дясна ленти, поради аварийно запълване на появили се деформации на пътната настилка с топла асфалтова смес. Срок до 09.04.2018 г. \r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: \r\nПът ІІІ-1003: Движението по път ІІІ-1003 Драгичево – Кладница – Селимица в участъка от кръстовище при Драгичево посока  с. Кладница км 0+000 до км 4+200 се осъществява в една лента поради частични ремонтни дейности на асфалтовата настилка. Водачите да се движат с повишено внимание и съобразена скорост. Срок 13.04.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 30.04.2018 г.\r\nПът III-864 Движението по път ІІІ-864 с. Проглед - Пампорово от  км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 10.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Участъкът е сигнализиран с пътни знаци за МПС с тегло над 12 т поради намален габарит на пътното тяло. Срок до 30.04.2018 г.;\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.;\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.04.06", "title": "Актуална пътна обстановка към 17.30 часа"}
{"url": "http://www.focus-news.net/news/2018/04/06/2508522/nimh-utre-vyatarat-v-tsyalata-strana-shte-se-usili-na-mesta-glavno-v-rodopskata-oblast-shte-ima-kratkotrayni-valezhi-s-gramotevitsi.html", "text": "Утре вятърът в цялата страна ще се ориентира от североизток и ще се усили, ще бъде умерен, в източната половина силен. Облачността ще е променлива, в Западна България предимно значителна. На места, главно в Родопската област, ще има краткотрайни валежи с гръмотевици. Преобладаващите максимални температури ще бъдат между 16° и 21°. Това съобщи за Агенция „Фокус“ дежурният синоптик в НИМХ Христо Христов.                           \r\nНад Черноморието ще има разкъсана облачност, през деня намаляваща до слънчево. Ще духа умерен и силен североизточен вятър. Максималните температури ще са 10-15°. Температурата на морската вода е 9-11°. Вълнението на морето ще бъде 3-4 бала.\r\nВ планините ще духа умерен до силен източен вятър. Облачността ще е предимно значителна. На отделни места ще превали дъжд, по-интензивен и с гръмотевици в Родопите. Над 2000-2100 метра валежите ще са от сняг. Максималната температура на височина 1200 метра ще бъде около 10°, на 2000 метра – около 4°.\r\nВ неделя ще продължи да духа до умерен, в Източна България и временно силен вятър от изток-североизток. Облачността над страната ще е променлива, само на отделни места в планинските райони ще превали слаб дъжд. Преобладаващите максимални температури ще бъдат между 16° и 21°, а минималните – между 5° и 10°. В понеделник вятърът чувствително ще отслабне, в много райони и ще стихне. Ще преобладава слънчево време. Сутринта ще е по-студено, но дневните температури ще се повишат. Във вторник ще бъде предимно слънчево. В следобедните часове над планинските райони в Западна България ще се развива купеста облачност, но само на отделни места ще превали краткотрайно. Повишението на температурите ще продължи.", "date": "2018.04.06", "title": "НИМХ: Утре вятърът в цялата страна ще се усили, на места, главно в Родопската област, ще има краткотрайни валежи с гръмотевици"}
{"url": "http://www.focus-news.net/news/2018/04/06/2508521/yaroslav-kachinski-ungariya-shte-pokazhe-pravilnata-posoka-za-evropa.html", "text": "Председателят на управляващата партия в Полша „Право и справедливост“ Ярослав Качински подкрепи унгарския министър-председател Виктор Орбан преди парламентарните избори в страната му. И двамата са критици на задълбочаването на интеграцията в ЕС, предава  Politico.\r\nКачински заяви, че министър-председателят Орбан, чиято партия ФИДЕС ще запази парламентарното си мнозинство след гласуването в неделя, ще помогне на Европейския съюз да поеме „в правилната посока“. „Силата на ЕС трябва да бъде основана върху силата на националните държави и върху тяхното доброволно сътрудничество“, заяви Качински. \r\n„Полско-унгарското приятелство прокарва път за нашите нации да бъдат независими и свободни да решават съдбата и вътрешните си въпроси. Това не е път срещу Европа, а е посока в правилната посока за Европа“, допълни той. Виктор Турмаков", "date": "2018.04.06", "title": "Ярослав Качински: Унгария ще покаже правилната посока за Европа"}
{"url": "http://www.focus-news.net/news/2018/04/06/2508519/lari-kudlou-ikonomicheski-savetnik-v-beliya-dom-ako-izbuhne-targovska-voyna-obvinyavayte-kitay-a-ne-donald-tramp.html", "text": "Икономическият съветник в Белия дом Лари Кудлоу заяви, че президентът на САЩ Доналд  Тръмп иска Китай да престане „да краде“ американска интелектуална собственост, предава CNBC.\r\n„Ако избухне търговска война, обвинявайте Китай, а не Доналд Тръмп“, заяви Кудлоу. Същевременно той уточни, че търговската война не е неизбежна и че увеличаването на митата върху китайския внос в САЩ е все още на равнище обсъждане. Той също така изрази надежда, че различията между Вашингтон и Пекин ще могат да се разрешат чрез преговори. \r\nПо-рано днес Тръмп разкритикува Световната търговска организация, заявявайки, че тя се държи „нечестно“ със САЩ.  Виктор Турмаков", "date": "2018.04.06", "title": "Лари Кудлоу, икономически съветник в Белия дом: Ако избухне търговска война, обвинявайте Китай, а не Доналд Тръмп"}
{"url": "http://www.focus-news.net/news/2018/04/06/2508477/politsiyata-prodalzhava-da-izdirva-dvama-mazhe-izbyagali-ot-zatvora.html", "text": "Полицията продължава да издирва двама мъже, избягали от затвора. Това съобщиха от пресцентъра на МВР. Двама лишени от свобода осъществиха бягство на 3 април 2018 г. от Затвора София. Избягалите затворници са: \r\nРадослав Колев - рецидивист, осъден на наказание лишаване от свобода в размер на 26 години за убийство;\r\nВладимир Стефанов - рецидивист, осъден на наказание лишаване от свобода в размер на 30 години за грабеж, отвличане и опит за убийство на двама служители на МВР.\r\nОбразувано е досъдебно производство по чл. 297 НК (бягство на затворници), като предмет на проверка са и действията на охранителния състав в Затвора София. По първоначални данни, бягството е извършено и чрез заплаха на дежурни надзиратели с огнестрелно оръжие, с което затворниците са разполагали, като по този начин са преодолени няколко поста в корпуса  на Затвора София. На място в Затвора София бяха изпратени двама прокурори от СГП, като действията по разследването се извършват от СДВР. \r\nСДВР призовава гражданите, които разполагат с допълнителна информация за издирваните, да сигнализират при гарантирана анонимност на тел. 112 или в най-близкото поделение на МВР. \r\nОт дирекцията предупреждават гражданите да сигнализират веднага, в случай че забележат двамата мъже. По данни на полицията те са агресивни, възможно е да са въоръжени и да окажат съпротива.", "date": "2018.04.06", "title": "Полицията продължава да издирва двама мъже, избягали от затвора"}
{"url": "http://www.focus-news.net/news/2018/04/06/2508523/folha-de-sao-paolo-braziliya-sadat-naredi-aresta-na-bivshiya-prezident-na-braziliya-luis-inasio-lula-da-silva.html", "text": "Съдът в Бразилия нареди ареста на бившия президент на страната Луис Инасио Лула да Силва. Според решението на съдия Сергио Моро бившият ръководител на страната има срок да се предаде на полицията до 17:00 часа следобед местно време, пише  Folha de Sao Paolo.\r\nАдвокатът на бившия президент Хосе Роберто Батокио заяви, че решението за ареста е незаконно, защото клиентът му все още обжалва присъдата. Самият Лула да Силва няма планове да се предаде на властите като акт на „пасивна съпротива“ и заяви, че ги очаква в Сао Пауло в сградата на профсъюза на работниците в стоманодобивния сектор, където започва неговата политическа кариера. \r\nЛула да Силва е обвинен в корупция в особено големи мащаби, докато е бил държавен глава. Той е осъден на 12 години и един месец затвор.  Виктор Турмаков", "date": "2018.04.06", "title": "Folha de Sao Paolo (Бразилия): Съдът нареди ареста на бившия президент на Бразилия Луис Инасио Лула да Силва"}
{"url": "http://www.focus-news.net/news/2018/04/06/2508526/pazardzhik-356-izpalniteli-shte-uchastvat-v-xiv-ya-natsionalen-festival-za-mladi-izpalniteli-na-balgarska-patriotichna-pesen-rodolyubie2018-v-panagyurishte.html", "text": "На 21 и 22 април в Панагюрище ще се проведе XIV-ят Национален фестивал за млади изпълнители на българска патриотична песен „Родолюбие‘2018“. Това съобщи за Радио „Фокус“ – Пазарджик Радка Костуркова от общинската администрация. Тя допълни, че Националният фестивал за млади изпълнители на българска патриотична песен „Родолюбие‘ 2018“ има конкурсен характер. В конкурсната програма могат да участват индивидуални изпълнители, дуети и певчески формации до 15 души, разделени в три възрастови групи: от I до IV клас; от V до VIII клас;  от IX до XII клас. „356 изпълнители от 22 населени места в страната ще изпълняват български песни с патриотична насоченост. Общо 114 са получените заявки за индивидуални изпълнения, от които 67 – първа възрастова група, 32 – втора възрастова група и 15 – трета възрастова група. Получените заявки за изпълнения на вокални групи са 24, като от тях 13 – първа възрастова група, 6 – втора възрастова група и 5 – трета възрастова група. Получените заявки за вокални дуети са 12, от които 4 – първа възрастова група, 5 – втора възрастова група и 3 – трета възрастова група. В конкурсната програма индивидуалните изпълнители и вокалните формации ще участват с по две песни. Първата песен задължително трябва да бъде с патриотично съдържание, а втората песен може да бъде патриотична или забавна. Изпълненията ще бъдат оценявани от професионално жури и детско жури“, уточни Костуркова. Тя каза също, че организатори на XIV-я Национален фестивал за млади изпълнители на българска патриотична песен „Родолюбие‘2018“ са Община Панагюрище и Център за подкрепа за личностно развитие - Панагюрище. Фестивалът е включен в Националния календар за извънучилищни дейности на Министерство на образованието и науката за 2017/2018 година. Посветен е на 140-ата годишнина от Освобождението на България и 170-та годишнина от рождението на Христо Ботев.\r\nВаня НИКОЛОВА", "date": "2018.04.06", "title": "Пазарджик: 356 изпълнители ще участват в XIV-я Национален фестивал за млади изпълнители на българска патриотична песен „Родолюбие‘2018“ в Панагюрище"}
{"url": "http://www.focus-news.net/news/2018/04/06/2508525/ria-novosti-nad-cherveniya-ploshtad-po-vreme-na-parada-po-sluchay-9-may-shte-preletyat-iztrebiteli-su-57.html", "text": "Министерството на отбраната на Русия съобщи, че два руски изтребителя пето поколение Су-57 ще прелетят над Червения площад по време на парада в чест на 73 години от победата във Втората световна война, предава РИА Новости.\r\n„Освен всичко в парада ще участват два самолета Су-57“, пише в съобщение на министерството. Отбелязва се, че ще участват и стратегически ракетоносци Ту-10, Ту-95М, бомбардировачи Ту-22МЗ, самолети-прехващачи Им-78, изтребители Су-35С, Су-30СМ, МиГ-29, МиГ-31БМ, хеликоптери Ми-26, Ми-8, Ми-28Н, Ка-52, Ми-35 и други.\r\nЗа целта бойните машини са пребазирани на осел летища в Московска, Тверска, Саратовска, Калужка, Вороженка и Липецка области. \r\nЕкипажите на армейската авиация ще прелетят на височина 150 метра със скорост 200 км/ч.  Виктор Турмаков", "date": "2018.04.06", "title": "РИА Новости: Над Червения площад по време на парада по случай 9 май ще прелетят изтребители Су-57"}
{"url": "http://www.focus-news.net/news/2018/04/06/2508528/plovdiv-na-16-april-oblastnata-struktura-na-bchk-shte-zapochne-razdavaneto-na-produkti-ot-hranitelnata-programa-na-es-v-obshtinite-rodopi-i-maritsa.html", "text": "На 16 април доброволците от БЧК-Пловдив ще започнат раздаването на продукти от хранителната програма на ЕС в общините Родопи и Марица. Това съобщиха за Радио „Фокус“ – Пловдив от Областната структура на хуманитарната организация. Общините Родопи и Марица са последните две в предварително изготвения график за предоставяне на индивидуални пакети с хранителни продукти. Поради липса на общински център, хранителните помощи ще се раздават по допълнителен график във всяко село.\r\nОткриването на раздавателни пунктове в Пловдив започна още на 26 март, като в областта функционират общо 21 пункта, от 16 април те ще станат 23. Раздаването ще продължи до 4 май и всички правоимащи, включени в списъците на Агенцията за социално подпомагане, ще получат по над 16 кг от 7 вида хранителни продукти.\r\nТони МИХАЙЛОВ", "date": "2018.04.06", "title": "Пловдив: На 16 април Областната структура на БЧК ще започне раздаването на продукти от хранителната програма на ЕС в общините Родопи и Марица"}
{"url": "http://www.focus-news.net/news/2018/04/06/2508530/reuters-vlastite-v-kosovo-povdignaha-obvineniya-sreshtu-11-dushi-zaradi-tova-che-sa-predlagali-darzhavna-sluzhba-na-politicheski-loyalisti.html", "text": "Властите в Косово съобщиха, че са повдигнали обвинения срещу 11 души, включително срещу министър и депутат от управляващата партия, заради това, че са предоставяли държавна служба за хора въз основа на политическите им пристрастия, предава  Reuters.\r\nСлучаят е основан на подслушвания от 2011 г. по време на антикорупционна операция от Европол и Еулекс в Косово за изграждане на върховенството на закона в него. \r\nЕвропейските служители смятат, че правителството в Косово не прави достатъчно в борбата срещу корупцията и организираната престъпност.\r\nПочти всички обвинени са членове на управляващата Демократична партия на Косово, включително и Бесим Бекай, министър на иновациите и на предприемачеството. Прокуратурата смята, че обвинените  могат да се чуят в записите на подслушани разговори как предлагат на симпатизанти на партията работа в държавни агенции, съдебната система, университетите, и в водните и енергийни компании.\r\n„Обвиненията са свързани с престъпна дейност на наемане на официални позиции въз основата на партийни симпатии и приятелски връзки“, твърди прокуратурата. Виктор Турмаков", "date": "2018.04.06", "title": "Reuters: Властите в Косово повдигнаха обвинения срещу 11 души заради това, че са предлагали държавна служба на политически лоялисти"}
{"url": "http://www.focus-news.net/news/2018/04/06/2508531/pochetniyat-predsedatel-na-dps-d-r-ahmed-dogan-dps-veche-se-prevarna-v-model-za-balansirashta-partiya-na-balkanite.html", "text": "ДПС публикува поздравлението на председателя на ДПС Мустафа Карадайъ към почетния председател на ДПС д-р Ахмед Доган, по повод рожденния му ден и думите, с които д-р Доган се обърна към него и гостите си. “Фокус“ публикува текстовете без редакторска намеса.", "date": "2018.04.06", "title": "Почетният председател на ДПС д-р Ахмед Доган: ДПС вече се превърна в модел за балансираща партия на Балканите"}
{"url": "http://www.focus-news.net/news/2018/04/06/2508513/minnesota-post-bulletin-donald-tramp-zayavi-che-mitata-varhu-aluminiya-imat-polozhitelen-efekt.html", "text": "Президентът на САЩ Доналд Тръмп заяви, че е доволен от факта, че цените на алуминия на световните пазари са паднали, въпреки, че е наложил нови по-високи вносни мита, пише най-големият вестник в американския щат Минесота  Minnesota Post Bulletin.\r\n„Хората са изненадани, но аз не съм. Въпреки митата върху алуминия, цените на метала паднаха с 4%. Много пари ще влязат в хазната на САЩ, а също така нови работни места!“, написа Тръмп на профила си в социалната мрежа „Туитър“. \r\nПрез март Тръмп наложи мита върху вносните алуминий и стомана, включително и върху тези от Китай и Япония. Търговският спор между Вашингтон и Пекин ескалира в последните дни заради това.\r\nПравителството на Китай съобщи, че се „контраатакува силно“, ако президентът вдигне митата върху китайски стоки на сумата от 100 милиарда долара.  „Ако САЩ обявят списък с мита от 100 милиарда долара, Китай е напълно готов и без колебание ще контраатакува с пълна сила“, заяви прессекретарят на китайското министерство на търговията Гао Фен. Той не уточни какви точно мерки ще бъдат наложени от Пекин.  Виктор Турмаков", "date": "2018.04.06", "title": "Minnesota Post Bulletin: Доналд Тръмп заяви, че митата върху алуминия имат положителен ефект"}
{"url": "http://www.focus-news.net/news/2018/04/06/2508524/na-pat-predi-praznitsite-obzor.html", "text": "Засилен бе трафикът в първия от поредицата почивни дни за Великден. Очаквано най-натоварено бе движението по автомагистралите и към големите курорти, както и направленията в посока граничните пунктове. На всички входно-изходни артерии на големите градове и възлови кръстовища имаше екипи на „Пътна полиция“, които подпомагаха и регулират движението. Организирано бе реверсивно движение по пътя София – Перник /през Владая/. От 16.00 часа със заповед на Агенция „Пътна инфраструктура“ бе спряно движението на тежки автомобили по магистралите и основните първокласни пътища на страната. Междувременно в цялата страна се провеждаха специализирани полицейски операции, насочени към проверки на шофиране за алкохол или наркотични вещества.\r\nЗасиленият трафик стана предпоставка и за няколко пътни произшествия. Около 10.50 часа на пътя между Банско и Добринище при катастрофа между лек автомобил „Опел Вектра”, лек автомобил „Нисан” и товарен автомобил загина един човек, а други двама бяха ранени. Движението в района на инцидента бе затворено за часове, подари което в района се образува струпване от превозни средства. \r\nВерижна катастрофа по-късно през деня затрудни и движението и по АМ „Тракия“ след Ихтиман. При инцидента нямаше пострадали, но колони от автомобили образуваха километрични задръствания.", "date": "2018.04.06", "title": "На път преди празниците (ОБЗОР)"}
{"url": "http://www.focus-news.net/news/2018/04/06/2508532/futbol-ludogorets-pobedi-tsska-s-32-v-pleyofite-na-parva-liga.html", "text": "Лудогорец победи ЦСКА с 3:2 на своя стадион в знаменит мач, който ще бъде помнен дълго. \"Червените\" водеха с 2:1 до 85-ата минута, но домакините успяха да стигнат до победа, която направи преднината им на върха в класирането цели 6 точки.\r\nЛидерите в Първа професионална лига изоставаха на два пъти по време на срещата, а в герои за успеха се превърнаха влезлият като резерва Якуб Швиерчок, който на два пъти парира Черниаускас и голмайсторът Клаудиу Кешеру.\r\nТака Лудогорец събра 72 точки на върха в класирането, а ЦСКА остава втори с 66 и спечелването на титлата се превръща в много сложна задача осем кръга преди края.", "date": "2018.04.06", "title": "Футбол: Лудогорец победи ЦСКА с 3:2 в плейофите на Първа лига"}
{"url": "http://www.focus-news.net/news/2018/04/06/2508510/reuters-spored-ikonomicheskiya-savetnik-na-donald-tramp-v-momenta-se-vodyat-targovski-pregovori-mezhdu-sasht-i-kitay.html", "text": "Икономическият съветник на Белия Дом Лари Кудлоу заяви, че в момента се водят търговски преговори между САЩ и Китай. Той не уточни на какво равнище се водят те, предава  Reuters.\r\n„В момента текат преговори. Не искам да назовавам имена. Не искам да поставям никого под светлините. Водят се преговори, като се водят напред-назад, и в САЩ, и в Пекин“, допълни Кудлоу. Виктор Турмаков", "date": "2018.04.06", "title": "Reuters: Според икономическия съветник на Доналд Тръмп, в момента се водят търговски преговори между САЩ и Китай"}
{"url": "http://www.focus-news.net/news/2018/04/06/2508527/bbc-velikobritaniya-otkaza-viza-na-bratovchedkata-na-yuliya-skripal.html", "text": "Британското правителство отказа да издаде виза на братовчедката на върналата се в съзнание след отравянето в Солсбъри Юлия Скрипал Виктория Скрипал, предава  BBC.\r\nПравителствен източник разкри, че е преценено, че Русия „се опитва да използва Виктория като пешка“. По-рано руска телевизия излъчи запис от телефонен разговор между Виктория и Юлия.  Виктор Турмаков", "date": "2018.04.06", "title": "BBC: Великобритания отказа виза на братовчедката на Юлия Скрипал"}
{"url": "http://www.focus-news.net/news/2018/04/06/2508533/gazeta-express-ramush-haradinay-zayavi-che-sasht-podkrepyat-sazdavaneto-na-armiya-na-kosovo.html", "text": "Министър-председателят на Косово Рамуш Харадинай прие директорът по южно и централноевропейски въпроси към Държавния департамент на САЩ Матю Палмър, пише  Gazeta Express.\r\n„Проведох плодотворна среща, на която обсъдихме засилването на усилията на Косово към нормализацията на отношенията със Сърбия, либерализацията на визите и откриването на нова динамика към евроатлантическата перспектива на нашата страна“, заяви Харадинай.-\r\nТой допълни, че САЩ стоят до Косово в неговите усилия по изграждане на държавност и че САЩ подкрепят трансформирането на Силите за сигурност на Косово в армия. „Страната ни е щастлива да има САЩ като стратегически партньор“, заяви Харадинай.  Виктор Турмаков", "date": "2018.04.06", "title": "Gazeta Express: Рамуш Харадинай заяви, че САЩ подкрепят създаването на армия на Косово"}
{"url": "http://www.focus-news.net/news/2018/04/06/2508534/sofiya-mazurenko-dietolog-yazhte-ot-vsichko-na-velikdenskata-trapeza-no-do-1600-chasa.html", "text": "Яжте от всичко на великденската трапеза, но внимавайте с количествата, това за Радио „Фокус“-Бургас София Мазуренко, диетолог и треньор.\r\n„Мога да препоръчам да се яде само до 16.00 часа, защото след това въглехидратите по-трудно се обработват от организма. За всички, които са на някакви режими, за да влязат във форма за летните месеци, препоръчвам само по парче козунак“, каза още Мазуренко. По думите й трябва да се внимава и с яйцата.\r\n„След празниците не гладувайте. Хората гладуват 2-3 дни и после ядат много повече. Яжте по малко – 5 пъти на ден на малки порции. Просто избягвайте, сладко и въглехидрати. И най-важното – движете се“,  допълни диетологът.\r\nВеселина НИКОЛОВА", "date": "2018.04.06", "title": "София Мазуренко, диетолог: Яжте от всичко на великденската трапеза, но до 16.00 часа"}
{"url": "http://www.focus-news.net/news/2018/04/06/2508536/plovdiv-v-kalofer-zapochva-izgrazhdaneto-na-aleya-na-voynskata-slava.html", "text": "В Калофер започва изграждането на Алея на войнската слава. Това съобщи за Радио „Фокус”- Пловдив о.з. майор Стефан Груев, секретар на Общинската организация на Съюза на офицерите и сержантите от запаса и резерва в Карлово. Алеята ще бъде направена по подобие на тази в Карлово. Инициатор за изграждането ѝ е дружеството на Съюза на офицерите и сержантите от запаса и резерва в Калофер, който носи името на Кирил Ботев. Освен свързани с войнската слава, родом от Калофер, в алеята ще бъдат представени и видни калоферци, имащи принос за развитието на страната ни в по-ново време, които са граждански лица със заслуги. „Тази инициатива срещна подкрепата и на кмета на Калофер Румен Стоянов, който също е член на Съюза на запасните офицери от Калофер и чрез общинските съветници предложението беше внесено за разглеждане”, поясни Груев. Проектът е на архитект Крушевски, който също е член на общинската организация на Съюза на запасните офицери от Калофер и е безплатен. Предложението вече е било разгледано от общинските съветници на Карлово на последната сесия и е срещнало единодушно одобрение. „Следващите стъпки са да се разработи цялостният архитектурен замисъл, след което следва общественото му обсъждане и след това ще бъде внесено за решение за изграждането на обекта”, каза още Стефан Груев. Очертава се на първия етап в Алеята да бъдат поставени плочи на около 20-25 калоферци. Отделните хора ще бъдат представени с по една отделна плоча. На нея ще бъдат изписани по няколко изречения за заслугите и приноса им. Алеята ще се намира в градинката до паметника на загиналите във войните, в зелената част.\r\nСъщо по предложение на Съюза на офицерите и сержантите от запаса и резерва в Карлово такава Алея започнаха да изграждат и в Клисура. „Там поставихме началото на изграждане на подобна алея с името на Спас Дринов, който през 1826 година става основател на Дружеството на запасните подофицери „Черешово топче” в Клисура. Плочата му беше открита с военен ритуал. Изграждането на алеята ще продължи с други знакови имена от Клисура.\r\n„Успоредно с това продължава и доизграждането на Алеята на славата в Карлово”, каза Стефан Груев.\r\nЦветана ТОНЧЕВА", "date": "2018.04.06", "title": "Пловдив: В Калофер започва изграждането на Алея на войнската слава"}
{"url": "http://www.focus-news.net/news/2018/04/06/2508529/gd-granichna-politsiya-intenziven-e-trafikat-po-granitsite.html", "text": "Интензивен е трафикът по границите, съобщиха от пресцентъра на ГД \"Гранична полиция\". Информацията за трафика на българските гранични контролно-пропускателни пунктове е към 18.00 часа. На българо-македонската граница на ГКПП \"Гюешево\" и ГКПП \"Станке Лисичково\" трафикът е интензивен на вход за леки автомобили. На българо-гръцката граница на ГКПП \"Кулата\" трафикът е интензивен на изход за леки автомобили. На българо-турската граница на ГКПП \"Капитан Андреево\" и ГКПП \"Лесово\" трафикът е интензивен на изход за леки автомобили. На българо-румънската граница на ГКПП \"Дунав мост Русе\", ГКПП \"Кардам\" и ГКПП \"Дуранкулак\" трафикът е интензивен на вход за леки автомобили. \r\nНа българо-сръбската граница трафикът е нормален на всички гранични контролно-пропускателни пунктове. \r\nПо данни на Агенция \"Митници\", от 20.00 часа на 8 април до 8.00 часа на 10 април обработването на пътни и винетни такси  на ГКПП ще се извършва ръчно поради оптимизация на информационните системи на агенцията.", "date": "2018.04.06", "title": "ГД \"Гранична полиция\": Интензивен е трафикът по границите"}
{"url": "http://www.focus-news.net/news/2018/04/06/2508555/kyustendil-v-selo-sovolyano-e-satvoreno-velikdensko-darvo-ot-vazpitanitsi-na-detska-gradina-parvi-yuni.html", "text": "В село Соволяно е сътворено великденско дърво от възпитаници на Детска градина „Първи юни”. Това съобщи за Радио „Фокус” – Кюстендил кметът на населеното място Пламен Илиев. По думите му дървото се намира в центъра на селото, а в неговата украса са се включили възпитаниците на детската градина. „Децата бяха подготвили чудесна музикална програма с много песни, стихотворения и игри. За своя труд и старание те получиха много похвали и аплодисменти. Ние, заедно с местното читалище, подарихме на децата много лакомства и по едно червено яйце за празника”, каза Пламен Илиев. По думите му децата са посетили и параклиса в центъра на населеното място. Те от своя страна са подарили на местното читалище и кметството много рисунки, подготвени за Великден от самите тях.\r\nВенцеслав ИЛЧЕВ", "date": "2018.04.06", "title": "Кюстендил: В село Соволяно е сътворено великденско дърво от възпитаници на Детска градина „Първи юни”"}
{"url": "http://www.focus-news.net/news/2018/04/06/2508537/ria-novosti-blizo-90-ot-balgarite-odobryavat-pozitsiite-na-pravitelstvoto-si-po-sluchaya-skripal.html", "text": "Преобладаващото мнозинство от гражданите на България (88%) подкрепят решението на българското правителство да не гони руски дипломати заради „Случая Скрипал“ във връзка с недостига на доказателства за участието на Русия, свидетелстват данни на допитване, организирано от института „Галъп Интернешънъл“, предава РИА Новости.\r\nСлед съвещание на съвета за национална сигурност на страната българският министър-председател Бойко Борисов заяви, че няма да бъдат гонени нито руски дипломати, нито технически персонал, но посланикът на България в Русия Бойко Коцев бе отзован за консултации.\r\nСпоред института едва 8% от допитаните заявяват, че не одобряват позицията на правителството, докато 4% се затрудняват с отговора. \r\nПри това 61% от допитаните смятат, че подобни въпроси изискват консенсус между основните политически партии на страната, докато 35% са на мнение, че управляващата партия трябва да вземе решението самостоятелно.\r\nПовечето респонденти се отнасят към Русия традиционно положително. 81% от допитаните заявяват, че реални доказателства за вината на Русия няма, а 6% смятат вече наличните доказателства за достатъчни.\r\nСъщо така 52% смятат, че Западът е виновен за наложилата се напрегната ситуация, а 18% винят за това Русия. 54% смятат, че „Случаят Скрипал“ е провокация срещу Русия.\r\nДопитването е проведено между 3 и 4 април, в него участват 801 души. Статистическата грешка възлиза на 3,5%. Виктор Турмаков", "date": "2018.04.06", "title": "РИА Новости: Близо 90% от българите одобряват позициите на правителството си по „Случая Скрипал“"}
{"url": "http://www.focus-news.net/news/2018/04/06/2508557/plovdiv-zapochna-oblagorodyavaneto-na-prostranstvoto-pred-blok-173-v-rayon-trakiya.html", "text": "Започна облагородяването на пространството пред блок №173 в район „Тракия“ в Пловдив. Това каза за Радио „Фокус“ – Пловдив районният кмет Костадин Димитров. По думите му с подкрепата на кмета на Пловдив Иван Тотев и по настояване на гражданите този терен е бил обособен за зелена площ. Алеята вече е изградена чрез дарителски средства, като след Великденските празници предстои залесяване на мястото. „Заедно с гражданите, които настояваха територията да бъде отредена за зеленина и отдих, ще направим залесяването след празниците“, каза районният кмет Костадин Димитров. Той подчерта огромната помощ, която оказват дарителите за превръщането на район „Тракия“ по-добро място за живот. По думите на Димитров, предстои на терена пред блок №173 да се изградят перголи и кътове с пейки за отдих.\r\nТони МИХАЙЛОВ", "date": "2018.04.06", "title": "Пловдив: Започна облагородяването на пространството пред блок №173 в район „Тракия“"}
{"url": "http://www.focus-news.net/news/2018/04/06/2508556/afp-beliyat-dom-predupredi-kitay-che-mitata-ne-sa-pregovorna-taktika.html", "text": "Съветникът по икономическите въпроси на Белия дом Лари Кудлоу предупреди, че заплахата, че китайските вносни стоки могат да бъдат обложени с мита не е преговорна тактика, предава  AFP.\r\n„Белият дом иска промяна в китайското поведение“, заяви той. Загатвайки по-твърда позиция, която да увеличи риска от търговска война между двете най-големи икономики, Кудлоу заяви, че президентът на САЩ Доналд Тръмп вярва, че Китай трябва да прекрати кражбата на интелектуална собственост.\r\n„Тръмп не използва митата като преговорна карта – той ми го каза лично. Нещо трябва да се промени“, допълни съветникът в Белия дом.  Виктор Турмаков", "date": "2018.04.06", "title": "AFP: Белият дом предупреди Китай, че митата не са преговорна тактика"}
{"url": "http://www.focus-news.net/news/2018/04/06/2508535/tass-siriyskata-armiya-e-zapochnala-operatsiya-protiv-vaorazhenite-formirovaniya-v-pokrayninite-na-grad-duma.html", "text": "Бойците от елитните части на сирийската правителствена армия са навлезли в покрайнините на град Дума в контролирания от опозицията анклав Източна Гута и са започнали да водят бой срещу частите на екстремистката групировка „Джейш ал Ислам“, предава ТАСС.\r\nСпоред местни правителствени медии войската е възобновила военните действия, след като екстремистите нарушават примирието и обстрелват жилищните квартали на Дамаск.\r\nИзстреляните от тях мини се взривяват в кварталите на Дамаск „Масакин Барсе“ „Рубуве“ и „Меза-86“. Според местни медицински източници са загинали жена и дете, а повече от 30 души са ранени. Виктор Турмаков", "date": "2018.04.06", "title": "ТАСС: Сирийската армия е започнала операция против въоръжените формирования в покрайнините на град Дума"}
{"url": "http://www.focus-news.net/news/2018/04/06/2508558/lari-kudlou-ikonomicheski-savetnik-v-beliya-dom-targovskiyat-spor-s-kitay-mozhe-bi-shte-se-razreshi-do-tri-mesetsa.html", "text": "Съветникът на Белия дом по икономическите въпроси Лари Кудлоу заяви, че е възможно ескалиращият търговски спор между Вашингтон и Пекин да се реши до три месеца, но допълни, че заплахите на президента на САЩ Доналд Тръмп да наложи вносни мита не са блъф, предава  Reuters.\r\nПо време на конференция в Белия дом заяви, че САЩ и Китай не са в търговска война, но допълни, че външната политика „може да се обърка“.  Виктор Турмаков", "date": "2018.04.06", "title": "Лари Кудлоу, икономически съветник в Белия дом: Търговският спор с Китай може би ще се разреши до три месеца"}
{"url": "http://www.focus-news.net/news/2018/04/06/2508559/kyustendil-velikdenski-kontsert-e-zaradval-potrebitelite-v-doma-za-hora-s-fizicheski-uvrezhdaniya-ilyo-voyvoda.html", "text": "Великденски концерт е зарадвал потребителите в Дома за хора с физически увреждания „Ильо войвода” в Кюстендил. Това съобщи за Радио „Фокус” – Кюстендил директорът на социалния дом Анелия Велинова. По думите ѝ чрез този концерт в дома е имало оживление, свързано с подготовката за празника и среща с мили и добри хора. „При нас дойдоха представители от клуба на пенсионера в село Коняво, те подариха на хората, живеещи в дома великденски концерт, сладкиши и дрехи. Грижовността на сърцатите домакини и певици от Коняво допринесе за предпразничното настроение и топлинка в душите на хора, за които винаги има кой да подари усмивка”, каза Анелия Велинова. Тя отправи благодарност към екипа на клуба от село Коняво и отправи поздрав за весели и светли празници.\r\nВенцеслав ИЛЧЕВ", "date": "2018.04.06", "title": "Кюстендил: Великденски концерт е зарадвал потребителите в Дома за хора с физически увреждания „Ильо войвода”"}
{"url": "http://www.focus-news.net/news/2018/04/06/2508561/cnn-ekipat-na-spetsialniya-prokuror-myuler-razpitva-ruski-oligarsi.html", "text": "Екипът на специалния прокурор Робърт Мюлер, натоварен с разследването на евентуалната руска намеса в изборите за президент на САЩ през 2016 година разпитва руски олигарси, предава американският телевизионен канал CNN.\r\nНеназован руски олигарх е бил спрян, а частния му самолет и електронните му устройства са били претърсени на летище в района на Ню Йорк. Друг руски олигарх също е бил спиран по време на негово пътуване до САЩ наскоро, но не е ясно дали е извършвано претърсване. На трети е било изпратено неофициално писмо и искане за разговор, като целта на тези действия е да се изясни дали руски олигарси са дарявали нелегално  пари директно или индиректно за  кампанията на настоящия американски президент Доналд Тръмп. Юлиян Марков", "date": "2018.04.06", "title": "CNN: Екипът на специалния прокурор Мюлер разпитва руски олигарси"}
{"url": "http://www.focus-news.net/news/2018/04/06/2508564/afppalestinskiyat-predstavitel-vav-vashington-osazhda-pozitsiyata-na-sasht-otnosno-protestite-v-ivitsata-gaza.html", "text": "Палестинският представител във Вашингтон Хусам Зомлот осъжда позицията на САЩ относно протестите в Ивицата Газа, предава AFP.\r\nПредставителят на Организацията за освобождение на Палестина (ООП) призовава САЩ да подновят подкрепата си за варианта „Две държави“ за решаване на израело-палестинския конфликт.\r\n„Нещата кипят пред очите на всички. Това е тенджера под налягане. Тя ще избухне рано или късно. Не е като да можем да чакаме“, заявява Зомлот в интервю пред  AFP.\r\nАгенцията припомня, че офисът на ООП обяви, че прекратява контактите си с Белия дом, когато американският президент реши да признае Ерусалим за столица на Израел и да премести американското посолство там. Юлиян Марков", "date": "2018.04.06", "title": "AFP:Палестинският представител във Вашингтон осъжда позицията на САЩ относно протестите в Ивицата Газа"}
{"url": "http://www.focus-news.net/news/2018/04/06/2508560/reuters-novite-sanktsii-na-sasht-sreshtu-rusiya-nyama-da-povliyayat-na-podgotovkata-na-sreshta-mezhdu-donald-tramp-i-vladimir-putin-spored-beliya-dom.html", "text": "Новите санкции на САЩ срещу Русия няма да повлияят на подготовката на  среща между Доналд Тръмп и Владимир Путин според Белия дом, предава Reuters.\r\nВ изявление на говорителя на администрацията на президента Доналд Тръмп Сара Сандърс се казва: „Както президентът заяви, той иска да има добри отношения с Русия, но това ще зависи от някои от действията на руската страна“. Според нея американската администрация ще продължи да работи за организирането на подобна среща.  Юлиян Марков", "date": "2018.04.06", "title": "Reuters: Новите санкции на САЩ срещу Русия няма да повлияят на подготовката на  среща между Доналд Тръмп и Владимир Путин според Белия дом"}
{"url": "http://www.focus-news.net/news/2018/04/06/2508563/afp-izteche-krayniya-srok-za-bivshiya-brazilski-prezident-da-se-predade-na-vlastite.html", "text": "Изтече крайния срок за бившия бразилски президент Луис Инацио Лула да Силва да се предаде на властите, за да влезе в затвора за изпълнение на 12-годишната присъда за корупция, предава AFP.\r\nВластите бяха определили краен срок петък 17:00 часа местно време (23:00 часа българско време)  на Лула да се предаде доброволно след като Върховният съд не разреши отлагане на наказанието до пълно изчерпване на всички възможности за обжалване. Засега бившият президент остава в сградата на профсъюза на металурзите в родния му град Сао Бернардо до Кампо, обградена от негови привърженици. Юлиян Марков", "date": "2018.04.06", "title": "AFP: Изтече крайния срок за бившия бразилски президент да се предаде на властите"}
{"url": "http://www.focus-news.net/news/2018/04/06/2508554/ria-novosti-protsesat-na-urezhdane-na-problemite-s-kosovo-e-dalech-tvardyat-v-belgrad.html", "text": "Директорът на Службата за Косово и Метохия в правителството на Сърбия Марко Джурич заяви, че диалогът между Белград и Прищина се води, за да намалее интензивността на напрежението, но напоследък с действията си срещу сърбите в Косовска Митровица властите в Прищина  „са отхвърлили процеса на разрешаване на проблемите много стъпки назад“, предава РИА Новости.\r\nВечерта 26 март косовската полиция нахлу в офис сграда в Косовска Митровица, където реч изнасяше Джурич. По време на операцията, полицията използва срещу невъоръжени сърби сълзотворен газ . Наранявания  получиха 32 души, включително високопоставени лица. Джурич, след кратка съдебна процедура в Прищина, бе експулсиран от региона „за незаконно пресичане на границата“.\r\n„Това е брутално и незаконно нападение срещу невъоръжени граждани и законно избрани политически представители на сръбския народ в Косово и Метохия. То показва степента, с която Прищина е разочарована от факта, че Белград няма намерение под натиска на международната общност да признае едностранно обявената независимост на Косово“, заяви  Джурич.\r\nСпоред него става дума за  „опит да се създаде нестабилност голям мащаб, може би за да се установи контрол над северната част на региона\", който е дом на преобладаващо сръбско население.\r\nВ отговор на въпрос за това до какви последствия могат да доведат тези действия, Джурич заяви, че най-важното и пряко последствие е „нарушението на процеса на създаване на междуетническо доверие, който е върнат с много стъпки назад“\r\nГоворейки за сегашната ситуация на Сръбската православна църква в Косово и Метохия, Джурич посочи, че като цяло в момента има забележимо „по-отговорно отношение от страна на албанските политически структури към сръбските паметници на културата и религиозни обекти“\r\n„Диалогът между Белград и Прищина създаде атмосфера, в която етнически мотивираните  атаки с фатални последствия напълно приключиха“, допълни представителят на сръбското правителство.   „Въпреки това положението е все още сериозно в някои манастири, които са разположени в области, традиционно обитавани от политически най-радикалните албанци. Сигурността на някои от тях продължава да се осигурява от международните военни и полицейски сили“, допълни той. Виктор Турмаков", "date": "2018.04.06", "title": "РИА Новости: Процесът на уреждане на проблемите с Косово е далеч, твърдят в Белград"}
{"url": "http://www.focus-news.net/news/2018/04/06/2508562/washington-post-desetki-sa-zaginali-sled-novi-bombardirovki-v-siriyskiya-grad-duma.html", "text": "Самолети на сирийското правителство бомбардират  Дума, последният град останал под контрола на бунтовниците в Източна Гута край Дамаск. Съобщава се за десетки загинали, пише американския вестник Washington Post.\r\nБазираната в Лондон Сирийска обсерватория за правата на човека  съобщава, че в резултат на въздушните удари са загинали 32 души и десетки са ранени. Бомбардировките са започнали в петък след временно спиране на огъня, по време на което стотици хиляди напускат размирния район.\r\nСпоред жителите на града са ударени жилищни райони, което обяснява и големия брой загинали и пострадали. \r\nАко правителствените сили постигнат победа в Източна Гута, това до голяма степен ще сложи край на гражданската война в Сирия, защото под контрола на бунтовниците ще останат само територии, които нямат стратегическо значение, според вестника. Юлиян Марков", "date": "2018.04.06", "title": "Washington post: Десетки са загинали след нови бомбардировки в сирийския град Дума"}
