{"url": "http://www.focus-news.net/news/2017/08/13/2425387/martin-shults-smyatam-che-imam-dobar-shans-da-vodya-sledvashtoto-pravitelstvo.html", "text": "Лидерът на германските социалдемократи Мартин Шулц, който се счита за основен опонент на Ангела Меркел заяви, че все още има голям шанс да победи на изборите, които ще се проведат на 24 септември, предава Politico.eu.\r\nЛидерът на ГСДП изостава зад християндемократите с 14 или 17 % според социологическите проучвания.\r\nБившият президент на ЕП заяви, че все още има шанс да води следващото правителство. Той добави, че е отворен за „голяма“ коалиция с християндемократите на Ангела Меркел.\r\n„Смятам, че имам добър шанс да водя следващото правителство“, заяви председателят на германските социалдемократи.\r\nМартин Шулц разкритикува остро автомобилните производители, твърдейки, че германците не трябва да плащат за грешките на „безотговорни мениджъри“, работещи във Volkswagen или Daimler.\r\n„Проблемът е, че сме в ситуация, в която мениджъри, които печелят милиони във Volkswagen и Daimler, са заспали на колелото и не са успели да инвестират там, където е трябвало“, заяви Шулц. Симеон Миланов", "date": "2017.08.13", "title": "Мартин Шулц: „Смятам, че имам добър шанс да водя следващото правителство“"}
{"url": "http://www.focus-news.net/news/2017/08/13/2425359/reuters-gorski-pozhar-kray-atina-prinudi-mestnite-zhiteli-da-napusnat-domovete-si.html", "text": "Горски пожар при Каламос, намиращ се на около 45 км от Атина, е принудил жителите да напуснат домовете си в неделя, предава Reuters. \r\nПовечето от 40 пожарникари, 20 пожарни и три противопожарни хеликоптера се борят с огнената стихия.\r\n„Пожарът е голям, има много къщи в района“, отбелязаха властите. \r\nПолицията съобщи, че няма информация за пострадали, но поне три жилищни сгради са били засегнати от пламъците.  Мария Динкова", "date": "2017.08.13", "title": "Reuters: Горски пожар край Атина принуди местните жители да напуснат домовете си"}
{"url": "http://www.focus-news.net/news/2017/08/13/2425360/blagoevgrad-90-knigi-s-tirazh-25-000-ekzemplyara-sa-izdadeni-prez-2016-godina-v-oblastta.html", "text": "90 книги с тираж 25 000 екземпляра са издадени през 2016 година в Благоевградска област. Това съобщи за Радио „Фокус“ – Пирин Емилия Илиева, началник на отдел „Статистически изследвания“- Благоевград към Териториално статистическо бюро-Югозапад. Тя обясни, че в сравнение с предходната година през 2016 година в областта броят на издадените книги и брошури намалява с 34 – 26.8%, а средният тираж нараства от 252 през 2015 г. на 280 през 2016 година, или с 11.0%.  „През 2016 година в област София са издадени преобладаващ брой от книгите и брошурите в страната – 5 585 заглавия, или 65.5%. Областите Пловдив и Велико Търново са следващите с най-голям брой издадени книги и брошури – съответно по 9.7 и 5.8%. За област Благоевград този дял е 1.1%“, посочи Емилия Илиева.\r\nНатали СТЕФАНОВА", "date": "2017.08.13", "title": "Благоевград: 90 книги с тираж 25 000 екземпляра са издадени през 2016 година в областта"}
{"url": "http://www.focus-news.net/news/2017/08/13/2425361/prodalzhavat-proverkite-v-kurorta-slanchev-bryag-obzor.html", "text": "Вицепремиерът Валери Симеонов извърши поредица от проверки през уикенда в курорта Слънчев бряг. При поредната съвместна проверка между институциите - част от Междуведомствения координационен център, създаден през миналата година в Бургаския регион, са иззети три музикални озвучителни уредби от две увеселителни заведения в Слънчев бряг.  Действията са осъществени от съвместни екипи на служители от МВР, НАП, Агенция „Митници“, РИОКОС, Агенцията по безопасност на храните и Инспекцията по труда. При проверките в петък от две заведения бе иззета апаратурата за озвучаване, като в единият случай бе задържан и диджеят в заведението. В събота бяха проверени три нощни клуба в курорта, като и в трита бяха установени нарушения и съставени актове. Отново бяха иззети мишпулт и два лаптопа.\r\nВицепремиерът Валери Симеонов оповести в профила си във Фейсбук, че в нощта на 12 срещу 13 август държавата е влязла в ролята си и в „Бедруум”. „Открита дискотека, работеща в противоречие с редица разпоредби на закона и тероризираща целия залив от години. При първата проверка беше иззета апаратура и изцяло спряно озвучаването. При втората проверка, около 04.00 часа, отново беше спряно озвучаването, с което държавата показа воля и способност да наложи ефективно закона. Законът и наредбите на Община Несебър забраняват каквото и да било озвучаване в открити заведения след 24.00 ч.“, пише Симеонов. По думите му проверките в центъра на Слънчев бряг са показали „по-задоволителна картина“ от предната нощ, което свидетелства за резултатност от действията на институциите. „Рецидивистите от „Оксижен” отново тормозеха района с високи децибели, но и новият им комплект апаратура беше конфискуван и се възцари тишина. Що се отнася до обвиненията, че се фокусираме само върху шума, добре е всички да знаят, че две поредни вечери от касата на „Оксижен” се конфискува целият оборот по около 8 000 лева на нощ, налагат се актове по трудовия кодекс, закона за акцизи, данъци и складове, и други. Все актове, които водят до сериозни санкции за собствениците“, уточнява вицепремиерът. По думите му за пореден път се е видяло, че когато има политическа подкрепа, полицията може да си свърши работата безупречно. Той похвали специалните полицейски сили, командировани от Пловдив и колегите им от ОД на МВР Бургас. Симеонов бе категоричен, че контролът на държавата върху заведенията и другите търговски обекти в Слънчев бряг и Черноморието ще стане еженощен до края на сезона. Според него е крайно време туристическите дейности в България да влязат в рамките на закона, а след началото на следващата пленарна сесия на Народното събрание. „Да прокараме подготвените промени в законодателството, които да спрат терора на тарикатите над нормалните хора. И не на последно място – следете внимателно кои медии - коя страна ще заемат в битката за налагане на закона. Обвързаностите на подземния свят и престъпниците не свършват само до дискотеките в Слънчев бряг – те оплитат политици, хора от всички власти, редактори и журналисти в медиите“, пише още Симеонов.\r\nЗа друга проверката, извършена в нощта на 11 срещу 12 август, вицепремиерът пише, че тогава Слънчев бряг се е превърнал в синоним на нормален и тих европейски курорт. „В 1.00 ч. през нощта събрахме хората от всички контролни институции в РПУ Слънчев Бряг, където ги разделихме на две групи съвместно с полковник Рачев, заместник-началник на ОД Бургас. Започнахме мащабни изненадващи проверки, като първият удар беше върху прословутия \"Оксижен\" на известната пазарджишка мутра Божо „Кравата“. Заведението е имало над 20 акта за нарушения до снощи, но продължаваше да работи и да нарушава разпоредбите за шум. Тази нощ, обаче, им бяха иззети музикалните уредби и под слисаните погледи на собствените им охранители, \"Оксижен\" прекрати работа“, разказва Симеонов. Той уточни, че са установени още нарушения на финансовата дисциплина от НАП, нарушения на закона за храните и наличие на нерегламентирани храни от Агенция по безопасност на храните, нарушени изисквания за пожарна безопасност, липса на здравни книжки и трудови договори от Инспекция по труда, и други. „Заради отказ за съдействие и съпротива DJ-ят беше „закопчан“ с белезници и прибран в районното за 24 часа.\r\nСлед като приключихме проверката на \"Оксижен\" и заведението затвори, тарикатите са внесли нови апаратури. Изчакахме „възкръсналото“ заведение пак да се напълни с хора и отново им иззехме аудио уредбите“, пише той.\r\n„По същото време, вторият екип проверяваше съседните заведения – известното със силното си озвучаване \"Съни Дриймс\", като след това се прехвърли към друго скандализиращо обществения ред заведение на централната алея - \"Корнера\". Само за минути, двете огромни тераси потънаха в тишина. Странно е, че друго знаково заведение – \"4 You\" – тази нощ не работеше, като съмненията за теч на информация предстои да бъдат проверени“, допълва вицепремиерът и подчертава, че държавата е доказала, че когато има политическата подкрепа, институциите не само могат да свършат работата си безупречно, но и го правят с желание и хъс за налагане на закона. Държавата на закона ще покаже, че е по-силна от държавата на мафията. От тази нощ, битката за тишината ще бъде война“, категоричен е Валери Симеонов.\r\nПроверките на Междуведомствения координационен център стартираха в началото на активния летен туристически сезон,  като стремежът им е дисциплиниране на търговските обекти към спазване на законовите изисквания. От тази година започна и затваряне на търговските обекти - нарушители от служителите на НАП при констатирано неиздаване на касови бележки. Контролът се осъществява най-вече за нерегламентирано потребление на акцизни стоки  -  алкохол, цигари или горива. От МВР уточняват, че по този начин се увеличават приходите в държавния бюджет.\r\nПроверките на институциите в Слънчев бряг бяха посрещнати с вълна от шеговити коментари в социалните мрежи. Бяха разпространени и видеоклипове, от които се вижда как в събота вицепремиерът Валери Симеонов и екипите на полицията, НАП, Агенцията за храните, Регионалната здравна инспекция и Инспекцията по труда са посрещнати с викове „Оставка“ и „Довиждане“ от посетителите на заведенията в курорта.", "date": "2017.08.13", "title": "Продължават проверките в курорта Слънчев бряг (ОБЗОР)"}
{"url": "http://www.focus-news.net/news/2017/08/13/2425362/ministerstvoto-na-vanshnite-raboti-izprati-saboleznovatelen-adres-po-povod-konchinata-na-pande-eftimov.html", "text": "Министерството на външните работи на Република България поднася своите съболезнования на роднините, близките и приятелите на Панде Сотиров Ефтимов, съобщиха от пресцентъра на МВнР.\r\nНа 13 август 2017 г. на 85-годишна възраст след кратко боледуване почина Панде Ефтимов - общественик, поет, историк и човек, който живееше за каузата на българщината. \"Аз не правя разлика между Македония и България. Изобщо не ги деля. Как да ги деля?” – каза той в едно от последните си интервюта.\r\nРоден край Преспа, Панде Ефтимов е един от най-активните членове на Българския културен клуб в Скопие, организатор на отбелязването на годишнини на личности и събития от общата ни история.", "date": "2017.08.13", "title": "Министерството на външните работи изпрати съболезнователен адрес по повод кончината на Панде Ефтимов"}
{"url": "http://www.focus-news.net/news/2017/08/13/2425363/reuters-hizbulazayavi-che-sasht-ne-mogat-da-y-navredyat.html", "text": "Лидерът на ливанската „Хизбула“ отхвърли възможността за по-сериозни американски санкции и добави, че САЩ не могат да навредят на групировката, предава Reuters.\r\n„Американската администрация с всички налични и възможни средства, няма да може да навреди на силата на съпротивата“, написа Хасан Насралла.\r\nХасан Насралла заяви, че Ливан е субект на изнудване и тормоз, заради „Хизбула“. Според него, ливански представител е получил заплахи за война от израелска страна. Симеон Миланов", "date": "2017.08.13", "title": "Reuters: „Хизбула“заяви, че САЩ не могат да й навредят"}
{"url": "http://www.focus-news.net/news/2017/08/13/2425364/sofiya-28-godishen-mazh-e-s-otkasnata-raka-i-cherepno-mozachna-travma-sled-katastrofata-na-am-trakiya.html", "text": "28-годишен мъж е пострадал при катастрофата в района на 25 км на АМ \"Тракия\" в посока Бургас. Това съобщи за Агенция \"Фокус\" говорителят на ЦСМП-София Катя Сунгарска. Пострадалият е транспортиран в болница \"Софиямед\" в столицата с тежки наранявания - откъсната ръка, черепно-мозъчна травма, травма на гръдния кош. Екипът там ще положи усилия да реплантира ръката на мъжа. , лек автомобил се преобърна няколко пъти в насрещното движение на АМ \"Тракия\" и предизвика верижна катастрофа.", "date": "2017.08.13", "title": "София: 28-годишен мъж е с откъсната ръка и черепно-мозъчна травма след катастрофата на АМ \"Тракия\""}
{"url": "http://www.focus-news.net/news/2017/08/13/2425365/veliko-tarnovo-osvezhiha-elementite-i-saorazheniyata-na-detskata-ploshtadka-v-tsentralniya-park-na-grad-debelets.html", "text": "Извършиха освежаване на елементите и съоръженията на детската площадка в централния парк на град Дебелец. Това съобщиха за Радио „Фокус“ – Велико Търново от Кметството. Закупени са и нови съоръжения за игра, които ще радват децата от следващата седмица.\r\nПреди дни бяха подменени счупени, вследствие на вандализъм елементи, на други детски площадки в града.\r\nНадежда КРЪСТЕВА", "date": "2017.08.13", "title": "Велико Търново: Освежиха елементите и съоръженията на детската площадка в централния парк на град Дебелец"}
{"url": "http://www.focus-news.net/news/2017/08/13/2425366/sport-botev-plovdiv-i-beroe-zavarshiha-s-11.html", "text": "Мачът между Ботев Пловдив и Берое завърши без победител с резултат 1:1. Голът за Берое бе отбелязан от Педро Еуженио в 16-тата минута. Ботев изравниха резултата с гол на Тодор Неделев в 57-та минута. Към момента Берое са на четвърто място със седем точки, а Ботев на 12-та позиция с четири точки.", "date": "2017.08.13", "title": "Спорт: Ботев Пловдив и Берое завършиха с 1:1"}
{"url": "http://www.focus-news.net/news/2017/08/13/2425367/afp-opozitsiyata-vav-venetsuela-othvarli-zaplahite-za-voenna-interventsiya-v-stranata-ot-chuzhdi-strani.html", "text": "Опозиционната коалиция във Венецуела отхвърли „военните заплахи от чужди сили“, два дена след като американският президент заяви, че обмисля силова интервенция в южноамериканската страна, предава AFP.\r\nКоалиция „Демократическо единство“ не спомена президентът Доналд Тръмп, но посланието им бе възприето именно като отхвърляне на неговите изявления.\r\nОпозиционните сили във Венецуела заявиха в изявление, че отхвърлят „използването на сила или заплахите за използване на сила, от която и да било страна, срещу Венецуела“.\r\n„Единственият път към мира е възстановяването на демокрацията. Венецуелците искат свободни избори на всички нива“, заявиха от опозицията.Симеон Миланов", "date": "2017.08.13", "title": "AFP: Опозицията във Венецуела отхвърли заплахите за военна интервенция в страната от чужди страни"}
{"url": "http://www.focus-news.net/news/2017/08/13/2425368/dots-d-r-elitsa-petrova-institut-po-ribni-resursi-varna-eksploatatsiyata-na-byala-mida-v-balgariya-e-razreshena-samo-s-rachen-sposob.html", "text": "Експлоатацията на бяла мида в България е разрешена само с ръчен способ. Това каза в интервю за Радио „Фокус“ – Варна доц. д-р Елица Петрова, директор на Института по рибни ресурси във Варна. „По отношение на бялата мида интересът и фокусът е много голям, особено през последните месеци. Освен рапаната, за който знаем, че е видът с най-висок икономически интерес до момента, започва интересът и към други нерибни ресурси – двучерупчести мекотели. Става въпрос за трите вида бели миди – бялата пясъчна мида Chamelea gallina, Mya arenaria и Donax trunculus, които имат различни местообитания“, допълни доц. д-р Елица Петрова. По думите й общото, което характеризира тези три вида, е, че те образуват големи струпвания в по-плитки води и това ги прави лесни за експлоатация. „Ако отново се позовем на научни изследвания, най-мащабното изследване на Института по рибни ресурси върху бялата мида беше проведено през 2003 година, като наред с биологичното изследване на вида, ние направихме оценка и на общия и промишлен запас. Към настоящия момент експлоатацията на тези миди в България е разрешена само с ръчен способ. Съответно средиземноморските държави като Италия, Испания и Гърция имат традиции в консумацията на тези видове като деликатеси и интересът към изкупуване на бяла мида дойде първо от тези държави. За нас проблем ще се окаже изчерпването на този ресурс при нерегулирано експлоатиране, както това се е случило в държави, като Италия и Холандия. Надявам се Институтът по рибни ресурси да може да осъществи съвсем скоро актуални проучвания, които да са насочени към биологията, тяхното местообитание и да се направи актуална оценка на находищата и на реалния им запас. Друг фокус, който виждам в същата тема, е разработване на ефективни технологии за тяхното отглеждане в аквакултура“, каза още доц. д-р Елица Петрова. Добър пример в тази насока в България са добре работещите ферми за черна мида по българското крайбрежие, както и нарастващия интерес на частния бизнес за изкуствено отглеждане на различни видове мекотели. „Мерките трябва да водят до поддържане на екологичния баланс на басейна и същевременно да отговарят на нуждите на крайбрежното население, занимаващото се с рибарство, т.е. да се осигури възобновяемост и съхранение на морските ресурси в Черно море“, заяви доц. д-р Елица Петрова.\r\nМарияна ВАЛЕНТИНОВА", "date": "2017.08.13", "title": "Доц. д-р Елица Петрова, Институт по рибни ресурси-Варна: Експлоатацията на бяла мида в България е разрешена само с ръчен способ"}
{"url": "http://www.focus-news.net/news/2017/08/13/2425369/v-sredata-na-sledvashtata-sedmitsa-shte-badat-izprateni-stanovishtata-na-vsichki-branshovi-organizatsii-po-kazusa-kaliakra-obzor.html", "text": "В средата на следващата седмица ще бъдат изпратени становищата на всички браншови организации по казуса „Калиакра“. Това съобщи кметът на Каварна Нина Ставрева, която участва в среща по казуса, която се проведе в морската община с участието на министъра на околната среда Нено Димов. Ставрева заяви, че са сформирани четири работни групи за намиране на решение по казуса „Калиакра“. „Това, за което настоявахме, е да получим първичните данни за теренните проучвания, които са правени и методологията, по която е очертана територията на защитената зона. Получихме уверението на министър Димов, че ще получим тази информация“, каза кметът на Каварна. По думите ѝ друго искане е свързано с ново определяне на границите на защитените зони, както и за работа на място в Каварна на работните групи, които са сформирани по случая. „Ако първичната работа беше свършена по този начин, днес нямаше да се налага да водим този разговор и да провеждаме тази среща“, отбеляза Нина Ставрева. \r\nСлед края на срещата министър Нено Димов обясни, че следващата седмица в сряда в Министерство на околната среда и водите ще бъде проучено становището на сформираните работни групи по казуса „Калиакра. Министърът съобщи, че срещата ще бъде между експерти на министерството и представители на работните групи, за да бъде „изчистен“ планът за управление. Според него на срещата ще бъдат разграничени безспорно приемливите и неприемливите неща, ще бъдат отчетени сложните неща за разрешение. „Това ще направим с бързане, но не с прибързване, защото трябва да бъдат огледани всички варианти, така че максимален брой от хората, които са засегнати, и интересите на страната да бъдат защитени“, каза министър Димов. Той поясни, че прекартирането е процес, който не може да бъде толкова бърз, колкото привеждането в действие на плана за управление. За прекартирането ще бъдат привлечени международно признати учени, за да бъде прецизиран процесът – да се изясни спазени ли са изискванията, какво е необходимо да бъде направено още, но всичко това в средносрочен план, допълни министър Димов. Краткосрочният е върху плана за управление. \r\nПо думите на министър Нено Димов проблемът е назрявал през последните повече от 15 години. Сега е необходимо да бъде намерено решение по най-добрия начин, за да бъде защитено то от него пред ЕС. Трудността на това начинание идва от факта, че решението касае различни интереси. Предстоят разговори на министър Димов с представители на местната общност и различни заинтересовани страни по случая. Според него верният път за постигане на добро решение са изслушването и диалогът. Министър Димов подчерта, че на практика това е трябвало да започне още преди 2005-2006 година, когато е стартирано очертаването на защитените зони. Работната среща е продължение на започналия процес от предходните седмици по търсене на решение. Тя се проведе в сградата на Община Каварна се проведе при закрити за медиите врати, докато пред сградата се състоя малоброен протест в защита на хората, чийто поминък е свързан със защитената зона - „Калиакра“, комплекс „Калиакра“ и „Белите скали“. Протестът е мирен.\r\nАгенция „Фокус“ припомня: До казуса със защитената зона „Комплекс Калиакра“ се стигна след като министърът на околната среда и водите Нено Димов издаде забрана за извършване на земеделска дейност на територията й. Това предизвика протести от страна на жителите на Каварна, Шабла и Балчик, към които се присъединиха и живеещите в Несебър, Обзор, Бургас и Ахтопол. Причината за недоволството на местното население бе опасението, че забраната ще навреди на основния му поминък – земеделие, туризъм и риболов. На противоположната позиция застанаха еколози, според които хората са подведени и поминъкът им няма да бъде отнет, напротив ще бъде запазен, а целта е земеделските земи да не се застрояват. След двудневни протести премиерът Бойко Борисов обяви, че заповедта ще бъде ревизирана. \r\nВърховна административна прокуратура също се зае с това да провери заповедта на министъра на околната среда и водите, като ще му поиска копия от административната преписка по издаване на посочената заповед и от документацията за защитена зона „Комплекс Калиакра“ в т. ч. и относно начина на създаването на картен материал и координатен регистър на границата на защитената зона. На база на тези данни прокуратурата ще вземе решение за последващите си действия. Решението на МОСВ бе обяснено с риск от загуби за държавата за стотици милиони евро под формата на санкции от ЕС. Според министъра на околната среда казусът датира от 2002 година. Той обясни, че заповедта, която въведе забрани за определени дейности на територията на природно местообитание 62СО Понто-сарматски степи от защитена зона „Комплекс Калиакра“, част от европейската мрежа Натура 2000, е издадена след преговори с Европейската комисия във връзка с осъдително решение на Съда на Европейския съюз срещу България по казуса \"Калиакра\". По думите му целта на преговорите с Европейската комисия е била да се ограничат максимално щетите от недалновидни управленски решения, взети от правителството на Тройната коалиция и министър Джевдет Чакъров, които са заложили бомба със закъснител, възлагайки на зелени организации да направят картирането на земите, които ще попаднат в „Натура“, а не на реномирани научни организации, както са направили другите страни от ЕС.\r\nВ началото на тази седмица след среща в Министерски съвет между всички заинтересовани страни от проекта за интегрирания план на защитените зони в района на Калиакра стана ясно, че Заповедта, въвеждаща ограниченията в разпространението на приоритетното природно местообитание 62С0 Понто-Сарматски степи, публикувана в „Държавен вестник“ на 28 юли 2017 г. ще продължи да действа до момента, в който бъде подготвена нова заповед, координирана с кметовете и обсъдена с Брюксел.", "date": "2017.08.13", "title": "В средата на следващата седмица ще бъдат изпратени становищата на всички браншови организации по казуса „Калиакра“ (ОБЗОР)"}
{"url": "http://www.focus-news.net/news/2017/08/13/2425370/redzhep-tayip-erdogan-za-feto-shte-izbyagate-no-nie-shte-vi-presledvame.html", "text": "Турският президент Ердоган отново даде знак за предстоящи промени в партията си, пише Anadolu Agency.\r\nТой заяви, че „Партията на справедливостта и развитието“(„АК“ партия) не трябва да стагнира.\r\nТурският президент многократно потвърди, че в партията трябва да се извършат големи преустройства преди изборите през 2019-та година.\r\n„Не можем да осъдим Партията на справедливостта и развитието на стагнация в епоха, в която Турция и светът се развиват бързо“, каза президентът Ердоган.\r\nТой добави, че тези, които са „бреме“ за партията, ще бъдат отстранени. \r\nДруга тема, която Ердоган засегна бе тази за ФЕТО и предполагаемото влияние на Фетхулах Гюлен.\r\n„Където има такива, които са свързани с ФЕТО, известете ни веднага, и ние сме задължени да им покажем вратата моментално“, каза той пред тълпа от поддръжници на партията си.\r\n„Ще избягате в много страни. Ще избягате в Африка. Ще избягате, но ние ще ви преследваме. Защото не мога да толерирам разделението на нацията ми“, каза той за ФЕТО. Симеон Миланов", "date": "2017.08.13", "title": "Реджеп Тайип Ердоган за ФЕТО: „Ще избягате, но ние ще ви преследваме“"}
{"url": "http://www.focus-news.net/news/2017/08/13/2425371/bisera-borisova-psiholog-lyatoto-e-sezon-predrazpolagasht-kam-po-svobodno-povedenie-zatova-i-zachestyavat-sluchaite-na-agresiya-mezhdu-horata.html", "text": "Лятото е сезон, предразполагащ към по-свободно поведение, затова и зачестяват случаите на агресия между хората. Това каза за Радио „Фокус“ – Пирин психологът Бисера Борисова. Освен това високите температури на въздуха влияят върху целия човешки организъм както на физиологичните ни показатели, така и на нашата психика. „Всичко това е свързано с ускоряване на сърдечния ритъм, увеличаване нивата на някои хормони като тестостерон, адреналин и други, поради което ставаме по-избухливи, по-нервни, по-трудно се съсредоточаваме в ежедневието, по-разсеяни сме. Друга причина, която води до по-агресивното поведение през лятото е възможната дехидратация на организма, също така занижената физическа активност, заради по-високите температури, не ни позволява да се разтоварваме от събраното напрежение по един по-адекватен начин“, каза още Бисера Борисова. Според нея обикновено лятото е свързано с употребата на някои вещества – алкохол, опиати и то в доста големи размери, което също е предпоставка за едно по асоциално поведение. „Струпването на повече хора на едно място също може да бъде предпоставка за възникването на конфликтни ситуации, тоест по-активния социален живот, който всички ние водим през лятото“, коментира Борисова.\r\nЛивия НИНОВА", "date": "2017.08.13", "title": "Бисера Борисова, психолог: Лятото е сезон, предразполагащ към по-свободно поведение, затова и зачестяват случаите на агресия между хората"}
{"url": "http://www.focus-news.net/news/2017/08/13/2425372/bbc-svlachishte-pomete-dva-avtobusa-v-indiya-ubivayki-pone-45-dushi.html", "text": "Голямо свлачище в северните части на Индия помете два паркирали автобуса, избутвайки ги през дълбока клисура, предава BBC .\r\nПоне 45 души са загинали при този инцидент, заявиха властите. \r\nВъоръжените сили на Индия се присъединиха към спасителната операция. Пет души с тежки наранявания са спасени досега.  Симеон Миланов", "date": "2017.08.13", "title": "BBC: Свлачище помете два автобуса в Индия, убивайки поне 45 души"}
{"url": "http://www.focus-news.net/news/2017/08/13/2425373/nimh-nay-golyamo-kolichestvo-valezhi-prez-poslednoto-denonoshtie-sa-otcheteni-v-novo-selo-47-lkvm.html", "text": "Най-голямо количество валежи през последното денонощие са отчетени в Ново село, Видинско - 47 л/кв.м. Това съобщиха за Агенция \"Фокус\" от Националния институт по метеорология и хидрология (НИМХ) при БАН. В Монтана са паднали 30 л/кв.м., в Драгоман - 29 л/кв.м. 25л/кв.м. дъжд са паднали в столицата, в Лом - 24 л/кв.м., във Видин - 20 л/кв.м. 19 л/кв.м. са отчетени на вр. Рожен, а в Кюстендил са измерени 18 л/кв.м.\r\nПрез деня и през миналата нощ градушка е паднала в района на Белоградчик и София.", "date": "2017.08.13", "title": "НИМХ: Най-голямо количество валежи през последното денонощие са отчетени в Ново село - 47 л/кв.м."}
{"url": "http://www.focus-news.net/news/2017/08/13/2425146/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Турските гранични власти конфискуваха четири предназначени за Сирия дрона, скрити в камион пътуващ за южната провинция Хатай, предава Daily Sabah.\r\nПо-рано Турция обяви, че налага ограничения и по-строг контрол на граничния пункт Чилвегьозю на сирийската граница.\r\nСпоред доклади, митнически служители на Чилвегьозю са намерили летателните безпилотни апарати, след като са спрели съмнителен камион, и са претърсили ремаркето му. Дроновете са били скрити в специални кутии. Шофьорът на камиона е задържан.\r\nВластите заявиха, че ограничителните мерки ще продължат, докато групировката „Хайат Тахрир ал Шам“ продължава да контролира Идлиб.\r\n***По време на телефонен разговор с губернатора на Гуам, американският президент Доналд Тръмп му е казал, че заплахата от Северна Корея само ще увеличи броя на туристите на острова, предава The New York Times.\r\nСпоред президента Тръмп, севернокорейската ядрена заплаха ще увеличи туристическия поток в Гуам „десетократно“.\r\n„Трябва да Ви кажа, станахте известни по цял свят. Говорят за Гуам и вас. Ще се повдигнете поне десетократно без да харчите пари“, е заявил президентът на губернатор Еди Калво.\r\n*** Голямо напрежение и насилие се разрази във Вирджиния, където хиляди бели националисти, консерватори и крайнодесни се сблъскаха с контрапротестиращи, предава The Times of Israel.\r\nХиляди бели националисти, включително членове на Ку Клукс Клан се събраха в Шарлотсвил, за да протестират срещу премахването на статуята на легендарния командир от Конфедерацията генерал Роберт Лий.\r\nКонтрапротестиращи, включително членове на групировката „Блек лайвс матър“, антифашисткото движение и редица радикално леви организации, се събраха на протест срещу крайнодесните.\r\nНационалистите използваха димящи бомби, както и лютив спрей срещу контрапротестиращите крайнолеви. \r\nОт двете страни се скандираха неща като „черните животи имат значение“, „без нацисти, ККК и фашистки САЩ“, както и „кръв и земя“, \"белите животи също имат значение\".\r\nПо време на сблъсъците имаше мъже с щитове и шлемове, носещи знамената на съществувалата от 1861-ва до 1865-та Конфедерация, които въоръжени с пръчки отблъскваха нападенията на крайнолевите. Сред крайнодесните демонстранти има и местни милиции, както и ловни дружини, които носят оръжия, включително автомати.\r\n*** Наводнения и свлачища в Непал, предизвикани от проливни дъждове, убиха поне 25 души в Непал за последните два дни, пише The Straits Times.\r\nПроливните дъждове засегнаха повече от десетина области в източната част на Непал, както и някои на запад.\r\nТе са предизвикали наводнения в гъсто населени низини и котловини, които граничат с Индия, докато някои от общините в хълмистите области бяха засегнати от свлачища.\r\n„Събираме информация за загубите. Според предварителните доклади на министерството, над 25 души са загинали“, заяви говорителят на Министерството на вътрешните работи Деепак Кафле.\r\nЗаради проливните дъждове са засегнати и телефонните връзки, както и електричеството. Пътищата в южната част на страната са до голяма степен блокирани.", "date": "2017.08.13", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/08/13/2425147/predstoyashti-sabitiya-v-stranata-za-13-avgust-agentsiya-fokus.html", "text": "От 09.00 часа на Морска гара Варна ще се проведат ритуалите по тържествено издигане на военноморския флаг и присвояване на първо офицерско звание на курсантите от „Випуск 2017” на ВВМУ „Н. Й. Вапцаров”. Министърът на отбраната Красимир Каракачанов ще направи около 11.00 часа след тържествения акт по присвояване на първо офицерско звание на курсантите от „Випуск 2017“ на Висшето военноморско училище.\r\n***\r\nОт 15.00 часа в заседателната зала на Община Каварна ще се проведе среща с Нено Димов - министър на околната среда и водите. На срещата ще присъстват кмета на община Каварна Нина Ставрева, заедно с екипа си и избраните представители от засегнатите браншови сектора. \r\n***\r\nОт 11.00 часа в парк „Заимов“ ще започне детска програма на „Арт Театър”.\r\n***\r\nОт 19.00 часа в парк „Заимов“ ще се състои концерт на Александров Рагтайм Бенд.\r\n***\r\nОт 19.00 часа в Южен парк, част 3, ще се състои концерт на група Lili of the West.\r\n***\r\nОт 10.00 часа от Пристанище Бургас ще започне I-ва гонка (Бургас – Остров Св. Анастасия – Св. Влас) от XVII издание на международната регата „Кор Кароли“.\r\n***\r\nОт 09.15 часа на Морска гара Варна ще се състои военен ритуал по присвояване на първо офицерско звание на випускниците на ВВМУ „Н.Й.Вапцаров”.\r\n*** \r\nОт 11.00 часа при местността „Яза” на околовръстния път ще бъде проведено освещаване на българските бойни знамена.\r\n***\r\nОт 09.00 часа в Никополис ад Иструм продължава Международен античен римски фестивал \"Нике - играта и победата“. \r\n***\r\nОт 12.00 до 19.00 часа на видинския бряг ще пристигнат участниците в 62-ия международен гребен поход по река Дунав - ТИД 2017.  Те ще нощуват в палатков лагер до крепостта \"Баба Вида\".\r\n***\r\nОт 21.00 часа на сцената на площад „Бдинци“ пред Стамбол капия ще бъде представен спектакълът „Зорба гъркът“, част от Първия летен фестивал „Крепост на вековете“- „Баба Вида“.\r\n***\r\nОт 18.30 часа в ХГ „Христо Градечлиев“ ще се състои заключителен концерт на участниците в майсторски клас по класическа китара на д-р Столина Добрева.\r\n***\r\nОт 18.00 часа на стадион „Васил Левски“ в Карлово ще се състои футболна среща от Трета лига – Югоизточна група между итборите на ОФК „Левски“ – Карлово“ и ФК „Димитровград – 1947“. \r\n***\r\nОт 19.00 часа в парка на селото ще започне концерт на оркестър „Славей“ с ръководител Славчо Ангелов. Събитието е част от Традиционния събор Войнягово 2017.\r\n***\r\nОт 11.00 часа в манастир „Свети Лука” ще се извърши традиционно замесване на Богородичен хляб. \r\n***\r\nОт 20.00 на Градския стадион „Георги Раковски“ ще се състои финалната програма на тридневния бирфест, която ще бъде посветена на рока. Гостуват група P.I.F и местната рок-банда MIXED UP.\r\n***\r\nОт 12.00 часа жителите на Община Септември ще излязат на протест срещу кмета Марин Рачев в с. Варвара до главния път Пазарджик – Велинград – София.\r\n***\r\nОт 19.30 часа в салона на НЧ „Екзарх Стефан – 1872“ ще се състои празничен концерт с участието на гайдарска формация „Орфикус“ с ръководител Петър Янев.\r\n***\r\nОт 20.00 часа в парк „Пети октомври“ ще се проведе Музикално – театрален спектакъл „Под звездите“.", "date": "2017.08.13", "title": "Предстоящи събития в страната за 13 август (Агенция „Фокус“)"}
{"url": "http://www.focus-news.net/news/2017/08/13/2425148/138-ata-godishnina-ot-sazdavaneto-na-voennomorskite-sili-be-otbelyazana-vav-varna-obzor.html", "text": "Силният дух, храбростта, хладнокръвието и високото бойно майсторство на военните ни моряци будят възхищение и са пример за подражание. Това заяви държавният глава Румен Радев във Варна, където се включи в честванията на 138-ата годишнина от създаването на Военноморските сили на България. \"Само година след Освобождението се създават българските Военноморски сили. През годините те показаха, че са щит за нашия народ, а моряците, че са истински патриоти\", заяви президентът на тържественото събрание-концерт на ВМС. По думите на Румен Радев Военноморските сили на България издигат неуморно авторитета на страната ни пред международните ни партньори и ни доказват като надежден партньор през годините. \"Това, което постигат българските моряци на съвместни операции в НАТО, Европейския съюз и ООН, е доказателство, че те имат важна задача и принос\", каза президентът и оцени високо професионализма на ВМС в условията на динамична среда и различни интереси в региона. „В днешно време ролята на Военноморските сили нараства паралелно с нарастването на ролята и значението на Черноморската икономическа зона и в частност на изключителната икономическа зона на страната за нашия просперитет. Пример за това са бъдещите енергийни проекти в региона“, посочи още Румен Радев. Президентът призова за бързи и ефикасни решения от страна на правителството за осигуряване на съвременна бойна техника и въоръжение, нормални условия на труд и възнаграждение на Военноморските сили и Българската армия като цяло. \"Само високи интелектуални, физически и психически качества вече не са достатъчни. България се нуждае от силни Военноморски сили, които да защитават нашия суверенитет и сигурност“, категоричен бе държавният глава. \r\nМинистърът на отбраната Красимир Каракачанов заяви от своя страна, че българските военни моряци винаги са защитавали суверенитета и целостта на България. „Българският морски флот, в своята 138-годишна история, е записал славни страници. Без значение в какъв строй, без значение при кое правителство, без значение при какви обстоятелства българските военни моряци винаги са защитавали суверенитета и целостта на България, давали са всичко от себе си в името на свободна, обединена и просперираща държава“, каза още министър Красимир Каракачанов. Той отбеляза, че професията на военните моряци е тежка. „Тя изисква не само обучения, но и много лишения, на които се подлагат вашите семейства. Благодаря на всички вас и на вашите семейства. Позволете ми да поздравя за празника и пожелая на ветераните здраве и нека живеят с ясното съзнание, че са възпитали достойни наследници, които ще продължат делото и ще развиват българския морски флот. Позволете ми да поздравя и всички настоящи матроси, офицери, командири на флота и да им пожелая да носят службата с гордост, достойнство и със съзнанието, че те са обичани от българския народ и България ще разчита на тях“, заяви министърът на отбраната Красимир Каракачанов. \r\nНачалникът на отбраната генерал-лейтенант Андрей Боцев подчерта от своя страна, че българските военни моряци изпълняват с чест и достойнство всички поставени задачи. „За мен е чест да присъствам на този светъл празник - 138 години от създаването на Българския морски флот. Искам да ви предам най-сърдечни поздрави от бившето военно ръководство на Българската армия по случай вашия празник. Да ви благодаря за усилия, които полагате по изпълнение на трите мисии, да ви благодаря за отличното представяне на съвместните международни учения с нашите партньори от Алианса и от ЕС. С достойнство и чест изпълнявате всички поставени задачи. Да ви поздравя и за отличното представяне на международното учение „Бриз 2017“. Искам да благодаря на вас и вашите семейства за това, което правите, и да ви пожелая преди всичко крепко здраве и много успехи“, заяви в приветственото си слово генерал-лейтенант Андрей Боцев. \r\nКонтраадмирал Митко Петев, командир на Военноморските сили, отбеляза, че българските военни моряци са показали, че са в състояние да планират, провеждат, командват и реализират морска операция по сигурност. Той отбеляза, че българските военни моряци са спечелили обичта и признанието на всички българи. „Обич и признание, които бяха заслужени, благодарение на демонстрирания висок професионализъм, родолюбие и чувство на дълг. През изминалите три международни учения българските военни моряци показаха, че не само могат равностойно да участват в операциите на НАТО, но са и в състояние да планират, провеждат, командват и реализират морска операция по сигурност. По време на ученията българските моряци се интегрираха, а нашите невоенни партньори показаха, че Военноморските сили са търсен и желан партньор в областта на военноморската сигурност“, подчерта контраадмирал Митко Петев. \r\nВ рамките на честванията на Морска гара Варна се проведоха ритуалите по тържествено издигане на военноморския флаг и присвояване на първо офицерско звание на курсантите от „Випуск 2017” на ВВМУ „Н. Й. Вапцаров”. Офицерски пагони получиха 17 курсанти: 4 жени и 13 мъже, от специалност „Организация и управление на тактическите подразделения от ВМС” от специализации „Корабоводене” за ВМС, „Военноморски комуникационни и радиотехнически системи“ и „Корабни машини и механизми за ВМС”. По-късно през деня на Морска гара Варна военни кораби бяха отворени за посещение от гражданите и гостите на града. Вечерта се проведе тържественото събрание-концерт, посветено на празника на Военноморските сили в зала 1 на ФКЦ.", "date": "2017.08.13", "title": "138-ата годишнина от създаването на Военноморските сили бе отбелязана във Варна (ОБЗОР)"}
{"url": "http://www.focus-news.net/news/2017/08/13/2425149/afp-egipet-nakaza-meditsite-koito-sa-si-pravili-selfi-pred-katastrofiralite-vlakove.html", "text": "Министерството на здравеопазването на Египет наказа шестте медика, които си направиха „селфи“ пред останките от влаковете, които се сблъскаха, като ги премести на работа в отдалечени краища на страната. Това се случи, след като имаше вълна на възмущение в социалните мрежи, от поведението на лекарите, предаде AFP.\r\nДва влака се сблъскаха край град Александрия и в резултат от това починаха 41 души.\r\nВ социалните мрежи се появиха снимки на медицински екип, който си прави снимки тип „селфи“ пред останките на влаковете и това предизвика ярост и възмущение в социалните мрежи, като един ползвател на мрежата Туитър сподели снимка от събитието с „хаштаг“ : „съзнание в кома“.\r\nМного хора призоваха за наказание на, заклеймените като „Селфи медици“ от ползвателите на Туитър, шестима лекари.\r\nДиректорът на службата за спешна помощ на Министерството на здравеопазването на Египет Ахмед ал Ансари заяви, че персоналът на линейката е преместен в западния оазис Сива, като наказание.\r\nТой заяви, че това е било „неподходящо поведение“.\r\nПревод и редакция:", "date": "2017.08.13", "title": "AFP: Египет наказа медиците, които са си правили „селфи“ пред катастрофиралите влакове"}
{"url": "http://www.focus-news.net/news/2017/08/13/2425150/hilari-klintan-liderite-tryabva-da-sa-silni-i-reshitelni-sled-nasilieto-vav-virdzhiniya.html", "text": "Кандидатът за президент на САЩ от изборите през 2016 година Хилъри Клинтън осъди „подбуждането към омраза“, което според нея е довело до насилието в град Шарлътсвил, щата Вирджиния, по време на сблъсъците между крайно-десни националисти и контра-протестиращите либерали, анархисти и защитници на правата на черните, за които вече агенция „Фокус“ съобщи, предаде The Hill.\r\n“Сърцето ми е в Шарлътсвил днес и с всички, които бяха накарани да се чувстват несигурни в тяхната страна“, написа Клинтън в социалната мрежа Туитър. „Подбуждането към насилие, което беше причината да се стигне до тук, е истинско и достойно за осъждане, както са достойни за осъждане белите расисти по нашите улици.“\r\n„Всяка минута, в която позволяваме това да продължава, чрез мълчаливо насърчаване или бездействие е позор и е корозиращо за нашите идеали“, допълни тя.\r\nПревод и редакция:", "date": "2017.08.13", "title": "Хилъри Клинтън: Лидерите трябва да „са силни“ и решителни след насилието във Вирджиния"}
{"url": "http://www.focus-news.net/news/2017/08/13/2425151/tass-konstitutsionnoto-sabranie-na-venetsuela-prenese-regionalnite-izbori-ot-dekemvri-za-oktomvri.html", "text": "Конституционното събрание (КС) на Венецуела взе решение да пренесе от 10 декември за октомври изборите за губернатори във венецуелските щати, предаде ТАСС, позовавайки се на резолюция, обнародвана от Венецуелската информационна агенция.\r\n„Необходимо е да се укрепи мира и спокойствието, които дойдоха след изборите за КС и да не се оставя пространство, нито време, за да могат антидемократичните елементи отново да устроят насилие и престъпна дестабилизация“, се отбелязва в текста на документа. \r\nОт април до избирането на КС на 30 юли, във Венецуела се проведоха хиляди протестни манифестации против политиката на президента на страната Николас Мадуро. В резултат от избухналите сблъсъци са починали повече от 120 души, а пострадалите са хиляди.\r\nПревод и редакция:", "date": "2017.08.13", "title": "ТАСС: Конституционното събрание на Венецуела пренесе регионалните избори от декември за октомври"}
{"url": "http://www.focus-news.net/news/2017/08/13/2425152/edin-ubit-i-trideset-i-chetiri-s-naranyavaniya-sled-sblasatsite-v-amerikanskiya-grad-sharlatsvil.html", "text": "Един човек загина, а още 34 са пострадали след сблъсъците, които избухнаха в американското университетско градче Шарлътсвил, намиращо се в щата Вирджиния. Властите на щата обявиха „извънредно положение“ на територията на града, а малко след това автомобил се вряза в тълпа, което причини смъртта на един човек, а още 19 получиха наранявания. Още 15 души са пострадали в резултат от другите сблъсъци из Шарлътсвил.Агенция „Фокус“ припомня, че вчера, в градчето се събраха различни десни и националистически организации за марш наречен „Шествие за обединение на дясното“. Те проведоха факелно шествие и скандираха „Няма да ни замените“ и „Кръв и земя“.\r\nПричина за провеждането на шествието стана решението на градските власти да демонтират паметника на генерал Робърт Лий, в центъра на града. Генерал Робърт Лий е спорна фигура от миналото на САЩ, тъй като е бил водач на силите на Конфедерацията по време на гражданската война в Америка между 1861-1865 година. Тогава седем южни щати се оттеглят от федерацията Съединени Американски Щати и обявяват създаването на Южна Конфедерация, защото новоизбраният, тогава, президент Ейбрахам Линкълн слага край на робството в САЩ и дава граждански права на черното население. В резултат от войната загиват между 620 и 750 хиляди души – най-кървавата война в човешката история до тогава. В последно време доста негови паметници бяха демонтирани, а освен това се въвеждат законови мерки срещу демонстрирането на символика, свързана с Конфедерацията. \r\nТова, изглежда, преля чашата за много бели мъже, обикновено от средната класа, които са и основният електорат на Републиканската партия.\r\nОт своя страна, контра-протестиращите либерали, анархисти и цветнокожи са ядрото на избирателите на Демократическата партия на САЩ, заедно с университетската интелигенция от щатите по атлантическото и тихоокеанското крайбрежие на страната.\r\nВ събота (12.08) отново бе организирана демонстрация на десните сили в центъра на Шарлътсвил, която веднага бе обявена за незаконна от властите на града, но този път насреща се бяха организирали различни леви групи – анархисти, защитници на правата на черните, анти-фашисти и либерали. \r\nДвете групи се провокираха едни други и се сблъскаха хаотично из целия район на центъра на градчето. Замеряха с различни предмети, пръскаха се с лютив газ и разменяха различни обидни скандирания. В крайна сметка губернаторът на Вирджиния обяви извънредно положение в града. Националната гвардия раздели биещите се и заедно с полицията отцепи целия център. \r\nТочно след това се случи инцидента с автомобила, който се вряза в група контра-протестиращи и причини смъртта на един човек, а още 19 получиха наранявания. Други 15 души получиха наранявания по време на другите сблъсъци из града.\r\nМеждурасовото и идеологическото напрежение в САЩ за пореден път ескалира, след ексцесиите във Фъргюсън, Далас и др. и едва ли призивите за обединение, от страна на президента Доналд Тръмп и други представители на властите, ще имат някакъв ефект, в разкъсваната от противоречия и неравенство страна, в която около 43 милиона души получават купони за храна, а в същото време е родина на голяма част от най-богатите хора и компании на планетата.", "date": "2017.08.13", "title": "Един убит и тридесет и четири с наранявания, след сблъсъците в американския град Шарлътсвил"}
{"url": "http://www.focus-news.net/news/2017/08/13/2425153/tol-sistemata-darzhavna-ako-protsedurata-ne-startira-v-ponedelniki-obzor.html", "text": "Въвеждането на ТОЛ система за тежкотоварните автомобили може да бъде изпълнено от държавата, ако в понеделник процедурата за избор на изпълнител отново не стартира. Това стана ясно от думите на премиера Бойко Борисов при посещението му във Варна, където той присъства на официалния старт на ремонта на бул. \"Васил Левски\". Според него забавянето се прави умишлено, а в същото време държавата губи по 1,5 млн. лв. на ден от това, че системата още не е заработила. „Ако и този път не успеем, правим я държавна и почваме да изграждаме. Тогава превозните средства над 3,5 тона, които всъщност най-рушат пътищата, ще плащат най-много. Няма да има никакъв проблем за обикновения човек“, категоричен бе премиерът. По думите му със средствата, които сега се губят, заради липсата на системата, би могло значително да се подобри пътната инфраструктура в страната и да се ремонтират някои от ключовите обекти.\r\nАгенция „Фокус“ припомня: Стартът на ТОЛ системата се бави вече 2 години, заради непрестанното обжалване на обществената поръчка за избор на изпълнител. Очаква се изграждането й да струва около 200 милиона лева и да въведе по-справедливо заплащане за преминаване на тежкотоварните автомобили през магистралите на страната. Идеята за въвеждането на такси на база големината и километрите, които изминават ТИР-овете, датира от 2015 година. На следващата бе обявена и обществената поръчка за изграждането на ТОЛ системата. Заради десетките жалби и обжалвания по нея, преди месец Министерството на регионалното развитие и благоустройството се закани да сезира компетентните органи и да внесе насрещен иск за пропуснати ползи. Тогава министър Нанков уточни, че са внесени 6 оферти за участие в процедурата, а пред Комисията за защита на конкуренцията са образувани общо 14 производства по жалби срещу актове, действия и бездействия на възложителя, докато пред Висшия административен съд са образувани 11 производства по актове на КЗК. Той отбеляза, че пътният сектор у нас се издържа основно от лекотоварните автомобили, но целта е чрез внедряването на новия модел за събиране на такси да се създаде устойчива и самофинансираща се пътна инфраструктура.", "date": "2017.08.13", "title": "ТОЛ системата – държавна, ако процедурата не стартира в понеделник? (ОБЗОР)"}
{"url": "http://www.focus-news.net/news/2017/08/13/2425154/afp-broykata-na-zaginalite-ot-sblasatsite-v-sharlatsvil-dostigna-do-trima-dushi.html", "text": "Загиналите в резултат от сблъсъците в Шарлътсвил са трима, според служител на властите в градчето, цитиран от AFP.\r\n“Имаше хора, които пристигнаха тук за да предизвикат хаос и насилие, което предизвика смъртта на трима души в град Шарлътсвил“, заяви Морис Джоунс, по време на пресконференция.\r\nПревод и редакция:", "date": "2017.08.13", "title": "AFP: Бройката на загиналите от сблъсъците в Шарлътсвил достигна до трима души"}
{"url": "http://www.focus-news.net/news/2017/08/13/2425155/the-hill-senatori-i-kongresmeni-ot-republikanskata-partiya-napadnaha-donald-tramp-zaradi-sblasatsite-v-sharlatsvil.html", "text": "Депутати от Републиканската партия на САЩ нападнаха президента на страната Доналд Тръмп, заради заявленията му относно сблъсъците в град Шарлътсвил, щата Вирджиния, като един от сенаторите дори настоя президента да нарече събитията „терористична атака от бели фанатици“, предаде The Hill.\r\n“Г-н Президент – трябва да назоваваме злото с името му. Това бяха бели фанатици и това беше домашен тероризъм“, написа в Туитър Кори Гарднър, Сенатор избран от щата Колорадо.\r\nКъм него се присъедини Сенаторът от Флорида Марко Рубио.\r\n„Много е важно страната да чуе как Доналд Тръмп описва събитията в Шарлътсвил, като такива, каквито са – терористична атака от бели фанатици“, написа той в Туитър.\r\nВторият по ранг Сенатор от Републиканската партия – Орин Хатч, заяви, че неназоваването на нео-нацистите с истинското им определение е обидно лично за него, зарад смъртта на неговия брат по време на Втората световна война.\r\n„Трябва да наричаме злото, със собственото му име. Брат ми не даде живота си в борбата с Хитлер, за да се разпространяват нацистки идеи тук у дома.“, туитна Хатч.\r\nТръмп осъди „нечуваните“ сблъсъци на расова основа в Шарлътсвил, Вирджиния, но избегна да хвърли вината на някоя конкретна група, като вместо това каза, че омразата „и от двете страни“ е причина за събитията.\r\nСенатор Чък Грасли, който е начело на Юридическата комисия на Сената, също коментира събитията в Туитър, като заяви, че белите националисти са осъществили домашен тероризъм.\r\n„Това, което „белите националисти“ правят в Шарлътсвил е домашен тероризъм, който не може да бъде толериран повече“, заяви Грасли.\r\nПревод и редакция:", "date": "2017.08.13", "title": "The Hill: Сенатори и конгресмени от Републиканската партия нападнаха Доналд Тръмп, заради сблъсъците в Шарлътсвил"}
{"url": "http://www.focus-news.net/news/2017/08/13/2425156/afp-ednata-zhertva-ot-sblasatsite-v-sharlatsvil-e-32-godishna-zhena-oshte-nyama-informatsiya-za-drugite-dva-smartni-sluchaya.html", "text": "Както вече агенция „Фокус“ съобщи, един човек загина, а още 19 бяха ранени, след като автомобил се вряза в група контра-протестиращи в американското градче Шарлътсвил. Изясни се, че жертвата е 32-годишна жена, която е пресичала улицата, по времето, когато се е случило нападението, извършителят е задържан от органите на реда, предава AFP, позовавайки се на изказване на началникът на полицията в Шарлътсвил – Ал Томас.\r\nШофьорът на автомобила, който се вряза в тълпата е мъж, който е задържан от полицията, която третира случая като „умишлено убийсто“, заяви Томас.\r\nВсе още няма информация за причините за смъртта на другите двама покойници.\r\nДо този момент има три смъртни случая, а още 35 са получили наранявания.\r\nПревод и редакция:", "date": "2017.08.13", "title": "AFP: Едната жертва от сблъсъците в Шарлътсвил е 32-годишна жена, още няма информация за другите два смъртни случая"}
{"url": "http://www.focus-news.net/news/2017/08/13/2425157/las-vegas-rj-dva-ot-smartnite-sluchai-v-sharlatsvil-sa-prichineni-ot-padane-na-helikopter-kray-grada.html", "text": "Два, от трите смъртни случая в Шарлътсвил, са причинени от падането на полицейски хеликоптер. Както агенция „Фокус“ вече съобщи, в резултат от врязване на автомобил в група от контра-протестиращи загина един човек и пострадаха още около 20, предаде Las Vegas Review Journal, позовавайки се на информация от местната полиция.\r\nПолицейски хеликоптер е катастрофирал недалеч от града, като пилота му и пътник са загинали, и двамата полицейски служители. От полицията считат, че случая е свързан със сблъсъците в центъра на градчето, но не изясниха каква точно е връзката.\r\nПревод и редакция:", "date": "2017.08.13", "title": "Las Vegas RJ: Два от смъртните случаи в Шарлътсвил са причинени от падане на хеликоптер край града"}
{"url": "http://www.focus-news.net/news/2017/08/13/2425158/the-hill-dzho-baydan-razkritikuva-donald-tramp-zaradi-vsichki-strani-spored-nego-ima-samo-edna-strana.html", "text": "Бившият Вицепрезидент на САЩ Джо Байдън коментира в социалната мрежа Туитър изказването на президента на страната Доналд Тръмп, че „и двете страни“ са виновни за насилието, избухнало в американското градче Шарлътсвил, щата Вирджиния. Според него „Има само една страна“, предаде The Hill.\r\n“Има само една страна #Шарлътсвил“, написа Байдън в Туитър.\r\nПрезидентът Тръмп отказа да октрои десните демонстранти, които се събраха в Шарлътсвил, за да протестират срещу демонтирането на паметника на генерал Робърт Лий, когато осъждаше избухналото насилие.\r\nПревод и редакция:", "date": "2017.08.13", "title": "The Hill: Джо Байдън разкритикува Доналд Тръмп заради „всички страни“, според него „има само една страна“"}
{"url": "http://www.focus-news.net/news/2017/08/13/2425159/the-hill-donald-tramp-izrazi-saboleznovaniyata-si-za-zhertvite-v-sharlatsvil.html", "text": "Президентът на САЩ изрази съболезнованията си за трите жертви в Шарлътсвил, които умряха след като в градчето се разразиха сблъсъци между десни и леви групи, предаде The Hill.\r\nГубернаторът на Вирджиния Тери МакАулиф (От Демократическата партия) потвърди, че най-малко трима души са починали.\r\nЕдин от тримата умря, след като автомобил се вряза в група контра-протестиращи. Двете други жертви са служители на Полицейския департамент на щата Вирджиния, които са се разбили с хеликоптер.\r\n„Дълбоки съболезнования за семействата и колегите на полицаите от управлението в щата Вирджиния, които починаха днес. Вие всички сте сред най-добрите, които страната е произвела“, написа Тръмп в Туитър.\r\n„Съболезнования за семейството на младата жена, която беше убита днес и пожелания за бързо оздравяване на контузените в Шарлътсвил, Вирджиния. Много тъжно!“, написа Тръмп, малко по-късно, отново в Туитър.\r\nПревод и редакция:", "date": "2017.08.13", "title": "The Hill: Доналд Тръмп изрази съболезнованията си за жертвите в Шарлътсвил"}
{"url": "http://www.focus-news.net/news/2017/08/13/2425160/premierat-boyko-borisov-dade-start-na-razshirenieto-na-bul-vasil-levski-vav-varna-koyto-shte-oblekchi-znachitelno-trafika-v-grada-obzor.html", "text": "Министър-председателят Бойко Борисов даде старт на разширението на бул. „Васил Левски“ във Варна, който ще облекчи значително трафика в града. Проектът е на стойност 75 млн. лв., които ще бъдат осигурени от правителството. Заедно с него бяха министрите Владислав Горанов, Николай Нанков, Ивайло Московски, както и вицепремиерът Красимир Каракачанов. Събитието уважи Варненският и Великопреславски митрополит Йоан, който пожела успех на ремонтните дейности. Кметът на общината Иван Портних подчерта, че изграждането на бул. „Васил Левски“ е най-мащабният проект след изграждането на Аспаруховия мост, който се реализира в града. Той благодари на премиера и на правителството за подкрепата им за разрешаването на големия проблем с трафика. Проектът обхваща района от кръстовището на бул. „Васил Левски“ с ул. „Подвис“ и ул. „Брегалница“, до крайбрежната ул. „Девня“. Предвижда се разширяване на булеварда, който ще стане с две платна с по три ленти, и с две локални платна с по две ленти. Ще бъдат изградени 6 рампи за влизане и излизане от булеварда към обслужващите платна. Пресичането на ул. „Прилеп“, бул. „Цар Освободител“, бул. „Сливица“, бул. „Вл. Варненчик“ и ул. „Кракра“ ще се осъществява на различни нива, като бул. „Левски“ ще преминава под тях. Така той ще изпълнява предназначение на скоростно трасе. Вторият инфраструктурен проект, подкрепен от правителството, е изграждане на продължение на бул. \"Сливница\" - в участъка между бул. \"Янош Хуняди\" и бул. \"Атанас Москов\", както и качване на АМ \"Хемус“. Целта е извеждане на тежкотоварния трафик от магистралата директно към пристанището. Министър-председателят обясни, че се проектират 4-те лота на \"Хемус\". По думите му във Варна няма да бъде допусната грешката с Бургас, където автомагистрала \"Тракия\" е влязла в сърцето на града и след това е трябвало да бъдат правени обходи. Сега във Варна от кмета и от Общинския съвет зависи колко бързо ще бъдат направени необходимите отчуждителни процедури, за да стартира този проект и тежкотоварния трафик да бъде извеждан още в началото на града към пристанището, каза премиерът. Бойко Борисов коментира и проекта за нов образователен център, който също ще получи финансиране от държавата – т. нар. кампус, който предвижда и нова сграда на Математическата гимназия. По-късно премиерът присъства и на началото на ремонтните дейности на ул. \"Мара Тасева\" в кв. \"Аспарухово\" във Варна, който е първият пътен инфраструктурен обект от инвестиционната програма на Община Варна по Оперативна програма \"Региони в растеж\". Строителството, което е на стойност около 6 млн. лв., предвижда реконструкция на трасето в обхват от бул. „Първи май” до бул. „Народни будители”, с изграждане на пешеходни пасарелки, скатно залесяване на брега канал море-езеро, изграждане на детски площадки, зони за отдих, атракциони, спортни площадки и велоалеи, обясни кметът на Варна Иван Портних. Той отново благодари на премиера за подкрепата на правителството за район „Аспарухово“ – за изграждането на охранителните канали, за терена на „Рибни ресурси“, както и за съвместната работа по проекта за новото рибарско пристанище. Премиерът заяви, че ролята на правителството е да осигури финансиране, след което се проектира, а персоналната отговорност за обектите е на кмета. Борисов подчерта, че правителството ще помогне и за Аспаруховия мост, който не е виждал основен ремонт от построяването си. „Хората виждат, че им се случват нещата и все повече искат“, каза Бойко Борисов и допълни, че с тези проекти Варна вече изпреварва Бургас. Министърът на финансите Владислав Горанов отбеляза, че за Варна ще бъдат осигурени 85 млн. лв. до средата на следващата година, а за останалите средства до 126 млн. лв., заедно с кмета се водят разговори с Европейската инвестиционна банка, която предоставя безлихвени дългосрочни кредити за целия пакет от проекти.", "date": "2017.08.13", "title": "Премиерът Бойко Борисов даде старт на разширението на бул. „Васил Левски“ във Варна, който ще облекчи значително трафика в града (ОБЗОР)"}
{"url": "http://www.focus-news.net/news/2017/08/13/2425161/bivshiyat-lider-na-kkk-deyvid-dyuk-kam-donald-tramp-belite-amerikantsi-te-napraviha-prezident.html", "text": "Бившият лидер на Ку Клукс Клан Дейвид Дюк иска от Доналд Тръмп да помни кой го е направил президент, след като обитателят на Белия Дом осъди насилието в град Шарлътсвил, щата Вирджиния, пише The Washington Examiner.\r\n“Бих те посъветвал да се огледаш добре в огледалото и да помниш, че Белите Американци те поставиха на президентското кресло, а не радикалните левичари“, написа Дюк в Туитър.\r\nКакто вече агенция „Фокус“ информира, Доналд Тръмп осъди насилието в Шарлътсвил, но хвърли вината върху двете страни. Той не открои „белите фанатици“, въпреки че много политици го призоваха да го направи. Тръмп напусна пресконференцията, без да отговаря на забележките на репортери, че „белите фанатици“ го подкрепят.\r\nПревод и редакция:", "date": "2017.08.13", "title": "Бившият лидер на ККК Дейвид Дюк към Доналд Тръмп: Белите американци те направиха президент"}
{"url": "http://www.focus-news.net/news/2017/08/13/2425162/bivshiyat-velik-drakon-na-ku-kluks-klan-deyvid-dyuk-za-tova-glasuvahme-za-donald-tramp.html", "text": "Бившият Велик Дракон на Ку Клукс Клан Дейвид Дюк беше в Шарлътсвил, щата Вирджиния и участва в безредиците, избухнали в малкото университетско градче, за които вече агенция „Фокус“ информира. Той беше разпознат от репортери и коментира развиващите се събития, като заяви, че той и другите крайно-десни демонстранти са „решени да си върнат страната“, предаде Vox.\r\n„Ние сме решени да си върнем страната“, заяви Дюк, като нарече марша „Обедини дясното“, „повратна точка“. \r\n„Ние ще изпълним обещанието на Доналд Тръмп. Това е причината да му повярваме. Това е причината да гласуваме за него, защото той каза, че ще ни върне страната обратно.“, заяви той.\r\nПревод и редакция:", "date": "2017.08.13", "title": "Бившият Велик Дракон на Ку Клукс Клан Дейвид Дюк: За това гласувахме за Доналд Тръмп"}
{"url": "http://www.focus-news.net/news/2017/08/13/2425163/vox-donald-tramp-hvarli-vinata-varhu-dvete-strani-uchastvashti-v-konflikta-v-sharlatsvil.html", "text": "В изявление, преди предвиденото подписване на закон за Ветераните, президентът на САЩ Доналд Тръмп коментира събитията в университетското градче Шарлътсвил, щата Вирджиния, за които агенция „Фокус“ подробно информира. Според него „и двете страни“ са отговорни за избухналото насилие, което доведе до смъртта на трима души, предаде VOX.\r\nЕто как Доналд Тръмп започна изявлението си:\r\n„Следим от близо ужасяващите събития, които се развиват в Шарлътсвил, Вирджиния. Ние осъждаме, с възможно най-силните думи, тази нечувана демонстрация на омраза, фанатизъм и насилие от много страни, от много страни.“\r\n„Това продължава от много време в нашата страна. Нито Доналд Тръмп, нито Барак Обама е виновен, това продължава от много, много време. Това няма място в Америка.“\r\n„Това, което е жизнено важно в момента, е да бъде възстановен законовия порядък и да бъдат защитени животите на невинните хора. Нито един гражданин не трябва да се страхува за безопасността и сигурността в нашето общество. И нито едно дете не трябва да се опасява да излезе навън, да си играе или да бъде с родителите си и да си прекарва добре.“\r\nПревод и редакция:", "date": "2017.08.13", "title": "VOX: Доналд Тръмп хвърли вината върху двете страни участващи в конфликта в Шарлътсвил"}
{"url": "http://www.focus-news.net/news/2017/08/13/2425164/gubernatorat-na-shtata-virdzhiniya-kam-belite-konservatori-nie-sme-po-silni-ot-vas-nyama-myasto-za-vas-v-amerika.html", "text": "Тери МакАулиф, Губернатор на щата Вирджиния, изпрати съобщение до крайно-десните бели консерватори, чийто марш „Обедини дясното“ предизвика масови безредици в град Шарлътсвил, щата Вирджиния, които доведоха до човешка жертва и наранявания на десетки. Той ги предупреди, че „няма да успеят“ и им каза, че „няма място за тях в Америка“, предаде Raw Story.\r\nНа пресконференция, свикана заради събитията в Шарлътсвил, той първо благодари на служителите на реда и духовните лица, след което се впусна в атака срещу участниците в марша „Обедини дясното“.\r\n„Отидете си вкъщи“, заяви МакАулиф. „Вие не сте желани в тази велика общност. Засрамете се.“\r\nТой продължи:\r\n„Вие претендирате, че сте патриоти, но сте всичко друго, но не и патриоти. Искате да говорите за патриоти, за Томас Джеферсън и Джордж Вашингтон, които основаха нашата държава. Ако искате да мислите за патриоти, то помислете за младите мъже и жени, които носят цветовете на нашата страна. Из целия свят те поставят живота си под заплаха. Те са патриоти. Вие не сте.“\r\n„Вие дойдохте днес тук, за да наранявате хора и наранихте хора. Моето послание е ясно. Ние сме по-силни от вас. Вие направихте нашата общност по-силна. Няма да упеете. Няма място за вас тук, няма място за вас в Америка.“\r\nПревод и редакция:", "date": "2017.08.13", "title": "Губернаторът на щата Вирджиния към белите консерватори: Ние сме по силни от вас. Няма място за вас в Америка"}
{"url": "http://www.focus-news.net/news/2017/08/13/2425165/konstantin-kosachev-otvarna-na-polsha-dumite-na-vashchikovski-sa-beznravstvni-i-antiistoricheski.html", "text": "Председателят на комисията по международни дела към Съвета на Руската федерация Константин Косачев нарече „безнравствени и антиисторически“ думите на Министъра на външните работи на Полша Витолд Вашчиковски, който хвърли вината за разпалването на Втората световна война върху СССР, предаде РИА Новости, позовавайки се на интервю на Косачев за RT.\r\n„Властите във Варшава се опитват да се представят, като едва ли не единствената жертва на Втората световна война, докато другите страни са безучастни наблюдатели или агресори“, заяви Косачев.\r\n„…Да прехвърляш болестта от болната глава на здравата, опитвайки се да възложиш на СССР, в еднаква степен с хитлеристка Германия, отговорността за началото на Втората световна война – това е безнравствено, безотговорно и антиисторическо“, подчерта той.\r\nПревод и редакция:", "date": "2017.08.13", "title": "Константин Косачев отвърна на Полша: Думите на Вашчиковски са „безнравствни и антиисторически“"}
{"url": "http://www.focus-news.net/news/2017/08/13/2425166/pol-rayan-beliyat-fanatizam-e-chuma.html", "text": "Говорителят на Конгреса на САЩ Пол Райън ( Републиканец, избран от Уисконсин ) осъди белия фанатизъм, след сблъсъците в Шарлътсвил, Вирджиния, за които вече агенция „Фокус“ информира, предаде The Hill.\r\n„Сърцата ни са с жертвите. Белият фанатизъм е чума. Трябва да се борим с тази омраза и тероризъм и да победим“, написа той в Туитър.\r\nПревод и редакция:", "date": "2017.08.13", "title": "Пол Райън: Белият фанатизъм е чума"}
{"url": "http://www.focus-news.net/news/2017/08/13/2425167/otkriha-roditelite-na-ostavenoto-v-stolichniya-zapaden-park-8-mesechno-momichentse-obzor.html", "text": "Откриха родителите на оставеното в столичния „Западен парк“ 8-месечно момиченце. Детето беше намерено в петък. На място веднага бяха изпратени патрули от Трето РУ-СДВР и екип на „Бърза помощ“. След обстоен преглед медиците установиха, че детето е в добро здравословно състояние. То е настанено в „Специализираната болница за лечение по детски болести - проф. д-р Ив. Митев”-София, където лекарски екип се грижи за него през цялата вечер. „Става въпрос за сравнително добре гледано бебе“, коментира д-р Михаил Желязков, лекар от болницата. Още на следващия ден бяха установени родителите на момиченцето – биологичният баща бе разпитан от полицията, а майката продължава да се издирва. Пред журналисти бащата заяви, че тя е на 18 години и има още едно дете от друг мъж. Той каза още, че не е знаел за намеренията ѝ да изостави 8-месечното бебе, тъй като двамата не живеят заедно. Бащата живее в кв. „Христо Ботев“ и увери, че има условия да гледа детето.Това е вторият случай на изоставено дете в София. На 30 юли на детска площадка в кв. „Младост-1“ беше намерено момче на около 3 месеца. Грижите за детето бяха поети от Държавната агенция за закрила на детето, а майката бе привлечена като за това, че е оставила тримесечното си бебе без надзор. Междувременно стана ясно, че 38-годишната жена е подала заявление за реинтеграция на детето си, а експертите са я консултирали за възможностите за подкрепа за повишаване на родителския капацитет и са й предложили съдействие за регистрация в бюрото по труда и намиране на работа.\r\nЦветилена СИМЕОНОВА", "date": "2017.08.13", "title": "Откриха родителите на оставеното в столичния „Западен парк“ 8-месечно момиченце (ОБЗОР)"}
{"url": "http://www.focus-news.net/news/2017/08/13/2425168/the-telegraph-velikobritaniya-nyama-da-ostane-v-es-prez-zadnata-vrata-spored-ministri.html", "text": "Великобритания няма да остане в Европейския съюз през „задната врата“ и ще напусне изцяло единния пазар и митническия съюз, след Брекзит през 2019 г., заявиха в съвместна статия Британският финансов министър Филип Хамънд и Британският министър на търговията Лиам Фокс, пише The Telegraph.\r\nСлед лято на горчиви вътрешни борби в кабинета, двамата, изглежда, са заровили томахавката и излезнаха с взаимно обещание, че ще има транзитен период след излизането от ЕС.\r\nВ материала, написан за Телеграф, министрите – представляващи двата лагера (за оставане и напускане на ЕС) в Консервативната партия – заявиха, че ще има „определен срок“ на транзитен период, който има за цел да избегне падане от „ръба на скалата“, което може да навреди на бизнеса в страната.\r\nВъпреки, че те не казват колко ще е дълъг този период, министрите подчертават, че това няма да е опит за оставане в ЕС през „задната врата“.\r\nПревод и редакция:", "date": "2017.08.13", "title": "The Telegraph: Великобритания няма да остане в ЕС през задната врата, според министри"}
{"url": "http://www.focus-news.net/news/2017/08/13/2425169/the-guardian-nashestvieto-na-irak-v-kuveyt-e-izpolzvano-ot-obedinenoto-kralstvo-za-da-uvelichi-prodazhbite-na-orazhiya.html", "text": "Правителството на Великобритания е гледало на нашествието на Ирак в Кувейт през 1990 година, като на „несравнима възможност“ за продаване на оръжия на държави от региона на Персийския залив, пише The Guardian, позовавайки се на декласифицирани документи от Националния архив на Обединеното Кралство.\r\nПубликуваните документи разкриват, как по време на развитието на събитията преди войната в Залива, министри и други служители на правителството са се мъчили да осигурят на британските производители на оръжия предимство, при очакваното увеличение на търсенето на военна техника.\r\nДокументите включват секретни резюмета от брифинги на Алън Кларк, тогава Министър на отбраната на Великобритания, до премиера Маргарет Татчър, от неговата обиколка на страните от Персийския залив в навечерието на войната. Усилията на правителството са били насочени към спечелването на дивиденти. Войната е осигурила чувствително увеличение на търсенето на оръжия в региона и е помогнало за отглеждането на силни връзки, които продължават и до днес.\r\nЗа следващото десетилети, след войната, Великобритания се нарежда на второ място като износител на оръжия в света, след САЩ.\r\nВ писмо с гриф „секретно“, написано на 19 август 1990 година, няколко дни, след като войската на Саддам Хюсеин нахлува в Кувейт, Кларк е написал до Татчър, че очаква отговорът на САЩ и техните съюзници да бъде „несравнима възможност“ за продажба на оръжия и военна техника.\r\nПревод и редакция:", "date": "2017.08.13", "title": "The Guardian: Нашествието на Ирак в Кувейт е използвано от Обединеното Кралство за да увеличи продажбите на оръжия"}
{"url": "http://www.focus-news.net/news/2017/08/13/2425170/cbs-news-barak-obama-tsitira-nelsan-mandela-vmesto-da-napravi-komentar-za-sharlatsvil.html", "text": "Бившият президент на САЩ Барак Обама пусна серия от три съобщения в туитър с цитат от Нелсън Мандела, след изблиците на насилие в Шарлътсвил, Вирджиния, за които вече агенция „Фокус“ подробно информира, предаде CBS News.\r\n„Никой не се е родил с омраза към друг човек, заради цвета на кожата му или това от къде идва, или религията му... Хората трябва да се научат да мразят, и ако те могат да се научат да мразят, то те могат да бъдат научени да обичат... Защото любовта е по-естествена за човешкото сърце от омразата“, написа Обама.\r\nПревод и редакция:", "date": "2017.08.13", "title": "CBS News: Барак Обама цитира Нелсън Мандела, вместо да направи коментар за Шарлътсвил"}
{"url": "http://www.focus-news.net/news/2017/08/13/2425171/the-hill-kmet-na-grad-v-shtata-kentaki-anonsira-che-shte-premahne-statui-na-konfederatsiyata-zaradi-sharlatsvil.html", "text": "Кметът на Лексингтън, щата Кентъки Джим Грей обяви, че ще ускори реализацията на плановете си да премахне статуи на Конфедерацията от ключови места в града, заради насилието, за което според него са виновни белите фанатици, в Шарлътсвил, предаде The Hill.\r\n“Ще предприема действия да премахна статуите на Конфедерацията. Изследвахме ситуацията внимателно и се посъветвахме с много от гражданите ни“, написа той в Туитър.\r\n„Трагичните събития в Шарлотсвил днес, ускориха анонса, който имах предвид да направя следващата седмица“, добави Грей.\r\nПревод и редакция:", "date": "2017.08.13", "title": "The Hill: Кмет на град в щата Кентъки анонсира, че ще премахне статуи на Конфедерацията, заради Шарлътсвил"}
{"url": "http://www.focus-news.net/news/2017/08/13/2425172/the-daily-express-pravitelstvoto-na-velikobritaniya-poiska-poddrazhka-ot-shotlandiya-za-brekzit.html", "text": "Правителството на Шотландия ще бъде помолено да подпише нова сделка с Лондон, относно засилването на правомощията на Единбург, за да засили поддръжката му за Брекзит, пише The Daily Express.\r\nСпоред изданието, Никола Стърджън, която е твърдо про-европейски настроена, ще води отчаяна борба, за да остане Шотландия в ЕС – срещу демократичното желание на британците.\r\nДокато тя планира поредната кампания за независимост, в Шотландия очакват предложение за нова сделка, за правомощията на Единбург.\r\nПредложението ще бъде направено преди да се подпише закона за отделяне на европейското законодателство от британското.\r\nПревод и редакция:", "date": "2017.08.13", "title": "The Daily Express: Правителството на Великобритания поиска поддръжка от Шотландия за Брекзит"}
{"url": "http://www.focus-news.net/news/2017/08/13/2425173/pr.html", "text": "Великобритания няма да остане в Европейския съюз през „задната врата“ и ще напусне изцяло единния пазар и митническия съюз, след Брекзит през 2019 г., заявиха в съвместна статия Британският финансов министър Филип Хамънд и Британският министър на търговията Лиам Фокс, пише The Telegraph.\r\nСлед лято на горчиви вътрешни борби в кабинета, двамата, изглежда, са заровили томахавката и излезнаха с взаимно обещание, че ще има транзитен период след излизането от ЕС.\r\nВ материала, написан за Телеграф, министрите – представляващи двата лагера (за оставане и напускане на ЕС) в Консервативната партия – заявиха, че ще има „определен срок“ на транзитен период, който има за цел да избегне падане от „ръба на скалата“, което може да навреди на бизнеса в страната.\r\nВъпреки, че те не казват колко ще е дълъг този период, министрите подчертават, че това няма да е опит за оставане в ЕС през „задната врата“.\r\n*** Правителството на Великобритания е гледало на нашествието на Ирак в Кувейт през 1990 година, като на „несравнима възможност“ за продаване на оръжия на държави от региона на Персийския залив, пише The Guardian, позовавайки се на декласифицирани документи от Националния архив на Обединеното Кралство.\r\nПубликуваните документи разкриват, как по време на развитието на събитията преди войната в Залива, министри и други служители на правителството са се мъчили да осигурят на британските производители на оръжия предимство, при очакваното увеличение на търсенето на военна техника.\r\nДокументите включват секретни резюмета от брифинги на Алън Кларк, тогава Министър на отбраната на Великобритания, до премиера Маргарет Татчър, от неговата обиколка на страните от Персийския залив в навечерието на войната. Усилията на правителството са били насочени към спечелването на дивиденти. Войната е осигурила чувствително увеличение на търсенето на оръжия в региона и е помогнало за отглеждането на силни връзки, които продължават и до днес.\r\nЗа следващото десетилети, след войната, Великобритания се нарежда на второ място като износител на оръжия в света, след САЩ.\r\nВ писмо с гриф „секретно“, написано на 19 август 1990 година, няколко дни, след като войската на Саддам Хюсеин нахлува в Кувейт, Кларк е написал до Татчър, че очаква отговорът на САЩ и техните съюзници да бъде „несравнима възможност“ за продажба на оръжия и военна техника.\r\n*** Правителството на Шотландия ще бъде помолено да подпише нова сделка с Лондон, относно засилването на правомощията на Единбург, за да засили поддръжката му за Брекзит, пише The Daily Express.\r\nСпоред изданието, Никола Стърджън, която е твърдо про-европейски настроена, ще води отчаяна борба, за да остане Шотландия в ЕС – срещу демократичното желание на британците.\r\nДокато тя планира поредната кампания за независимост, в Шотландия очакват предложение за нова сделка, за правомощията на Единбург.\r\nПредложението ще бъде направено преди да се подпише закона за отделяне на европейското законодателство от британското.", "date": "2017.08.13", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/08/13/2425174/mediaite-mayk-hakabi-zashtiti-donald-tramp-za-komentarite-mu-za-sharlatsvil.html", "text": "Бившият Губернатор на щата Арканзас в САЩ и основна фигура в Републиканската партия, Майк Хъкаби, защити президента Доналд Тръмп, за коментарите направени от него по отношение на събитията в Шарлътсвил, щата Вирджиния, за които „Фокус“ вече подробно информира. Тръмп понесе сериозни критики, за това, че не е посочил като виновници крайно-десните бели консерватори, а бившият губернатор го защити в телевизионно интервю, предадено от mediaite.\r\nТой започна с това, че в него има „специално отрицание“ за белите фанатици.\r\n„Отчасти понеже съм бял, отчасти понеже съм виждал това зло и изпълнено с омраза отношение, което поставя някои хора над другите. Като вярващ християнин, аз съм особено засегнат, защото всеки, който вярва в Библията, трябва да приеме, че няма начин Господ да поставя някои хора над други, както е написано, Той не обича някои хора, повече от други, заради цвета на кожата им, заради връзките им, дори с Него.“\r\nНа въпрос на журналиста, дали критиките срещу Тръмп са само на „мразещи Тръмп“, които „търсят всякакви прични за да му се нахвърлят“, той отговори:\r\n„Изглежда, че повечето от тях са точно такива, незнам какво точно очакват да направи президента. В момента, в който той направи своя коментар, водачът на автомобила дори още не беше идентифициран.“\r\n„И какво очакваха да каже? Трябваше ли да направи това, което Барак Обама направи – да излезе със заключение и да вземе решение, като това във Фергюсън, Мисури, което се оказа напълно погрешно? Президентът трябва да е внимателен в ходовете си. Помислих си, че това, което той осъди, е това, което ние всички можехме да осъдим веднага и това е насилието, автомобила, който беше управляван от страхливец, който се вряза в невинни хора, за да се опита да ги убие. И той осъди това! Какво друго трябваше да направи в този момент?“\r\nПревод и редакция:", "date": "2017.08.13", "title": "Mediaite: Майк Хъкаби защити Доналд Тръмп за коментарите му за Шарлътсвил"}
{"url": "http://www.focus-news.net/news/2017/08/13/2425175/pre.html", "text": "Един човек загина, а още 34 са пострадали след сблъсъците, които избухнаха в американското университетско градче Шарлътсвил, намиращо се в щата Вирджиния. Властите на щата обявиха „извънредно положение“ на територията на града, а малко след това автомобил се вряза в тълпа, което причини смъртта на един човек, а още 19 получиха наранявания. Още 15 души са пострадали в резултат от другите сблъсъци из Шарлътсвил.Агенция „Фокус“ припомня, че вчера, в градчето се събраха различни десни и националистически организации за марш наречен „Шествие за обединение на дясното“. Те проведоха факелно шествие и скандираха „Няма да ни замените“ и „Кръв и земя“.\r\nПричина за провеждането на шествието стана решението на градските власти да демонтират паметника на генерал Робърт Лий, в центъра на града. Генерал Робърт Лий е спорна фигура от миналото на САЩ, тъй като е бил водач на силите на Конфедерацията по време на гражданската война в Америка между 1861-1865 година. Тогава седем южни щати се оттеглят от федерацията Съединени Американски Щати и обявяват създаването на Южна Конфедерация, защото новоизбраният, тогава, президент Ейбрахам Линкълн слага край на робството в САЩ и дава граждански права на черното население. В резултат от войната загиват между 620 и 750 хиляди души – най-кървавата война в човешката история до тогава. В последно време доста негови паметници бяха демонтирани, а освен това се въвеждат законови мерки срещу демонстрирането на символика, свързана с Конфедерацията. \r\nТова, изглежда, преля чашата за много бели мъже, обикновено от средната класа, които са и основният електорат на Републиканската партия.\r\nОт своя страна, контра-протестиращите либерали, анархисти и цветнокожи са ядрото на избирателите на Демократическата партия на САЩ, заедно с университетската интелигенция от щатите по атлантическото и тихоокеанското крайбрежие на страната.\r\nВ събота (12.08) отново бе организирана демонстрация на десните сили в центъра на Шарлътсвил, която веднага бе обявена за незаконна от властите на града, но този път насреща се бяха организирали различни леви групи – анархисти, защитници на правата на черните, анти-фашисти и либерали. \r\nДвете групи се провокираха едни други и се сблъскаха хаотично из целия район на центъра на градчето. Замеряха с различни предмети, пръскаха се с лютив газ и разменяха различни обидни скандирания. В крайна сметка губернаторът на Вирджиния обяви извънредно положение в града. Националната гвардия раздели биещите се и заедно с полицията отцепи целия център. \r\nТочно след това се случи инцидента с автомобила, който се вряза в група контра-протестиращи и причини смъртта на един човек, а още 19 получиха наранявания. Други 15 души получиха наранявания по време на другите сблъсъци из града.\r\nМеждурасовото и идеологическото напрежение в САЩ за пореден път ескалира, след ексцесиите във Фъргюсън, Далас и др. и едва ли призивите за обединение, от страна на президента Доналд Тръмп и други представители на властите, ще имат някакъв ефект, в разкъсваната от противоречия и неравенство страна, в която около 43 милиона души получават купони за храна, а в същото време е родина на голяма част от най-богатите хора и компании на планетата.\r\n*** Американският президент Доналд Тръмп призова за единство след сблъсъците във Вирджиния между крайнодесни демонстранти и крайнолеви контрапротестиращи, предава AFP.\r\nДоналд Тръмп призова американците „да осъдят омразата“.\r\n„Всички трябва да ссме единни и да осъдим всичко, което представлява омразата“, написа републиканският лидер в „Туитър“.\r\n„Няма място за този тип насилие в Америка. Да излезем заедно като един!“, призова президентът.\r\nПризивът на Доналд Тръмп идва след като в Шарлотсвил се сблъскаха крайнолеви и крайнодесни демонстранти заради протест срещу премахването на статуята на генерал Робърт Лий. Губернатора на Вирджиния обяви извънредно положение и изпрати полицията и Националната гвардия да разчистят протеста, както и да гарантират сигурността. Част от крайнодесните демонстранти, са представители на местни милиции и ловни дружини, и имат огнестрелни оръжия.\r\n*** Автомобил се вряза в протестиращи в Шарлътсвил, щата Вирджиния, след като полицията разпръсна демонстрация на крайно-десни организации, предаде CBS News от мястото на събитието.\r\nСпоред съобщение на полицията, най-малко четирима души са с наранявания.\r\nДузини линейки са се събрали на мястото на събитието, а медици пренасят ранените с носилки. Според съобщенията, ранените са от контра-протестиращите анархисти, но може и да са неутрални граждани на града.\r\n*** Кметът на американският град Шарлотсвил Майк Сайнър отговори на заявлението на президента на САЩ Доналд Тръмп, относно избухналите сблъсъци в града. Според Сайнър президентът твърде късно е осъдил насилието, предаде The Hill.\r\n„“@realDonaldTrump, благодаря, най-накрая, за това, че осъди речта на омразата и насилието. Нашата работа тук едва сега започва. Вашата също“, написа той също в социалната мрежа Туитър.\r\nСайнър написа това в отговор на заявлението на Доналд Тръмп, което дойде, след като Губернатора на Вирджиния Тери МакАулиф от Демократическата партия обяви извънредно положение в целия щат, заради сблъсъците избухнали в университетското градче Шарлотсвил.\r\nМанифестацията беше организирана, заради решението на градските власти да премахнат паметника на генерала от Конфедерацията Робърт Лий, оглавявал войските на Юга по време на Гражданската война в САЩ през 19 век.\r\n*** Президентът на САЩ Доналд Тръмп ще подпише моморандум, в понеделник, който може да доведе до санкции  срещу Китай, заради практиката му да нарушава интелектуални права на американски компании, предаде AFP, позовавайки се на служители в администрацията на президента.\r\nМеморандумът, ще даде правомощия на американския търговски представител Робърт Лайтизер да определи дали някои китайски закони, политики или практики не са дискриминационни или вредящи на американските иноватори и технологични компании, заявиха служителите. Ако реши, че това е факт, Лайтизер има „широки правомощия“ да предприеме ответни действия.\r\nМеморандумът изглежда е резултат от покачващото се напрежение между Вашингтон и Пекин. Тръмп обвини Китай, че се е провалил в опита си да повлияе на съюзника си Северна Корея да спре ядрената си програма. Той вече се опита да свърже търговския и северокорейския въпрос, нещо, което китайците се опитват да избегнат.\r\n*** Както „Фокус“ вече съобщи, кола се вряза в тълпа в град Шарлътсвил в САЩ, където избухна насилие между крайно-десни демонстранти и либерални контра-протестиращи. Според очевидец наранените от „преднамерената атака“ с автомобила са повече от дванадесет души, предаде AFP.\r\nОчевидецът заяви, че дванадесет, или повече, души са наранени от сблъсъка, който той нарече „преднамерен“. Според него момиче е „паднало“ зад автомобила, който е „дал на задна, за да се опита да я сгази“.\r\nТой е видял как тъмния седан „се спусна насам, настъпи газта и след това даде на задна, за да се опита да удари още хора. Имаше момиче на земята, тя се опитваше да се надигне“.\r\nИнцидентът се случи, след като в малкото университетско градче Шарлътсвил се събраха стотици крайно-десни бели мъже, които не са съгласни с решението на властите на града да премахнат паметника на генерал Робърт Лий, водач на силите на Юга (Конфедерацията) в гражданската война в САЩ. Срещу тях се организираха либерали и анархисти, както и членове на организацията „Black Lives Matter”. Между двете групи имаше сблъсъци и властите обявиха извънредно положение.\r\nСитуацията в града вече е спокойна и части на Вътрешните войски на САЩ са взели положението под контрол.\r\n*** Президентът на САЩ Доналд Тръмп осъди „и двете страни“ в сблъсъците, които избухнаха в Шарлътсвил, Вирджиния, между националисти и либерали, които, както „Фокус“ вече информира, причиниха смъртта на един човек, предаде AFP.\r\n„Ние осъждаме, с най-силните възможни думи, нечуваната демонстрация на омраза, фанатизъм и насилие и от двете страни“, заяви Тръмп от голф-клуба си в Бедминстър, Ню Джърси, където се намира на работна ваканция.\r\n„Омразата и разделението трябва да бъдат прекратени моментално“, добави той, „Ние трябва да се обединим като американци, които обичат нацията си“.\r\n*** Русия зае първото място в общото класиране по медали на Амейските международни игри 2017. Министърът на отбраната на Русия Сергей Шойгу връчи на абсолютния шампион в съревнованието купата на шампионата, предаде РИА Новости. Втори завърши отборът на Китай, трети – Казахстан.\r\n„Според резултатите от Армейските международни игри – 2017, класирането на страните в неофициалното съревнование по медали изглежда по следния начин: първо място – Руската Федерация, второ място – Китайската народна република, трето място – република Казахстан“, съобщиха от Министерството на отбраната на Русия.\r\nВ първата десетка присъстват също Беларус, Азербайджан, Иран, Египет, Узбекистан, Венецуела и Иран.\r\nРуските военни са заели първо място в 19 конкурса, китайските – в седем, а казахстанските – в три. В някои от състезанията първото място беше разделено между два отбора. За да наградят участниците в 28 конкурса, организаторите са приготвили повече от 2,5 хиляди медала. Церемонията по закриването на игрите завърши с празничен концерт и салют.\r\nРуският Министър на отбраната Сергей Шойгу връчи купата на абсолютния шампион Русия.\r\n„Две седмици милиони очи и сърца ви поддържаха и преживяваха с вас – тези, които  станаха най-добрите в своята страна, за вас, които страната отправи на армейските игри, за да покажете своето майсторство, своята подготвеност, своите навици и най-важното, представихте своята страна в тези големи международни състезания“, заяви Шойгу на церемонията по закриването.\r\nТой благодари на участниците за това, че са проявили голямо старание и огромно желание, за да участват в игрите. „Искам да изкажа благодарността си на механиците, техниците, инженерите, конструкторите – всички, които ви подготвяха за тези игри. Докторите и готвачите и всички, които подготвяха полигоните в пет страни, за да може всеки от вас да покаже максимално висок резултат, да представи своята страна, да покажете всичко, на което са способни въоръжените сили на вашите страни“, каза министърът.\r\nСпоред Шойгу, победители в съревнованието са станали всички участници в игрите.\r\n„Ние победихме, защото не се гледаме един друг през прицели, а очи в очи. Ни победихме, защото сядаме заедно на една маса по време на съревнованията и си споделяме грешките, казваме си един на друг хубави думи. Победихме, защото споделяме между нас всичко, което постигна за тази година всеки един от отборите ни“, подчерта Шойгу.\r\nАрмейските игри през 2017 година се проведоха на 22 полигона в Русия, Беларус, Азербайджан, Казахстан и Китай, а също така и в акваториите на Японско, Каспийско и Черно море, между 29 юли и 12 август. В игрите участваха отбори от 28 страни.\r\n*** Загиналите в резултат от сблъсъците в Шарлътсвил са трима, според служител на властите в градчето, цитиран от AFP.\r\n“Имаше хора, които пристигнаха тук за да предизвикат хаос и насилие, което предизвика смъртта на трима души в град Шарлътсвил“, заяви Морис Джоунс, по време на пресконференция.\r\n***Кандидатът за президент на САЩ от изборите през 2016 година Хилъри Клинтън осъди „подбуждането към омраза“, което според нея е довело до насилието в град Шарлътсвил, щата Вирджиния, по време на сблъсъците между крайно-десни националисти и контра-протестиращите либерали, анархисти и защитници на правата на черните, за които вече агенция „Фокус“ съобщи, предаде The Hill.\r\n“Сърцето ми е в Шарлътсвил днес и с всички, които бяха накарани да се чувстват несигурни в тяхната страна“, написа Клинтън в социалната мрежа Туитър. „Подбуждането към насилие, което беше причината да се стигне до тук, е истинско и достойно за осъждане, както са достойни за осъждане белите расисти по нашите улици.“\r\n„Всяка минута, в която позволяваме това да продължава, чрез мълчаливо насърчаване или бездействие е позор и е корозиращо за нашите идеали“, допълни тя.\r\n*** Бившият лидер на Ку Клукс Клан Дейвид Дюк иска от Доналд Тръмп да помни кой го е направил президент, след като обитателят на Белия Дом осъди насилието в град Шарлътсвил, щата Вирджиния, пише The Washington Examiner.\r\n“Бих те посъветвал да се огледаш добре в огледалото и да помниш, че Белите Американци те поставиха на президентското кресло, а не радикалните левичари“, написа Дюк в Туитър.\r\nКакто вече агенция „Фокус“ информира, Доналд Тръмп осъди насилието в Шарлътсвил, но хвърли вината върху двете страни. Той не открои „белите фанатици“, въпреки че много политици го призоваха да го направи. Тръмп напусна пресконференцията, без да отговаря на забележките на репортери, че „белите фанатици“ го подкрепят.\r\n*** Депутати от Републиканската партия на САЩ нападнаха президента на страната Доналд Тръмп, заради заявленията му относно сблъсъците в град Шарлътсвил, щата Вирджиния, като един от сенаторите дори настоя президента да нарече събитията „терористична атака от бели фанатици“, предаде The Hill.\r\n“Г-н Президент – трябва да назоваваме злото с името му. Това бяха бели фанатици и това беше домашен тероризъм“, написа в Туитър Кори Гарднър, Сенатор избран от щата Колорадо.\r\nКъм него се присъедини Сенаторът от Флорида Марко Рубио.\r\n„Много е важно страната да чуе как Доналд Тръмп описва събитията в Шарлътсвил, като такива, каквито са – терористична атака от бели фанатици“, написа той в Туитър.\r\nВторият по ранг Сенатор от Републиканската партия – Орин Хатч, заяви, че неназоваването на нео-нацистите с истинското им определение е обидно лично за него, зарад смъртта на неговия брат по време на Втората световна война.\r\n„Трябва да наричаме злото, със собственото му име. Брат ми не даде живота си в борбата с Хитлер, за да се разпространяват нацистки идеи тук у дома.“, туитна Хатч.\r\nТръмп осъди „нечуваните“ сблъсъци на расова основа в Шарлътсвил, Вирджиния, но избегна да хвърли вината на някоя конкретна група, като вместо това каза, че омразата „и от двете страни“ е причина за събитията.\r\nСенатор Чък Грасли, който е начело на Юридическата комисия на Сената, също коментира събитията в Туитър, като заяви, че белите националисти са осъществили домашен тероризъм.\r\n„Това, което „белите националисти“ правят в Шарлътсвил е домашен тероризъм, който не може да бъде толериран повече“, заяви Грасли.\r\n*** Тери МакАулиф, Губернатор на щата Вирджиния, изпрати съобщение до крайно-десните бели консерватори, чийто марш „Обедини дясното“ предизвика масови безредици в град Шарлътсвил, щата Вирджиния, които доведоха до човешка жертва и наранявания на десетки. Той ги предупреди, че „няма да успеят“ и им каза, че „няма място за тях в Америка“, предаде Raw Story.\r\nНа пресконференция, свикана заради събитията в Шарлътсвил, той първо благодари на служителите на реда и духовните лица, след което се впусна в атака срещу участниците в марша „Обедини дясното“.\r\n„Отидете си вкъщи“, заяви МакАулиф. „Вие не сте желани в тази велика общност. Засрамете се.“\r\nТой продължи:\r\n„Вие претендирате, че сте патриоти, но сте всичко друго, но не и патриоти. Искате да говорите за патриоти, за Томас Джеферсън и Джордж Вашингтон, които основаха нашата държава. Ако искате да мислите за патриоти, то помислете за младите мъже и жени, които носят цветовете на нашата страна. Из целия свят те поставят живота си под заплаха. Те са патриоти. Вие не сте.“\r\n„Вие дойдохте днес тук, за да наранявате хора и наранихте хора. Моето послание е ясно. Ние сме по-силни от вас. Вие направихте нашата общност по-силна. Няма да упеете. Няма място за вас тук, няма място за вас в Америка.“\r\n***Бившият президент на САЩ Барак Обама пусна серия от три съобщения в туитър с цитат от Нелсън Мандела, след изблиците на насилие в Шарлътсвил, Вирджиния, за които вече агенция „Фокус“ подробно информира, предаде CBS News.\r\n„Никой не се е родил с омраза към друг човек, заради цвета на кожата му или това от къде идва, или религията му... Хората трябва да се научат да мразят, и ако те могат да се научат да мразят, то те могат да бъдат научени да обичат... Защото любовта е по-естествена за човешкото сърце от омразата“, написа Обама.", "date": "2017.08.13", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/08/13/2425176/aktualna-patna-obstanovka.html", "text": "Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника. Това съобщиха от пресцентъра на Агенция „Пътна инфраструктура”. Забраната важи, както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18.00 до 20.00 часа в посока София - Пловдив;\r\nв неделя от 16.00 до 20.00 часа в посока Бургас - София.\r\nАМ „Струма“:\r\nв събота от 10.00 до 14.00 часа в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16.00 до 20.00 часа в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17.00 до 20.00 часа\r\nв неделя от 16.00 до 20.00 часа\r\nза дните петък – от 17.00 часа до 20.00 часа и неделя – от 14.00 часа до 20.00 часа:\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна-Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“ \r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/.\r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г; от км 41+000 до км 78+000 – движение с повишено внимание и в двете посоки поради полагане на хоризонтална маркировка. Срок до 13.08.2017 г.; ограничено движението в посока Варна от км 21+940 до км 28+340, поради ремонтни дейности на км 24+700. Движението се осъществява двупосочно в дясното платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 9:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 9:00 часа до 11:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.08.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.;\r\nобласт Шумен: Белокопитово-Шумен при км 338+800 посока Шумен – направа на насип от скален материал; от км 338+520 до км 362+600 посока Каспичан – машинно и ръчно косене. Срок до 14.08.2017 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.;област Враца: Мездра-Враца от км 125+500 до км 175+000 – косене на тревни площи. Стесняване на една от лентите за движение. Срок до 19.08.2017 г.; област София: Владая от км 276+142 Александров мост до км 282+485 граница Перник – ремонтни дейности по асфалтовата настилка. Срок до 13.09.2017 г.; забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.08.2017 г.; област Благоевград: Благоевград-Симитли-Кресна-Кулата-граница Гърция от км 356+100 до км 364+000 и от км 367+000 до км 371+000 –  движението се извършва в лявата или дясната лента за движение, съгласно поставените пътни знаци – косене и изсичане на храсти и единични. Срок до 18.08.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма\r\n- път І-3 Гара Бяла-Плевен-Луковит-Коритна-Ябланица-Ботевград: ОПУ Ловеч: на 14.08.2017 г. от 138+940 до км 139+880 гр. Луковит движение с повишено внимание поради ремонт на пътната настилка. СМР  се извършват с отбиване на движението, като се затваря лявото платно (посока София–Русе) и цялото движение се прехвърля в другата посока Русе-София, където движението става двупосочно. Срок до 11.10.2017г.; област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.; област Търговище: Моравица-Антоново-Белокопитово от км 173+000 до км 250+000 – движение с повишено внимание поради подмяна повредени ограничителни системи. Срок до14.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: на 26.08.2017г. от 9:00ч. до 22:00ч. се ограничава движението   в двете посоки за транзитно преминаващите МПС  по път I-5/E-85 Габрово - Шипка /проход Шипка/, поради провеждане на национално честване на 140-та годишнина от Шипченската епопея. През прохода \"Шипка\" да се пропускат само автобуси и леки автомобили с гости и посетители на мероприятието, като е организиран и междуградски автобусен транспорт. Обходен маршрут:  За местното движение и идващите от северозапад МПС се пренасочват по маршрута:  Габрово- гр. Трявна-с. Белица- с. Вонеща вода-Проход на Републиката /Хаинбоаз/ и обратно. Поставена е необходимата сигнализация;  движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.08.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: област Шумен: от км 57+000 до км 109+070 посока Шумен – машинно косене. Срок до 14.08.2017 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.08.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 31.08.2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г; Крушевец-ГКПП Малко Търново от км 263+000 до км 318+000 – движение с повишено внимание, поради косене на тревни площи. Срок до 14.08.2017 г.; Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г. (ВОД): ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Градево-прохода „Предел“ от км 18+000 до км 21+500 – косене и изсичане на храсти. Движението се извършва в лявата или дясната лента за движение, съгласно поставените пътни знаци. Срок до 18.08.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Петрич-отклонението за Долна Крушица – косене и изсичане на храсти. Движението ще се извършва в лявата или дясната лента за движение. Срок до 18.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път III-1903 Елешница-отклонението за Якоруда-Разлог от км 2+000 до км 8+000 – косене и изсичане на храсти. Движението ще се извършва в лявата или дясната лента за движение. Срок до 18.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. ОПУ-Бургас:\r\nВременно са въведени следните ограничения за движение на МПС:\r\nПът III-208 Руен-Айтос от км 82+700 до км 94+200 – попълване на банкети. Срок до 18.08 2017 г.; път III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.08.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности:\r\nПът II-99 Созопол-Караагач от км 20+000 до км 49+000 – косене на тревни площи и рязане на храсти. Движение с повишено внимание. Срок до 21.08.2017 г.;  път III-208 от км 82+700 до км 94+200 Руен-Айтос – попълване на банкети. Срок до 18.08. 2017г.      ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.ОПУ-Велико Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности. Срок до 31.08.2017 г.ОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Криводол-Ракево км 20+000 до км 25+000 - частични ремонти на асфалтовата настилка. Движение с повишено внимание. Срок до 16.08.2017 г.; път III-103 Мездра-Роман от км 0+000 до км 35+065 – ремонт на слаби места в основата на пътното тяло. Поетапно затваряне на една от лентите. Срок 14.08.2017 г.; път III-161 Лютидол-Рашково  км 0+000 до км 8+700  – частични ремонти на асфалтовата настилка. Стесняване на една от лентите за движение. Срок до 19.08.2017 г.; път III-162 Стояново-Бели извор от км 35+000 до км 41+650 – движение с повишено внимание, поради рязане на дървета и храсти. Срок до 18.08.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1301 Криводол-Галатин-Фурен от км 0+000 до км 23+000 – стесняване на една от лентите за движение, поради частични ремонти на асфалтовата настилка.  Срок до 18.08.2017 г.; път III-1302 Пудрия-Главаци км 12+000 до км 15+700 – частични ремонти на асфалтовата настилка. Стесняване на една от лентите за движение. Срок до 14.08.2017 г.; път III-1306 Тишевица-Горно Пещене от км 58+000 до км 63+000 –  стесняване на една от лентите за движение поради почистване на земен окоп. Срок до 16.06.2017 г.ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.08.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.08.2017 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 31.08.2017 г.\r\nРемонтни дейности: \r\nПът II-62 Невестино-Дупница от км 12+000 до км 36+000 – тънък изкоп и подравняване на банкети, изсичане на храсти и млада гора. Стесняване на една от лентите за движение. Срок до 18.08.2017 г.; път III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.08.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.08.2017 г.ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: \r\nПът II-58 Конуш-Черноочене-Комунига-Тополово-Асеновград при км 4+415 дясно, движение с повишено внимание в едната лента – частични ремонтни дейности. Срок до 15.08.2017г.; път III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. ОПУ-Ловеч: \r\nВременно са въведени следните ограничения за движение на МПС: \r\nПът III-307 от км 0+000 до км 0+514 – затворен от 14.08.2017 г. поради ремонт на пътната настилка на път I-3. Обходен маршрут: от кръстовището с ул. „Предел“ до път I-3. Срок до 11.10.2017г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности: нямаОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.08.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.08.2017 г.\r\nРемонтни дейности: няма.ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: нямаОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 31.08.2017 г.ОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът III-301 Левски-Асеновци от км 9+300 до км 14+7000 – регулирано поетапно движение в едната лента и преминаване с повишено внимание, поради ремонтни дейности на асфалтовата настилка. Срок до 15.08.2017 г.ОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.ОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.08.2017 г.ОПУ-Русе:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 31.08.2017 г.ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание спрямо поставената временна сигнализация, поради ремонтни дейности на асфалтовата настилка. Срок до 30.04.2018 г.ОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 24.08.2017 г.; път ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. ОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nпът ІІІ-197 в с. Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8681 Бяла река-Смолян при км 10+156 движението на МПС се извършва в едната лента. Срок до 18.08.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.ОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът III-554 Раднево-Гълъбово при км 46+460 – частични ремонтни дейности. Срок до 31.08.2017 г. ОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г. : Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.08.13", "title": "Актуална пътна обстановка"}
{"url": "http://www.focus-news.net/news/2017/08/13/2425177/tass-posolstvoto-na-rusiya-v-sasht-preporacha-na-ruskite-grazhdani-da-se-vazdarzhat-ot-patuvane-v-sharlatsvil.html", "text": "Посолството на Русия в САЩ препоръча на руснаците временно да се въздържат от пътуване в Шарлътсвил, щата Вирджиния, където в резултат от избухналите безредици, за които агенция „Фокус“ подробно информира, починаха трима души и пострадаха още повече от 30, предаде ТАСС.\r\n„Във връзка с обявяването на режим на извънредно положение (от американските власти ) в Шарлътсвил, щата Вирджиния, препоръчваме на руските граждани да се въздържат от пътуване в този град до пълната нормализация на ситуацията и премахването на режима на извънредно положение“, пише в съобщение, поместено на страницата на посолството в Туитър.\r\nПревод и редакция:", "date": "2017.08.13", "title": "ТАСС: Посолството на Русия в САЩ препоръча на руските граждани да се въздържат от пътуване в Шарлътсвил"}
{"url": "http://www.focus-news.net/news/2017/08/13/2425178/afp-zemetresenie-s-magnitud-64-raztrese-indoneziya.html", "text": "Земетресение с магнитуд 6.4 е разтресло южна Индонезия, в района на остров Суматра, предаде AFP.\r\nТо е с дълбочина 48 километра. Епицентърът е на 365 километра западно от град Палембанг ( с население 1,442,000 жители и 76 километра западно от град Бенгкулу ( с население 310, 000 ) и се е случило в 10:08 местно време.\r\nПревод и редакция:", "date": "2017.08.13", "title": "AFP: Земетресение с магнитуд 6,4 разтресе Индонезия"}
{"url": "http://www.focus-news.net/news/2017/08/13/2425179/predstoyashti-sabitiya-v-stranata-za-13-avgust-agentsiya-fokus.html", "text": "***\r\nОт 09.00 часа на Морска гара Варна ще се проведат ритуалите по тържествено издигане на военноморския флаг и присвояване на първо офицерско звание на курсантите от „Випуск 2017” на ВВМУ „Н. Й. Вапцаров”. Министърът на отбраната Красимир Каракачанов ще направи около 11.00 часа след тържествения акт по присвояване на първо офицерско звание на курсантите от „Випуск 2017“ на Висшето военноморско училище.\r\n***\r\nОт 15.00 часа в заседателната зала на Община Каварна ще се проведе среща с Нено Димов - министър на околната среда и водите. На срещата ще присъстват кмета на община Каварна Нина Ставрева, заедно с екипа си и избраните представители от засегнатите браншови сектора. \r\n***\r\nОт 11.00 часа в парк „Заимов“ ще започне детска програма на „Арт Театър”.\r\n***\r\nОт 19.00 часа в парк „Заимов“ ще се състои концерт на Александров Рагтайм Бенд.\r\n***\r\nОт 19.00 часа в Южен парк, част 3, ще се състои концерт на група Lili of the West.\r\n***\r\nОт 10.00 часа от Пристанище Бургас ще започне I-ва гонка (Бургас – Остров Св. Анастасия – Св. Влас) от XVII издание на международната регата „Кор Кароли“.\r\n***\r\nОт 09.15 часа на Морска гара Варна ще се състои военен ритуал по присвояване на първо офицерско звание на випускниците на ВВМУ „Н.Й.Вапцаров”.\r\n*** \r\nОт 11.00 часа при местността „Яза” на околовръстния път ще бъде проведено освещаване на българските бойни знамена.\r\n***\r\nОт 09.00 часа в Никополис ад Иструм продължава Международен античен римски фестивал „Нике - играта и победата“. \r\n***\r\nОт 12.00 до 19.00 часа на видинския бряг ще пристигнат участниците в 62-ия международен гребен поход по река Дунав - ТИД 2017.  Те ще нощуват в палатков лагер до крепостта „Баба Вида“.\r\n***\r\nОт 21.00 часа на сцената на площад „Бдинци“ пред Стамбол капия ще бъде представен спектакълът „Зорба гъркът“, част от Първия летен фестивал „Крепост на вековете“ - „Баба Вида“.\r\n***\r\nОт 18.30 часа в ХГ „Христо Градечлиев“ ще се състои заключителен концерт на участниците в майсторски клас по класическа китара на д-р Столина Добрева.\r\n***\r\nОт 18.00 часа на стадион „Васил Левски“ в Карлово ще се състои футболна среща от Трета лига – Югоизточна група между итборите на ОФК „Левски“ – Карлово“ и ФК „Димитровград – 1947“. \r\n***\r\nОт 19.00 часа в парка на селото ще започне концерт на оркестър „Славей“ с ръководител Славчо Ангелов. Събитието е част от Традиционния събор Войнягово 2017.\r\n***\r\nОт 11.00 часа в манастир „Свети Лука” ще се извърши традиционно замесване на Богородичен хляб. \r\n***\r\nОт 20.00 часа на Градския стадион „Георги Раковски“ ще се състои финалната програма на тридневния бирфест, която ще бъде посветена на рока. Гостуват група P.I.F и местната рок-банда MIXED UP.\r\n***\r\nОт 12.00 часа жителите на Община Септември ще излязат на протест срещу кмета Марин Рачев в с. Варвара до главния път Пазарджик – Велинград – София.\r\n ***\r\nОт 19.30 часа в салона на НЧ „Екзарх Стефан – 1872“ ще се състои празничен концерт с участието на гайдарска формация „Орфикус“ с ръководител Петър Янев.\r\n***\r\nОт 20.00 часа в парк „Пети октомври“ ще се проведе Музикално – театрален спектакъл „Под звездите“.", "date": "2017.08.13", "title": "Предстоящи събития в страната за 13 август (Агенция „Фокус”)"}
{"url": "http://www.focus-news.net/news/2017/08/13/2425180/afp-dzhef-seshans-osadi-rasovata-diskriminatsiya-i-omrazata-v-sharlatsvil.html", "text": "Генералният прокурор на САЩ Джеф Сешънс осъди смъртоносната атака с автомобил в Шарлътсвил, щата Вирджиния, за която агенция „Фокус“ вече информира, предаде AFP.\r\nСешънс заяви, че „насилието и смъртта в Шарлътсвил са уцелили сърцето на Американската съдебна система.“\r\n„Когато такива действия поризлизат от расова дискриминация и омраза, те предават базовите стойности и идеали на страната, което не може да бъде толерирано“, добави той.\r\nФедералното бюро за разследване вече започна разследване по случая.\r\nПревод и редакция:", "date": "2017.08.13", "title": "AFP: Джеф Сешънс осъди расовата дискриминация и омразата в Шарлътсвил"}
{"url": "http://www.focus-news.net/news/2017/08/13/2425181/predstoyashti-mezhdunarodni-sabitiya-za-13-avgust-agentsiya-fokus.html", "text": "Берлин. Шест седмици преди парламентарните избори в Германия Мартин Шулц, от Германската Социал-Демократическа Партия, основният съперник на Ангела Меркел и Християн-Демократическият Съюз, ще даде интервю за немската телевизия ZDF (20:00), а след това ще участва в публична среща, организирана от RTL(22:00)\r\nБарселона. ФК Барселона и Реал Мадрид ще играят в първия мач от финала за Суперкупата на Испания на стадион Камп Ноу(23:00)", "date": "2017.08.13", "title": "Предстоящи международни събития за 13 август ( Агенция „Фокус“ )"}
{"url": "http://www.focus-news.net/news/2017/08/13/2425182/nimh-v-zapadnata-polovina-ot-stranata-shte-se-zadarzhi-znachitelna-oblachnost-i-valezhi-a-na-iztok-shte-e-slanchevo.html", "text": "Днес в западната половина от страната ще се задържи със значителна облачност и валежи, а на изток ще е слънчево. Там след пладне ще се развива купеста облачност и на отделни места ще превали и прегърми. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Красимир Стоев. Ще духа умерен и временно силен вятър от запад-северозапад, с който ще продължи да нахлува хладен въздух. Температурите ще се понижат, значително в западната половина от страната и максималните ще са от 18° – 22° в западните райони, до 32° – 34° на места в източните.\r\nАтмосферното налягане е по-ниско от средното за август – ще се повишава.\r\nНад Черноморието ще е предимно слънчево. Привечер облачността ще се увеличи и на отделни места ще превали и прегърми. Ще духа до умерен вятър от запад-северозапад, който вечерта ще се усили. Максимални температури на въздуха: 29°-32°. Температурата на морската вода е 26°-28°. Вълнението на морето ще е 2 бала, вечерта по северното крайбрежие ще се усили.\r\nНад планините ще е предимно облачно с валежи от дъжд. Ще има и гръмотевични бури. Ще духа умерен до силен запад-северозападен вятър и с него температурите ще се понижават. Максималната на височина 1200 метра ще е 17° – 18°, на 2000 метра – около 10°.", "date": "2017.08.13", "title": "НИМХ: В западната половина от страната ще се задържи значителна облачност и валежи, а на изток ще е слънчево"}
{"url": "http://www.focus-news.net/news/2017/08/13/2425183/faz-nay-malko-15-dushi-sa-zaginali-pri-napadenie-v-pakistan.html", "text": "Бомбено нападение, извършено срещу армейско превозно средство в пакистанския град Куета, отне живота на най-малко 15 души, сред които осем военнослужещи, съобщава германският национален ежедневник Die Frankfurter Allgemeine Zeitung.\r\nПо последни данни на медиците броят на пострадалите е повече от 30 души. Армията е категорична, че атаката трябва да бъде третирана като терористично нападение.  Към момента обаче нито една групировка не е поела отговорност за случилото се. . Тереза Герова", "date": "2017.08.13", "title": "FAZ: Най-малко 15 души са загинали при нападение в Пакистан"}
{"url": "http://www.focus-news.net/news/2017/08/13/2425184/ministar-krasimir-karakachanov-shte-prisastva-na-tseremoniyata-po-prisvoyavane-na-parvo-ofitsersko-zvanie-na-kursantite-ot-vvmu-n-y-vaptsarov.html", "text": "Министърът на отбраната Красимир Каракачанов ще присъства на ритуалите по тържествено издигане на военноморския флаг и присвояване на първо офицерско звание на курсантите от „Випуск 2017” на ВВМУ „Н. Й. Вапцаров”. Това съобщиха от пресцентъра на Министерство на отбраната. Събитието ще се състои на Морска гара Варна от 09.00 часа. Офицерски пагони ще получат 17 курсанти: 4 жени и 13 мъже, от специалност „Организация и управление на тактическите подразделения от ВМС” от специализации „Корабоводене” за ВМС, „Военноморски комуникационни и радиотехнически системи“ и „Корабни машини и механизми за ВМС”. Първенецът на випуска с успех „Отличен - 5.60” е мичман Виктор Атанасов от специалност „Организация и управление на военни формирования на тактическо ниво”, специализация „Корабоводене за ВМС“.\r\nПо повод празника на Военноморските сили от 12.00 до 15.00 часа на Морска гара Варна военни кораби ще бъдат отворени за посещение от гражданите и гостите на града.", "date": "2017.08.13", "title": "Министър Красимир Каракачанов ще присъства на церемонията по присвояване на първо офицерско звание на курсантите от ВВМУ „Н. Й. Вапцаров”"}
{"url": "http://www.focus-news.net/news/2017/08/13/2425185/cnn-napadatelyat-ot-sharlartsvil-e-identifitsiran-kato-20-godishen-mazh-ot-ohayo.html", "text": "Заподозреният, задържан във връзка със събитията в Шарлътсвил, щата Вирджиния, е идентифициран от властите като Джеймс Алекс Филдс младши, на 20 г. от щата Охайо, предава новинарският канал CNN.\r\nМъжът е задържан за убийство от втора степен, умишлено нараняване и неспособност да спре при произшествие, довело до смърт.\r\nЕдин човек почина и 35 бяха ранени в събота, когато автомобил се вряза в група демонстранти, събрали се, за да се противопоставят на митинг на „бели“ националисти и други националисти. \r\nНачалникът на полицията в Шарлотсвил Ал Томас каза, че заподозреният е бил задържан недалеч от мястото на катастрофата. Тереза Герова", "date": "2017.08.13", "title": "CNN: Нападателят от Шарлъртсвил е идентифициран като 20-годишен мъж от Охайо"}
{"url": "http://www.focus-news.net/news/2017/08/13/2425186/dobrich-kmetat-na-obshtina-kavarna-shte-provede-sreshta-s-ministara-na-okolnata-sreda-i-vodite-neno-dimov.html", "text": "Министърът на околната среда и водите Нено Димов ще пристигне в Каварна за участие в среща по казуса „Калиакра”. С него ще обсъдят темата кметът на Община Каварна Нина Ставрева, екипът ѝ и избрани представители от засегнатите браншови сектори. Това съобщиха от пресцентъра на Общината. Срещата ще се проведе в заседателната зала на Община Каварна от 15.00 часа.", "date": "2017.08.13", "title": "Добрич: Кметът на Община Каварна ще проведе среща с министъра на околната среда и водите Нено Димов"}
{"url": "http://www.focus-news.net/news/2017/08/13/2425187/denyat-13-avgust-v-balgarskata-istoriya.html", "text": "1992 г.\r\nМежду България и Хърватия са установени дипломатически отношения. Хърватия е държава в Югоизточна Европа. Страната е разположена в северозападната част на Балканския полуостров. Страната е разположена в северозападната част на Балканския полуостров. Населението й е 4 430 хил. жители. Столицата на страната е град Загреб. В края на ХVIII в. става част от империята на Хабсбургите (след 1867 г. - Австро-Унгария). През 1918 г., след разпадането на Австро-Унгария, става част от Кралството на сърби, хървати и словенци. През 1929 г. се преименува на Кралство Югославия. В периода 1941-1945 г. е образувана Независима държава Хърватско. От 1945 г. до 1991 г. е в състава на Югославия, като съюзна република. На 25 юни 1991 г., една година след първите демократични избори, е приета декларация за пълна независимост на страната. През същата година започва война с военните части на остатъчна Югославия, която завършва през 1995 г. През 1992 г. Хърватия е приета за пълноправен член на Организацията на обединените нации.\r\nНа посещение в София е македонският президент Киро Глигоров. Той е роден е на 3 май 1917 г. в Щип. Завършва гимназия в Скопие. Дипломира се в Юридическия факултет в Белград през 1939 г. Заема различни високи длъжности в изпълнителната власт, преди всичко в областта на икономиката и финансите. Той е една от водещите фигури, които се застъпват за въвеждането на пазарна икономика в Югославия. В края на 80-те години напуска Белград и се връща в политическия живот на Македония. На първите многопартийни избори (27 януари 1991 г.) е избран за президент на страната. На изборите през октомври 1994 г. получава втори 5-годишен мандат за президент. На 3 октомври 1995 г. е извършен атентат срещу първия македонски президент Киро Глигоров. Кола-бомба избухва в близост до кортежа му пред хотел “Бристол” в Скопие. Глигоров е тежко ранен, но оцелява след операция извършена в Париж. При експлозията загиват шофьорът на служебния му автомобил и случаен минувач.\r\nНепосредствено след атентата се лансират версии за намеса на югославските тайни служби и дори се появява “българска следа”. Тези предположения, обаче, остават непотвърдени.\r\n1987 г.\r\nЗадържани са Елин Маджаров (Емин Мехмедали), Алцек Чакъров (Абдула Чакър) и Сава Георгиев (Саафет Реджеб), заподозрени в извършване на серия бомбени атентати в периода 1984-1985 г. През 1985 година тримата взривяват влак и отнемат живота на седем души. Осъдени са на смърт чрез разстрел и са екзекутирани през 1988 г. През септември 1998 г. по заповед на окръжния прокурор на Бургас Емил Христов паметните им плочи в с.Трънак, Русенска община са демонтирани.\r\n1983 г.\r\nПровеждат се юбилейни тържества в Странджанския край, посветени на Илинденско-Преображенското въстание.\r\n1957 г.\r\nВ периода 13 – 17 август в България гостува президентът на Демократична република Виетнам Хо Ши Мин. В съвместна декларация се заявява, че България подкрепя \"законния стремеж на виетнамския народ за мирно обединение на неговата родина чрез провеждане на общи избори, както предвиждат Женевските споразумения от 1954 г.\"\r\n1945 г.\r\nНа България е връчена нота от правителството на САЩ, в която се заявява, че условията в страната не позволяват провеждането на демократични избори. В нея не се настоява за отлагане датата на провеждането им.\r\n1911 г.\r\nС първия български самолет \"Блерио\" летецът Симеон Петров извършва демонстративен полет над София и е сформирано аеропланно отделение в армията с единствен самолет. Симеон Петров е роден на 1 септември 1888 г. в Русе. Служи в 4-ти артилерийски полк в София. След конкурс е изпратен в школата на Луи Блерио за обучение на пилоти. Симеон Петров е първият авиатор в световната история, който приземява самолет със спрял двигател. По повод на това геройство френските пощи издават картичка с лика му. Участва в Балканската война, като на 7 ноември 1912 г. става първия пилот, извършил нощна бомбардировка, а на 14 март 1913 г. пръв в света лети над противникова столица —Цариград. Така поставя началото на стратегическите действия на авиацията.Симеон Петров конструира авиационните бомби тип „Чаталджа”, изключително успешна конструкция. Впоследствие чертежите са предадени на Германия и така бомбата е използвана от Централните сили до края на Първата световна война. През войната Симеон Петров е началник на II-ро аеропланно отделение.На тази дата са родени:\r\n1969 г.\r\nРоден е Емил Кременлиев - български футболист, защитник. Започва професионалната си кариера в “Славия” и се утвърждава като титуляр. Преминава в “Левски”, с който е шампион през 1993-1994 г. и 1994-1995 г. През 1995 г. е носител и на Купата на България. Играе в “Олимпиакос” - Пирея, след което се връща в “Левски”. Изиграл е над 150 мача в АРФГ. Участва в националния отбор, спечелил четвърто място на Световното първенство в САЩ през 199 г., участва и на Европейското първенство в Англия (1996 г.). В момента е играещ президент на отбора на Казичене.\r\n1960 г.\r\nРоден е Андрей Слабаков - български режисьор. Завършва кинорежисура във ВИТИЗ (1984 г.). Работи в СИФ “Бояна”. През първата половина на 90-те години на ХХ в. живее и работи в Италия. Филмография: “Под игото” (актьор, 1990 г.), “Влак за морето” (1990 г.), “Евреите в България” (1995 г.), “Вагнер” (1998 г.), “Перловец - реката на живота” ( 2001 г.), “Вълци” ( 2001 г.).\r\n1953 г.\r\nРодена е Кристалина Георгиева – български икономист, политик и европейски комисар.\r\nВицепрезидент е на Световната банка (от март 2008 до февруари 2010), членува в съвета на настоятелите и е доцент в катедра „Икономикс“ на Университета за национално и световно стопанство в София.\r\nВстъпва в длъжност като европейски комисар на 9 февруари 2010 г., когато комисията Барозо II е одобрена от Европейския парламент.\r\nОбявена е на 30 ноември 2010 г. за „комисар на годината“ и за „европеец на годината“ в годишните награди на електронното издание „Юръпиън войс“ (European Voice). Тя е отличена за своите приноси в работата си и по-специално управлението на хуманитарните катастрофи в Хаити и Пакистан.\r\n1946 г.\r\nРоден е Михаил Белчев - български режисьор, поет. Завършва IV курс на ВМГИ - София; телевизионна режисура в Драматическия факултет на Театрална академия \"Черкасов\", Ленинград. Първият му успех е през 1968 г. на Световния фестивал на младежта и студентите в София. През 1982 г получава орден \"Кирил и Методий\". Носител е на 9 награди от фестивала Златният Орфей. Печели Златен Орфей за цялостно творчество през 1996 г. Режисьор е на телевизионни спектакли, филми, автор на музика за театрални постановки и филми. С песента \"Докога\" в изпълнение на Нели Рангелова, музика Ал. Бръзицов, печели сребърна Братиславска лира (1983 г.) и втора награда на фестивала в Сопот, Полша (1984 г.). Автор е на творбите: \"По първи петли\" (1987 г.); \"Човек за прегръщане\" (1994 г.), \"Не всичко е пари, приятелю…\"(1997 г.), \"Поезия\" (2000 г., 2001 г.) и \"Поезия/Poesie\" (2001 г., билингва на италиански). Сред неговите албуми са: \"Къде сте приятели\" (1972 г.), \"Двойник\" (1977 г.), \"Преквалификация\" (1988 г.), \"Човек за прегръщане\" (1994 г., песни по стихове на Белчев), \"Късна любов\" (1996 г., и CD), \"Мила моя\" (2000 г., и CD).\r\n1944 г.\r\nРоден е Димитър Бочев - съвременен български писател. Изключван е два пъти от Софийския университет, където следва философия. От 1972 г. е политически емигрант в Германия (ФРГ), където работи като журналист в радио \"Дойче веле\" и програмен директор в българската секция на \"Свободна Европа\". Автор е на книгите \"Междинно падане\", \"Хомо емигрентище\", \"Генезис II\" и др.\r\n1938 г.\r\nРоден е Драгомир Георгиев Шопов - български поет. Завършва българска филология в Софийския университет (1965 г.). Работи като редактор (1967-1972 г.) и е отговорен редактор (1972 г.) в Радио София, заместник-главен редактор е на вестник “Земеделско знаме” (от 1974 г.). Член е на БЗНС. Печата за пръв път през 1959 г. във вестник “Нродна армия”. Автор е на съчиненията: “В една капка дъждовна” (1970 г.), “Ветровете нямат възраст” (1974 г.), “Какво запомних от деня” (1979 г.), “Трева и сняг” (1979 г.), “Летопис за началото. Поема” (1982), “Преди да се завърна” (1984), “Непослушен влак” (1986 г.), “Въздух за песен” (1987 г.), “Да не лъжем живота” (1987 г.), “За дълго тук” (1988 г.), “Малкият художник” (1989 г) и др.\r\n1923 г.\r\nРодена е Леа Иванова - българска популярна изпълнителка на шлагери, легенда в българската забавна музика. Израства в Цариград, където пее в детския хор на Българската екзархия. Учи в Дупница, а в началото на 40-те години се премества в София. Пее като солистка в джаз \"Славянска беседа\", в \"Джаз Овчаров\" и оркестър \"Оптимистите\", с който работи до 1956 г. Изпълненията £ са в стил \"суинг\". От 1956 г. е в оркестрите на Хр. Вучков, Д. Ганев, Големия оркестър към Концертна дирекция. Сътрудничеството £ с Е. Казасян започва от 1957 г. и продължава почти 30 години. В началото на 60-те години прави турнета в Румъния, Унгария, Югославия, Берлин. От 1963 г. до 1983 г. работи във вариетета от висока класа в чужбина, продължават концертите £ в почти цяла Западна Европа, САЩ, Канада, Южна Америка, Близкия Изток. Има издадени албуми от фирмите \"Qaliton\" (Унгария), \"Electrecord\" (Румъния), \"Deutsche Vogue\" (Германия), \"Балкантон\". Умира на 28 май 1986 г. в София. Книга за живота £ излиза през 1988 г.- \"Би трябвало да имам два живота\" от Г. Георгиев и Е. Казасян.\r\n1870 г.\r\nРоден е Цоньо Калчев - български писател. Учи в педагогическото училище в Казанлък и в Търново. Завършва педагогически курсове в София. Над 30 години работи като учител и читалищен организатор. Автор е на учебници и учебни помагала. Преразказва детски приказки. Цоньо Калчев е автор на съчиненията “Детски приятел” (1898 г.), “Лятна разходка” (1902 г.), “Песни и картинки” (1902 г.), “Зимни вечери” (1903 г.), “Честити дни” (сборник с разкази и приказки, 1907 г.), “Софроний, епископ Врачански” (1930 г.) и др.Умира на 18 февруари 1942 г. в София.\r\n1847 г.\r\nРоден е Георги Странски (1 август стар стил) в Калофер. През 1864 г. заминава за Букурещ, където завършва първо медицинско училище, а през 1874 - медицина в Букурещкия университет. През следващите години работи като лекар в Бузъу и Букурещ и издава книгата „Медицински беседи“ (1876). Той е близък със своя съгражданин Христо Ботев, на когото става кум.\r\nДо Георги Странски, Иван Кавалджиев и Иван Грудов Христо Ботев изпраща знаменитото си писмо от борда на \"Радецки\", в което изповядва:\r\n\"Аз съм весел и радостта ми няма граници, като си наумя, че \"Моята молитва\" се сбъдва.\"\r\nВ Румъния Георги Странски е сред основателите на Българското човеколюбиво настоятелство и член на Българското централно благотворително общество, което наследява под благовиден предлог БРЦК след разгрома на Априлското въстание. По време на Сръбско-турската война (1876) участва в румънска санитарна мисия в Сърбия, а през Руско-турската война (1877-1878) е военен лекар в румънската армия.\r\nПо време на Временното руско управление Георги Странски е окръжен лекар на Плевен. След това е народен представител в Учредителното събрание (1879) и I Обикновено Народно събрание (1879). През 1879 се установява в Пловдив, където работи като лекар и става един от водачите на Либералната партия в Източна Румелия. Той е директор на финансите (1880-1881), член на Постоянния комитет (1879-1880, 1882-1883) и негов председател (1883-1884), председател на Областното събрание (1883). Участва в организирането на Съединението (1885) като член на Българския таен централен революционен комитет и след преврата става председател на образуваното временно правителство и комисар в Южна България.\r\nСлед Сръбско-българската война Георги Странски е дипломатически агент на България в Белград (1886-1887). След това е министър на вътрешните работи в кабинета на Константин Стоилов (1887) и министър на външните работи и изповеданията в правителството на Стефан Стамболов (1887-1890). Той е и народен представител в V Обикновено Народно събрание (1887-1890) и VI Обикновено Народно събрание (1890-1893). След оставката на Стефан Стамболов Георги Странски подновява лекарската си практика. През 1897-1899 е управител на Александровска болница в София, а през 1899-1900 е окръжен лекар в Русе. От 1900 до 1904 е председател на Върховната сметна палата.\r\nГеорги Странски умира на 17 януари (4 януари стар стил) 1904 г. в София.\r\nНа неговото име е кръстена Университетската многопрофилна болница за активно лечение в Плевен.\r\n1826 г.\r\nРодена е Неделя Петкова. Моминското име е Неделя Делюва Гульова. Получава елементарна грамотност по взаимоучителната метода в Сопотския девически манастир, след което се самообразова. По препоръка на Найден Геров става учител в новооткритото девическо училище в София (1858-1861), където работи със Сава Филаретов. По-късно е учителка в Самоков (1862-1864), Кюстендил (1864-1865), Прилеп (1865-1866), Охрид (1868-1869), Велес (1870-1871).\r\nВ Прилеп организира за първи път честване на празника на Светите братя Кирил и Методий, а във Велес се включва в местния революционен комитет. След разкриване на участието ѝ в комитета, тя е изгонена от града и с подкрепата на Зографския манастир основава смесено българско училище във Вардарския квартал на Солун. Участва в борбата на местното население срещу гъркоманите, създава женски и благотворителни дружества, съдейства за изпращането на български девойки на учение в Русия.\r\nСлед Освобождението живее в Кюстендил (1878), а през 1879 година се заселва в София. През 1883 г. се установява в Ракитово и работи за просветата на чепинските българи. Умира в София на 1 януари 1894 г.\r\nНеделя Петкова е майка на Станислава Караиванова-Балканова. Двете ушиват знаме, което е използувано за обявяване на Разловското въстание. Омъжена е за най-малкия вуйчо на Васил Левски (брат на майка му Гина) - Петко Караиванов.На тази дата умират:\r\n2006 г.\r\nУмира българският състезател по борба калсически стил Георги Райков. \r\nРоден е на 18 октомври 1953 г. в град София. Състезава се в борба класически стил при треньор е Христо Мирянов. Утвърждава се като добър борец още от юноша. Младежки световен (1973) и европейски шампион (1974). През 1975 г. на европейското първенство в Людвигсхафен, дебютира отлично при мъжете и завоюва европейска титла в категория до 90 кг. Преминава в горната категория до 100 кг.\r\nСпечелва златен медал от летните олимпийски игри в Москва през 1980 г. Двукратен европейски шампион (1975, 1980) и сребърен медалист (1977,1978). Двукратен световен вицешампион (1978, 1979) и бронзов медалист през 1977 г. Прекратява спортната си кариера на 27 годишна възраст. \r\nЗавършва висше образование във ВИФ.\r\nУмира внезапно от инфаркт по време на тържествата в Копривщица по случай 35-та годишнина от спечелената първа световна отборна титла по класическа борба в София (1971). В град Копривщица всяка година се организира Турнир по класическа борба за кадети „Георги Райков“.\r\n1936 г.\r\nУмира Иван Андреев Георгов - български философ, член на БКД от 1902 г., професор, доктор, член-кореспондент на чуждестранни институти. Той е роден на 19 януари 1862 г. във Велес. Завършва педагогическо училище във Виена, философия в Йена и Женева, полага докторски изпит в Йена по философия, математика и санскритски език. Автор е на творбите: \"Принос към граматическия развой на детския говор\" (1906 г.), \"Словният имот на детския говор\", ч. I и II (1910-1911 г.), \"История на философията\" т. I (1926 г.) и др. \r\n1934 г.\r\nУмира Георги Минчов Вазов - български офицер, генерал-лейтенант. Роден е на 5 януари 1860 г. в Сопот. Брат е на Иван Вазов. Завършва Одеското пехотно училище (1880 г.) и Руската военно-инженерна академия. Един от организаторите на преврата на 9 август 1886 г. Емигрира в Русия, където служи в Закаспийската област около 10 години. След завръщането си в България е инспектор на инженерните войски (1904-1908 г.). Уволнен е от армията през 1909 г. По време на Балканската война (1912-1913 г.) в Одринската операция командва източния сектор. Министър на войната е от 27 юни до 28 август 1913 г. Издава няколко труда за войните през 1885 г.и 1912-1913 г.\r\n1895 г.\r\nВ София умира Трайко Трайко Китанчев (1858 - 1895) - писател, деец на македонското революционно движение. Пръв председател на Македонския комитет (по-късно Върховен Македоно-Одрински комитет). Роден е в село Подмочани, Ресенско, на 1 септември 1858 г. Учител е в Българската мъжка гимназия в Солун, в Пловдив, училищен инспектор в Търновско. Доброволец в Сръбско-българската война (1885). Китанчев е основен инициатор за обединяване на македонските дружества в България и е първият председател на Македонския комитет. Автор е на статии и други материали за националната идея. Прави първия превод на български език на \"Дон Кихот\" на Сервантес.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБольшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.08.13", "title": "Денят 13 август в българската история"}
{"url": "http://www.focus-news.net/news/2017/08/13/2425188/nasilie-v-shalartsvil-obzor.html", "text": "Един човек загина, а още 34 са пострадали след сблъсъците, които избухнаха в американското университетско градче Шарлътсвил, намиращо се в щата Вирджиния. Властите на щата обявиха „извънредно положение“ на територията на града, а малко след това автомобил се вряза в тълпа, което причини смъртта на един човек, а още 19 получиха наранявания. Още 15 души са пострадали в резултат от другите сблъсъци из Шарлътсвил.\r\nВ градчето се събраха различни десни и националистически организации за демонстрация, наречена „Шествие за обединение на дясното“. Те проведоха факелно шествие и скандираха „Няма да ни замените“ и „Кръв и земя“.\r\nПричина за провеждането на шествието стана решението на градските власти да демонтират паметника на Робърт Лий в центъра на града. Генералът спорна фигура от миналото на САЩ, тъй като е бил водач на силите на Конфедерацията по време на гражданската война в Америка между 1861-1865 г. Тогава седем южни щати се оттеглят от федерацията Съединени Американски Щати и обявяват създаването на Южна Конфедерация, защото новоизбраният тогава, президент Ейбрахам Линкълн слага край на робството в САЩ и дава граждански права на цветнокожото население. В резултат от войната загиват между 620 и 750 хиляди души – най-кървавата война в човешката история до тогава. В последно време доста негови паметници бяха демонтирани, а освен това се въвеждат законови мерки срещу демонстрирането на символика, свързана с Конфедерацията. \r\nТова, изглежда, преля чашата за много „бели“ мъже, обикновено от средната класа, които са и основният електорат на Републиканската партия.\r\nОт своя страна, контрапротестиращите либерали, анархисти и цветнокожи са ядрото на избирателите на Демократическата партия на САЩ, заедно с университетската интелигенция от щатите по Атлантическото и Тихоокеанското крайбрежие на страната.\r\nВ събота (12 август) отново бе организирана демонстрация на десните сили в центъра на Шарлътсвил, която веднага бе обявена за незаконна от властите на града, но този път насреща се бяха организирали различни леви групи – анархисти, защитници на правата на черните, антифашисти и либерали. \r\nДвете групи се провокираха едни други и се сблъскаха хаотично из целия район на центъра на градчето. Замеряха с различни предмети, пръскаха се с лютив газ и разменяха различни обидни скандирания. В крайна сметка губернаторът на Вирджиния обяви извънредно положение в града. Националната гвардия раздели биещите се и заедно с полицията отцепи целия център. \r\nТочно след това се случи инцидентът с автомобила, който се вряза в група контрапротестиращи и причини смъртта на един човек, а още 19 получиха наранявания. Други 15 души получиха наранявания по време на другите сблъсъци из града.\r\nМеждурасовото и идеологическото напрежение в САЩ за пореден път ескалира, след ексцесиите във Фъргюсън, Далас и др. и едва ли призивите за обединение от страна на президента Доналд Тръмп и други представители на властите, ще имат някакъв ефект в разкъсваната от противоречия и неравенство страна.", "date": "2017.08.13", "title": "Насилие в Шалъртсвил (ОБЗОР)"}
{"url": "http://www.focus-news.net/news/2017/08/13/2425189/sputnik-amerikanskata-politsiya-e-arestuvala-trima-dushi-za-demonstratsiite-na-kraynodesni-v-sharlatsvil.html", "text": "Трима души са арестувани за демонстрациите на крайнодесни в американския град Шарлътсвил, щата Вирджиния, които доведоха до насилие и жертви, предава Sputnik, като се позовава на изявление на полицията.\r\nЕдин човек загина, а още 34 пострадаха след сблъсъците, които избухнаха в американското университетско градче Шарлътсвил. Властите на щата обявиха „извънредно положение“ на територията на града, а малко след това автомобил се вряза в тълпа, което причини смъртта на един човек, а още 19 получиха наранявания. Още 15 души са пострадали в резултат от другите сблъсъци из Шарлътсвил.\r\nВ градчето се събраха различни десни и националистически организации за демонстрация, наречена „Шествие за обединение на дясното“. Те проведоха факелно шествие и скандираха „Няма да ни замените“ и „Кръв и земя“. Тереза Герова", "date": "2017.08.13", "title": "Sputnik: Американската полиция е арестувала трима души за демонстрациите на крайнодесни в Шарлътсвил"}
{"url": "http://www.focus-news.net/news/2017/08/13/2425190/sofiya-proliven-dazhd-pridruzhen-s-gramotevitsi-vali-v-grada.html", "text": "Проливен дъжд, придружен с гръмотевици, вали в града, предаде репортер на Агенция „Фокус”. На места са се образували локви, а по стръмните улици „текат реки”.\r\nНяма информация за закъснение на колите от градския транспорт.\r\nЖълт код за опасност от градушки и гръмотевични бури е в сила за града и област София. \r\n„Фокус” призовава водачите на автомобили да шофират със съобразен скорост предвид очакваното лошо време.", "date": "2017.08.13", "title": "София: Проливен дъжд, придружен с гръмотевици, вали в града"}
{"url": "http://www.focus-news.net/news/2017/08/13/2425191/smolyan-zapochvat-proyavite-po-povod-hramoviya-praznik-uspenie-na-presveta-bogoroditsa-v-selo-shiroka-laka.html", "text": "Започват проявите по повод храмовия празник „Успение на Пресвета Богородица“ в село Широка лъка, съобщиха от пресцентъра на Община Смолян. От 19.30 часа ще има празничен концерт с участието на гайдарска формация „Орфикус“ с ръководител Петър Янев, в салона на НЧ „Екзарх Стефан – 1872“. \r\nНа 14 август от 18.00 часа ще има Вечерно богослужение в църквата „Успение Богородично“, а в 21.00 часа – тържествена заря-проверка с военнослужещи от 101 алпийски батальон и духов оркестър на ВВС – Пловдив в центъра на село Широка лъка. \r\nНа 15 август от 9.00 часа ще има Празнично богослужение в църквата „Успение Богородично“ и благословена трапеза. В 12.30 часа – Народно веселие на центъра на село Широка лъка с оркестър „Млади тракийци“ и гости гайдарите от ансамбъл „Манол Радичев“ – село Гела.", "date": "2017.08.13", "title": "Смолян: Започват проявите по повод храмовия празник „Успение на Пресвета Богородица“ в село Широка лъка"}
{"url": "http://www.focus-news.net/news/2017/08/13/2425192/nimh-zhalt-kod-za-opasnost-ot-gradushki-i-gramotevichni-buri-e-v-sila-za-9-oblasti-na-stranata.html", "text": "Жълт код за опасност от градушки и гръмотевични бури е в сила за 9 области на страната, сочи справка на сайта на Националния институт по метеорология и хидрология (НИМХ) към БАН. Кодът е в сила за областите: София – град, София – област, Видин, Монтана, Враца, Плевен, Ловеч, Пловдив и Пазарджик. При преминаването на студен атмосферен фронт ще се развият гръмотевични бури с валежи и градушки. Временно явленията ще са интензивни. Очакваните количества на валежа са 10-15 л/кв.м, в отделни райони до 30-40 л/кв.м.", "date": "2017.08.13", "title": "НИМХ: Жълт код за опасност от градушки и гръмотевични бури е в сила за 9 области на страната"}
{"url": "http://www.focus-news.net/news/2017/08/13/2425193/deutsche-welle-lekari-bez-granitsi-ogranichavat-spasitelnite-si-misii-v-sredizemno-more.html", "text": "Международната организация „Лекари без граници“ ще ограничат съществено хуманитарните си мисии за спасяване на мигранти, бедстващи в Средиземно море, предава Deutsche Welle. Във водите вече няма да излиза корабът „Прудънс“ – един от най-големите кораби, използвани за спасяването на търсещи убежище. Само през месец май на борда му бяха приети около 1,5 хил. души.\r\nРешението на организацията е свързано с натиска от страна на Италия и Либия, се казва в разпространеното изявление.  Тереза Герова", "date": "2017.08.13", "title": "Deutsche Welle: „Лекари без граници“ ограничават спасителните си мисии в Средиземно море"}
{"url": "http://www.focus-news.net/news/2017/08/13/2425194/sofiya-promenya-se-marshrutat-na-chast-ot-avtobusite-i-troleybusite-zaradi-remonta-na-bul-tsarigradsko-shose-pri-orlov-most.html", "text": "Променя се маршрутът на част от автобусите и тролейбусите заради ремонта на бул. „Цариградско шосе” при Орлов мост, съобщиха от пресцентъра на Столична община. От днес до 24.00 часа на 20 август се променя маршрутът на следните автобусни линии: Автобусна линия № 9, като в посока СУ „Св. Климент Охридски” ще се движи от ул. „Оборище” направо до бул. „Васил Левски”, наляво по ул. „Шипка” с крайна спирка СУ „Св. Климент Охридски”. В посока Автобаза Искър – от ул. „Шипка” без промяна в маршрута. \r\nПроменя се и маршрута на автобусна линия № 72: в посока ж.к. „Западен парк” – от ул. „Оборище” направо до бул. „Васил Левски”, по бул. „Цар Освободител”, по бул. „Евлоги и Христо Георгиеви” и по маршрута си. В посока хотел „Плиска” – от бул. „Евлоги и Христо Георгиеви” наляво по ул. „Ген. Гурко”, надясно по бул. „Васил Левски”, надясно по ул. „Шипка”, наляво по бул. „Евлоги и Христо Георгиеви”, надясно по ул. „Оборище” и по маршрута си. Автобусна линия № 75: - в посока СУ „Св. Климент Охридски”– от бул. „Мадрид” направо по бул. „Янко Сакъзов”, наляво по бул. „Васил Левски”, наляво по ул. „Шипка” с крайна спирка СУ „Св. Климент Охридски”. В посока Автостанция „Гео Милев“ – от ул. „Шипка” наляво по бул. „Евлоги и Христо Георгиеви”, по бул. „Мадрид” и по маршрута си. Автобусна линия № 213: - в посока Централна гара – от пл. „Орлов мост” направо по бул. „Цар Освободител”, надясно по бул. „Васил Левски”, надясно по ул. „Шипка”, наляво по бул. „Евлоги и Христо Георгиеви” и по маршрута си. В посока ж.к. „Младост 4” – от бул. „Евлоги и Христо Георгиеви” (Театър София) надясно по бул. „Янко Сакъзов”, наляво по бул. „Васил Левски”, наляво по бул. „Цар Освободител”, направо по бул. „Цариградско шосе” и по маршрута си. Автобусна линия № 280: в посока СУ „Св. Климент Охридски” – от бул. „Цариградско шосе” наляво по бул. „Евлоги и Христо Георгиеви”, по ул. „Ген. Гурко”, по бул. „Васил Левски”, по бул. „Цар Освободител”. В посока Студентски град – от бул. „Цар Освободител” направо по бул. „Цариградско шосе” и по маршрута си. Автобусна линия № 306: в посока СУ „Св. Климент Охридски” – от бул. „Цариградско шосе” наляво по бул. „Евлоги и Христо Георгиеви”, надясно по ул. „Ген. Гурко”, надясно по бул. „Васил Левски”, по бул. „Цар Освободител”. В посока ж.к. „Младост 2“ – от бул. „Цар Освободител“, по бул. Цариградско шосе и по маршрута си. Закрива се спирка с код: 1288 „пл. Орлов Мост“ за тролейбусни линии №№ 4, 5, 8, 11и за автобусни линии №№ 280 и 306. Разкри се временна спирка с код: 6444 „пл. Орлов мост“ на бул. „Цар Освободител” след пл. „Орлов мост” в посока бул. „Васил Левски”, която обслужва тролейбусни линии №№ 4, 5, 8 и 11 и автобусна № 213. \r\nПревозните средства от обществения транспорт ще спират на всички съществуващи спирки по променените маршрути. \r\nПревозните средства от тролейбусни линии №№ 4, 5, 8 и 11 ще се движат на дизелови двигатели в посока СУ „Св. Климент Охридски” от спирка с код: 1395 „Полиграфически комбинат“ до временна спирка с код: 6444 „пл. Орлов мост“.", "date": "2017.08.13", "title": "София: Променя се маршрутът на част от автобусите и тролейбусите заради ремонта на бул. „Цариградско шосе” при Орлов мост"}
{"url": "http://www.focus-news.net/news/2017/08/13/2425195/die-welt-am-sonntag-tomas-de-mezier-zaplashi-s-po-tvardi-merki-stranite-koito-otkazvat-da-priemat-obratno-grazhdanite-si-nyamashti-pravo-na-ubezhishte.html", "text": "Федералният вътрешен министър на Германия Томас де Мезиер разкритикува реакциите на част от гражданите на опитите за репатриране от страна на властите в отделни случаи на отхвърлени кандидати за убежище, съобщава националният ежедневник Die Welt am Sonntag.\r\n„ В тази страна има абстрактно одобрение за депортиране в отделни случаи, но след това често последва отхвърляне\", заяви за изданието германският министър.\r\n„Разбирам, че личните контакти водят до солидаризаиране с правните задължения. Би било фатално,  когато няма законова разлика между хората, които се нуждаят от защита и тези, за които това не е така\", обясни християндемократът.\r\nСтраните на произход, които отказват обратното приемане на отхвърлените кандидати за убежище, Томас де Мезиер заплашва по-твърда политика. „Една държава, която не приема своите граждани, не може да очаква от нас, управляващата класа на страната, да бъдем приятелски настроени при издаването на визи например. Призовавам за повече натиск от страна на Европейския съюз“, заяви вътрешният министър на Берлин. Тереза Герова", "date": "2017.08.13", "title": "Die Welt am Sonntag: Томас де Мезиер заплаши с по-твърди мерки страните, които отказват да приемат обратно гражданите си, нямащи право на убежище"}
{"url": "http://www.focus-news.net/news/2017/08/13/2425196/smolyan-ogranichava-se-dvizhenieto-po-pat-iii-866-v-rayona-na-shiroka-laka-za-provezhdaneto-na-tarzhestvena-zarya-na-14-avgust.html", "text": "Движението по път III-866 Смолян – Стойките – Широка лъка (от км 32+150 до км 35+350), в района на Широка лъка, ще бъде ограничено от 21.00 до 21.30 часа на 14 август за провеждането на тържествена заря-проверка в памет на загиналите воини от селото. Това съобщиха от пресцентъра на Агенция „Пътна инфраструктура”. Необходимо е шофьорите да спазват пътната сигнализация и указанията на регулировчиците.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2017.08.13", "title": "Смолян: Ограничава се движението по път III-866 в района на Широка лъка за провеждането на тържествена заря на 14 август"}
{"url": "http://www.focus-news.net/news/2017/08/13/2425197/sofiya-vavedena-e-vremenna-organizatsiya-na-dvizhenieto-vav-vrazka-s-evropeyskoto-parvenstvo-po-basketbol.html", "text": "Въведена е временна организация на движението, съобщиха от пресцентъра на Столична община. От 8.00 часа днес до 8.00 часа на 16 август е забранен престоят и паркирането на ул. „Метличина поляна” от ул. „Рикардо Вакарини” до следваща пряка. Промяната в организацията на движение се налага във връзка с провеждане на Европейско първенство по баскетбол в зала „Триадица” .", "date": "2017.08.13", "title": "София: Въведена е временна организация на движението във връзка с Европейското първенство по баскетбол"}
{"url": "http://www.focus-news.net/news/2017/08/13/2425198/orf-edva-36-ot-frantsuzite-sa-dovolni-ot-rabotata-na-prezidenta-emanyuel-makron-pokazva-prouchvane.html", "text": "Близо сто дни след президентските избори, едва 36 на сто от гражданите на Франция са доволни от работата на Еманюел Макрон. Това показва проучване на института Ifop за вестник Le Figaro, цитирано от австрийската медия ORF.\r\nПредшественикът на Макрон - Франсоа Оланд, се радваше на подкрепата на  46 % от анкетираните при междинния доклад, представен за същия период след избирането му през 2012 г. \r\nНяколко проекта на новоизбрания президент и неговото правителството са възприемани предимно отрицателно от френското обществото. Особено негативни за французите са плановете за намаляване с пет евро на средствата, отпускани за жилища на хората с ниски доходи  - 60 на сто от анкетираните не одобряват мярката, 26 % пък са удовлетворени от предложението. \r\nСпорно се възприемат и плановете за облекчаване на трудовото законодателство, които новото правителство се надява да изпълни до есента. Общо 51 % от гражданите на Франция не са доволни от идеята, докато за 31 на сто от респондентите тя се счита за позитивна стъпка. \r\nМерките за икономии обаче се одобряват от значително мнозинство от 57 % от французите. Тереза Герова", "date": "2017.08.13", "title": "ORF: Едва 36 % от французите са доволни от работата на президента Еманюел Макрон, показва проучване"}
{"url": "http://www.focus-news.net/news/2017/08/13/2425199/vratsa-mitropolit-grigoriy-shte-oglavi-arhiereyska-sveta-liturgiya-v-hram-vaznesenie-gospodne.html", "text": "В празничния за християните неделен ден Негово високопреосвещенство Врачанският и митрополит Григорий ще оглави архиерейска света Литургия в храм „Възнесение Господне” в град Враца, предаде репортер на Агенция „Фокус”. Началото на литургията 09.00 часа. \r\nНикола ПЕТКОВ", "date": "2017.08.13", "title": "Враца: Митрополит Григорий ще оглави архиерейска света Литургия в храм „Възнесение Господне”"}
{"url": "http://www.focus-news.net/news/2017/08/13/2425200/bbc-devetnadesetgodishen-britanets-zagina-pri-intsident-na-populyarniya-gratski-ostrov-zakintos.html", "text": "Деветнадесетгодишен инструктор по ветроходство от Великобритания загина при инцидент на популярния гръцки остров Закинтос, предава BBC. Тялото на бившия студент в колежа в Ийстбърн е открито на морското дъно на дълбочина около 30 метра на 6 август. \r\nКлубът „Пелигони\", в който младият британец е работил като инструктор, е подал сигнал пет минути след инцидент, при който Хари Байт е паднал във водата и след това не е изплувал на повърхността. Незабавно е организирана спасителна акция, в резултат на което Хари Байт е изваден на сушата в безсъзнание. На място му е оказана медицинска помощ, но лекарите не са успели да го съживят.  Тереза Герова", "date": "2017.08.13", "title": "BBC: Деветнадесетгодишен британец загина при инцидент на популярния гръцки остров Закинтос"}
{"url": "http://www.focus-news.net/news/2017/08/13/2425201/denyat-13-avgust-v-svetovnata-istoriya.html", "text": "2014 г.\r\nЗа първи път Филдсов медал е даден на жена - Мариам Мирзахани, американски математик с ирански корен за принос в динамиката и геометрията на риманови повърхности и теория на пространството на техните модули. Номинирани са общо четирима човека.\r\n2013 г.\r\nПри наводнения в Судан загиват 70 човека, а 150 хиляди остават без покрив над главите си.\r\n2011 г.\r\nОколо 100 тона нефт се изливат от нефтопровода на Royal Dutch Shell в Северно море близо до бреговете на Шотландия.\r\n2001 г.\r\nПодписан е Охридският рамков договор между правителството на Република Македония и представители на етническите албанци.\r\nСпоразумението прекратява въоръжения конфликт между Армията за национално освобождение и македонските сили за сигурност и поставя основата за подобряване на правата на етническите албанци.\r\nДоговорът предвижда и промяна в официалните езици в страната на общинско равнище - занапред всеки език, говорен от над 20% от населението в дадена община, става официален наред с македонския език в съответната община. Понастоящем само албанското малцинство с приблизително 25% от населението изпълнява този критерий.\r\n1998 г.\r\nВ полет към станцията “Мир” се отправя експедиция. В състава на екипажа на космическия кораб “Съюз ТМ-28” влизат – командирът Генади Падалка, инженерът Сергей Авдеев и Юри Батурин.\r\n1990 г.\r\nС указ на президента на СССР Михаил Горбачов са реабилитирани жертвите на политическите репресии от времето на Сталин.\r\n1984 г.\r\nДенят е обявен за Международен ден на левичарите по инициатива на Международната конфедерация на леворъките.\r\n1961 г.\r\nПо предложение на Политическия консултативен комитет на Варшавския договор правителството на ГДР въвежда граничен режим. На 16 август започва изграждане на Берлинската стена. Тя разделя ГДР и Западен Берлин. Нейната дължина е 162 км.\r\nРазделянето на Берлин на окупационни зони се постановява от решенията на Ялтенската конференция, проведена през 1945 г. Източната зона става столица на ГДР, в Западната зона остават американските, британските и френски контингенти.\r\nЦентралноафриканската Република и Чад провъзгласяват своята независимост от Франция. Французите окупират района през 1894 г. През 1905 г. колонията е обединена с Чад, а през 1910 г. заедно с Габон и Централно Конго образува Френска Екваториална Африка.\r\nЗапочва изграждането на Берлинската стена. Целта е да се огради Източен Берлин от британския и американския сектор на града. През годините става един от най-известните символи на Студената война. При опит да преминат от Източен в Западен Берлин през стената загиват стотици германци. Стената е разрушена през ноември 1989 г., след което остатъците от нея се превръщат в място за графити.\r\n1960 г.\r\nЦентралноафриканската република обявява независимост от Франция.\r\n1959 г.\r\nПодписана е търговска спогодба с Кралство Мароко.\r\nКралство Мароко е държава в северозападна Африка. Страната има площ 446.6 хил. кв. км. Населението й е 29 660 хил. Жители. Столицата на Мароко е Рабат. Страната е аграрна с относително добре развита добивна промишленост. Мароко е един от световните производители и износители на цитруси. Развито е лозарството и отглеждането на маслини.\r\n1952 г.\r\nГермания и Япония стават членки на Международния Валутен Фонд. Международният валутен фонд има 184 страни-членки. Целта на организацията е да подпомага подобряването на взаимодействието между членките си по отношение на паричната политика, стабилността на международния обмен, да подпомага икономическия растеж и високите нива на заетост, и да оказва временна финансова помощ на страните за балансиране на платежните им баланси. Целите на организацията не са се променили от началото на съществуването й, но инструментите й на действие се развиват непрекъснато, с оглед променящите се нужди на страните-членки в динамичната световна икономика. МВФ се управлява от управителен съвет, съставен от управител и 24 члена, назначени или избрани от представителите на страните-членки.\r\n1940 г.\r\nПо време на Втората световна война започва германската операция Adlerangriff (Атаката на орела) срещу Кралските военновъздушни сили на Обединеното кралство.\r\nКралските военновъздушни сили (RAF) са част от британските въоръжени сили. Те са най-старите самостоятелни ВВС в света, формирани на 1 април 1918 г., и имат важна роля в хода на военната история на своята страна. Взимат значително участие както във Втората световна война, така и в множество съвременни конфликти, сред които войната в Ирак от 2003 г.. Кралските ВВС разполагат с 998 самолета и 45 710 души редовен персонал.\r\n1932 г.\r\nАдолф Хитлер отказва предложения му от канцлера на Германия Франц фон Папен пост на негов заместник.\r\nАдолф Хитлер (истинска фамилия: Шиклгрубер - Schicklgruber) е германски политик, един от създателите на Националсоциалистическата Германска работническа партия (Nationalsozialistische Deutsche Arbeitspartei). За периода 1933 г. - 1934 г. той е министър-председател на Германия, а в годините между 1934 г. - 1945 г. е министър-председател и държавна глава. Обявен е за главен военен престъпник след Втората световна война.\r\nАдолф Хитлер е роден на 20 април 1889 г. Браунау, Австрия През 1913 г. се преселва в Мюнхен. Участвува в Първата световна война. След войната (1920 г.) влиза в Националсоциалистическа партия (основана през 1919 г.), активно участва в разработването на програмата на партията и скоро става всепризнат лидер. Партия начело с Хитлер и ген. Е. Лудендорф прави несполучлив опит за държавен преврат през 1923 г., за което Хитлер е осъден на пет години затвор през ноември 1923 г. В затвора започва да пише книгата “Моята борба” (“Mein Kampf”), в която излага нацистката идеология и формулира задачите на националсоциалистическото движение. За борба с Комунистическата партия в Германия, която по това време е многочислена и добре организирана сила Хитлер създава въоръжените SS (Schutzt Stafel - охраняващи) отряди (1925 г.). За борба с бойните групи на комунистите създава щурмовите отряди SA (Sturm Abteilung) (1921 г.), които са унищожени през т. нар. нощ на “дългите ножове” (30.06.1934 г.). Идеологията на Хитлер представлява еклектика от философията на “свръхчовека” на Ницше, антисемитизма на Е. Дюринг и геополитическите теории на К. Хаусхофер. Хитлер проповядва насилие срещу всички противници на националсоциализма. Представя го като единствената идея, способна и достойна да защити интересите на работниците, селяните и дребните собственици. Парламентарните избори, проведени през есента на 1932 г., са спечелени убедително от Националсоциалистическата партия и Хитлер е назначен за райхсканцлер на 30 януари 1933 г. След като взема изпълнителната власт, нацистката партия установява в страната националсоциалистическата диктатура и въвежда тоталитарно управление. След смъртта на президента П. Хинденбург Хитлер се обявява за държавна глава като “фюрер и райхсканцлер”. Обявява всички политически партии, организации и профсъюзите извън закона и конфискува имуществото им. Остават само Националсоциалистическата партия и създадените държавни синдикати под името Германски трудов фронт. Структурите на нацистката партия се вплитат във всички държавни структури. Изгражда концлагери, в които започва да затваря “общественоопасните” елементи и които превръща в оръдие за разправа с политическите си противници. По време на Втората световна война завладява почти цяла Европа и налага навсякъде с много терор и насилие нацистката идеология. С цената на много жертви силите на демокрацията и прогреса, начело със съюзните държави, побеждават Германия и ликвидират нацизма. В края на войната Хитлер се самоубива.\r\n1923 г.\r\nЗапочва хиперинфлация в Германия.\r\n1920 г.\r\nПо време на полско-съветската война започва битката за Варшава, на 25 август Червената армия е отблъсната.\r\n1917 г.\r\nВ Каталуния ( Испания ) избухва въстание на сепаратисти.\r\n1913 г.\r\nХари Брадли от лаборатория в Шефилд (Великобритания) изобретява неръждаема стомана.\r\n1910 г.\r\nБРСДП (ш.с.) и Сръбската Социалдемократическа партия връчват общ меморандум против младотурския режим до Международното социалистическо бюро.\r\n1907 г.\r\nВ Ню Йорк е пуснато първото такси.\r\n1905 г.\r\nВ Норвегия е проведен референдум за отделяне на кралството от унията с Швеция.\r\n1868 г.\r\nКатастрофално земетресение в Перу и Еквадор убива 25 хиляди и причинява щети за 300 милиона долара. Образуват се огромни вълни цунами, които отнасят австралийски кораб на 5 километра навътре в сушата.\r\n1814 г.\r\nСключен е мирен договор между Англия и Холандия. Целта е спиране на транспортирането на роби. Британия получава официално територията на нос Добра Надежда, а на Холандия са изплатени в компенсация 6 милиона английски лири.\r\n1645 г.\r\nДания и Швеция сключват мирен договор в Бромсебро. Дания е принудена да отстъпи територии в днешна южна Швеция – Готланд, Осел и Халанд, както и провинцията Ямтланд в Норвегия. Това примирие е краят на Торстенската война, конфликтът е част от по-голямата 30-годишна война, която се води между Швеция и Дания заедно с Норвегия и започва през 1643 г.\r\n1642 г.\r\nКристиан Хюйгенс открива южната полярна шапка на планетата Марс, наречена “Сиртис Мейджър Планиша”. На това място е забелязан вулкан, чиито изригвания са причина за покрития с тъмни образувания регион. В действителност цялата местност е издигнато вулканично плато.\r\n1624 г.\r\nКардинал Ришельо е назначен от крал Луи ХIII за главен министър на Франция. Той е идеолог на абсолютизма. Истинското му име е Арман Жан дю Плеси, през 1622 г. става кардинал. След като е назначен за министър съсредоточава в ръцете си цялото управление на държавата. Укрепва кралската власт, отменя политическите привилегии на хугенотите. Поощрява развитието на търговията и манифактурата. Въвлича Франция в Тридесетгодишната война.\r\n1521 г.\r\nИспанският конквистадор Ернандо Кортес завладява и разрушава след тримесечна обсада Теночтитлан (днес Мексико).\r\nЕрнандо Кортес е испански военачалник и завоевател. През 1504-1519 г. служи като чиновник в Западна Индия (Санто Доминго, Куба). Завоюва Мексико от 1519 г. до 1521 г. Унищожава Ацтекската империя.\r\n1099 г.\r\nПаскалий II е избран за католически папа.На тази дата са родени:\r\n1970 г.\r\nРоден е Алън Шиърър - английски футболист, нападател. Състезател на “Нюкасъл”. Дебютира в националния отбор на Англия през 1992 г. Изиграл е 50 мача с националната фланелка, като е отбелязал 23 гола. Участник е в Европейското първенство в Англия през 1996 г. и Световното първенство във Франция през 1998 г. Голмайстор е на националния отбор и негов капитан.\r\n1926 г.\r\nРоден е Фидел Кастро - кубински политик и държавник. Организатор е на “Движение 26 юли” (1955-1956 г.). След комунистическия преврат през 1959 г.е министър-председател на Революционното правителство (до 1976 г.). Първи секретар е на ЦК на КП на Куба от 1965 г., министър- председател (1959-1976 г.). От 1976 г. е председател на Държавния съвет и на Министерския съвет на Куба. Начело е на Движението на необвързаните страни (1976-1979 г.).\r\n1918 г.\r\nРоден е Фредерик Санджър - английски биохимик. Учи медицина и биохимия в колеж към Кеймбриджкия университет (1936-1939 г.). Той е ръководител на Отдела по биохимия на Медицинския изследователски съвет към университета (от 1951 г.). Поставя си задачата да разкрие структурата на инсулина. След 13 години проучвания, през 1956 г. определя пълната последователност на аминокиселините в 2 вериги на инсулина. По-късно работи в областта на генетиката с цел да изясни нуклеотидната последователност на РНК и ДНК. Заедно с колегите си от Лабораторията по молекулярна биология в университета открива метод за разцепване на двойната верига на ДНК (1967 г.) и прекъсва 4-те бази (аденин, гуанин, цитозин и тимин). Печели Нобелова награда за химия през 1958 г. и съвместно с У. Гилбърт през 1980 г.\r\n1913 г.\r\nРоден е Макариос III (светско име Михаил Христодулос Мускос) - президент и министър-председател на Република Кипър от 1959 г., архиепископ, глава на Автокефалната православна църква и етнарх на гръцката община в Кипър от 1950 г. Взема участие в борбата за независимост на Кипър от английско владичество; заточен е от английските власти (1956 г.). През 1957-1959 г. възглавява в Атина Националния комитет за освобождение на Кипър.\r\n1912 г.\r\nРоден е Салвадор Едуард Лурия - американски вирусолог и генетик. Член е на Националната академия на науките на САЩ (1959 г.). Той е един от основоположниците на генетиката на микроорганизмите. Изследва структурата и механизмите на възпроизвеждането на бактериофаги, открива ефекта на техните множествени реактивации. Носител е на Нобелова награда за философия и медицина (1969 г., съвместно с А. Д. Херши и М. Делбрюк). Умира на 6 февруари 1991 г. в Лексингън.\r\n1907 г.\r\nРодена е Тамара Фьодоровна Макарова - руска актриса, педагог. Заедно със съпруга си Сергей Герасимов ръководи обединен клас по актьорско и режисьорско майсторство във ВГИК (1943 г.). През 1930 г. завършва Ленинградския институт за сценични изкуства. Дебютира в киното през 1927 г. в “Чуждото сако”. От 1934 г. до 1984 г. творческият £ път е свързан с Герасимов. Снима се във филмите: “Пладне” (1931 г.), “Конвейерът на смъртта” (1933 г.), “Дезертьорът” (1933 г.), “Седемте смели” (1936 г.), “Комсомолск” (1938 г.), “Учителят” (1939 г.), “Маскарад” (1941 г.), “Непобедимите” (1943 г.), “Голямата земя” (1944 г.), “Клетва” (1946 г.), “Каменното цвете” (1946 г.), “Млада гвардия” (1948 г.), “Повест за истинския човек” (1948 г.), “Селският лекар” (1952 г.), “Пътят на правдата” (1956 г.), “Паметта на сърцето” (1958 г.), “Хора и зверове” (1962 г.), “Журналист” (1967 г.), “Да обичаш човека” (1973 г.), “Дъщери - майка” (1975 г.), “Младостта на Петър” (1981 г.), “Лев Толстой” (1984 г.).Умира през януари 1997 г.\r\n1899 г.\r\nРоден е Алфред Хичкок - англо-американски режисьор, продуцент и актьор. Завършва католически колеж и инженерно училище. В киното е от 1920 г. като художник, а от 1922 г. е сценарист и асистент-режисьор. Първите му по-значими филми са англо-германски копродукции - “Градината на удоволствията” (1925 г.) и “Планинският орел” (1926 г.). В телевизията работи от 1955 г, върху поредицата “Алфред Хичкок представя”. Филмография: “Съмнителна добродетел” (1927 г.), “Рингът” (1927 г.), “Юнона и паунът” (1930 г.), “Убийството” (1930 г.), “Жестока игра” (1931 г.), “Богати и странни” (1932 г.), “Виенски валсове” (1933 г.), “Злият човек” (1933 г.), “Човекът, който знаеше твърде много” (1934 г.), “Международен заговор” (1934 г.), “Тридесет и деветте стъпала” (1935 г.), “Саботаж” (1936 г.), “Тайният агент” (1936 г.), “Млади и невинни” (1937 г.), “Дамата изчезва” (1938 г.), “Ямайската странноприемница” (1939 г.), “Ребека” (1940 г., “Оскар”), “Чуждестранният кореспондент” (1940 г.), “Подозрения” (1941 г.), “Господин и госпожа Смит” (1941 г.), “Петата колона” (1942 г.), “Спасителната лодка” (1943 г.), “Сянка на съмнение” (1943 г.), “Малагашко приключение” (1944 г.), “Омагьосаният” (1945 г.), “Спомени за лагерите” (1945 г., документален), “С лоша слава” (1946 г.), “Случаят “Парадайн” (1947 г.), “Въжето” (1948 г.), “Под знака на Козирога” (1949 г.), “Сценична треска” (1950 г.), “Непознати във влака” (1951 г.), “Аз изповядвам” (1952 г.), “Наберете “М” за убийство” (1954 г.), “Задният прозорец” (1954 г.), “Да хванеш крадец” (1955 г.), “Човекът, който знаеше твърде много” (1956 г.), “Набеденият” (1957 г.), “Шемет” (1958 г.), “Север - северозапад” (1959 г.), “Психо” (1960 г.), “Птиците” (1963 г.), “Марни” (1964 г.), “Бостънският удушвач” (1965 г.), “Разкъсаната завеса” (1966 г.), “Топаз” (1969 г.), “Полуда” (1972 г.), “Семеен заговор” (1976 г.), “Кратка нощ” (1979 г., незавършен).Умира на 29 април 1980 г.\r\n1871 г.\r\nРоден е Карл Либкнехт - деец на германското и международно работническо движение. Син е на В. Либкнехт. Член на Социалдемократическата партия от 1900 г. От 1912 г. до 1916 г. е депутат в Райхстага. Заема интернационалистична позиция по време на Първата световна война. През декември 1914 г. единствен гласува в Райхстага против военните кредити. През 1916 г. ръководи антиправителствена и антивоенна демонстрация в Берлин. Осъден е на 2 години затвор (1916-1918 г.). Един от организаторите на \"Съюз Спартак\" и Комунистическата партия на Германия (1918 г.), издател е (съвместно с Р. Люксембург) на вестник \"Роте фане\". Убит е на 15 януари 1919 г. заедно с Р. Люксембург по време на бунта в Берлин.\r\n1866 г.\r\nРоден е създателят на фирмата \"ФИАТ\" Джовани Аниели (1866 - 1937), италиански предприемач. Създава \"ФИАТ\" през 1899 г.\r\n1852 г.\r\nРоден е Кристиан Крог - норвежки живописец. Автор е на реалистични картини за живота на моряците и бедните граждани (“Болна девойка”, 1882 г.; “Ляво на борд!”, 1879 г. и др.); разглежда социалните проблеми (“Социалистическа демонстрация”, 1891 г.) и др.Умира на 16 октомври 1925 г. в Осло.\r\n1819 г.\r\nРоден е Джордж Гейбриъл Стоукс, ирландски физик и математик. Умира през 1903 г. Най-известни са изследванията на Стоукс във връзка с вълновата теория на светлината. Те засягат аберацията, дифракцията, отражението и поляризацията на светлината и флуоресценцията.\r\n1802 г.\r\nРоден е австрийският поет Николаус Ленау (псевдоним на Франц Нимбш фон Щреленау) в Унгария. Автор е на стихотворения и поеми - \"Савонарола\", 1837 г.; \"Ян Жижка\", 1837-1842 г.; \"Албигойци\", 1842 г., и др. Умира на 22 август 1850 г. в Обердьоблинг, близо до Виена.\r\n1655 г.\r\nРоден е германският музикант Йохан Денер (1655 - 1707). Изобретател е на кларинета.\r\n1422 г.\r\nРоден е английският пионер в печатарството Уилям Какстън. Той умира през 1492 г.\r\n523 г.\r\nРоден е Свети Йоан I (VI в.) - римски папа. Въвежда в Рим традиция за деня на празнуване на Пасхата.Той е първият папа, който официално посещава Константинопол (526 г.), по настояване на остготския крал на Италия Теодорих (493-526 г.), който иска от папата да се договори с император Юстин I (518-527 г.) за отмяна на антиарианското законодателство в империята. Мисията е неуспешна, което дава повод на Тедорих да преследва православните християни. Жертва на гоненията е и самият папа, който умира в Равена, където е задържан от Теодорих. Умира на 18 май 526 г.На тази дата умират:\r\n1984 г.\r\nУмира Тигран Вартанович Петросян - руски шахматист, арменец по произход, девети световен шампион по шахмат (1963-1969 г.). Роден е на 17 юни 1929 г. Международен гросмайстор (1952 г.). Първите си стъпки в шахмата прави под ръководството на Арчел Ебралидзе. Шампион е на СССР (1959 г., 1961 г., 1969 г.). Става световен шампион след мача си с М. М. Ботвиник (1963 г.). Член е на Президиума на шахматната федерация на СССР (от 1958 г.). През 1968 г. в Ереван издава книгата \"Шахматът и философията\".\r\n1956 г.\r\nУмира Якуб Колас (псевдоним на Константин Михайлович Мицкевич) - белоруски писател и общественик, академик на Белоруската академия на науките (1928 г.). Той е роден на 3 ноември 1882 г. Завършва Несвижката учителска семинария. Работи като учител в Пински уезд (околия). За участие в нелегалния учителски конгрес (1906 г.) е осъден на три години затвор (1908-1911 г.). Служи в армията от 1915 г. Започва да печата от 1906 г. Публикува сборник със стихове “Печални песни” (1910 г.), сборник “Разкази” (1912 г.) и “Родни образи” (1914 г.). Негови произведения са: стихосбирката “Ехо” (1922 г.), сборникът с алегорични разкази “Приказки за живота” (1921 г.), повестта “Из просторите на живота” (1926 г.), поемата “Нова земя” (1911-1923 г.), романтичната поема “Симон музикантът” (1917-1925 г.), трилогията “На раздяла” (1923-1954 г.), повестта “Тресавище” (1934 г.). За цикъл патриотични стихотворения от периода на Великата Отечествена война (1941-1945 г.) и поемата “Къщата на рибаря” (1947 г.) е удостоен с Държавна награда на СССР (1946 г., 1949 г.). Депутат е във Върховния съвет на СССР на II и III конгреси.\r\n1946 г.\r\nУмира Хърбърт Джордж Уелс - английски писател и публицист, автор на романи, политически, научни и исторически книги. Той е роден на 21 септември 1866 г. Романите му са научнофантастични (“Машина на времето”, 1895 г.; “Невидимият”, 1897 г.; “Война на световете”, 1898 г.; “Първите хора на луната”, 1901 г. и др.) и реалистични (“Кипс”, 1905 г.; “Тоно Бънги”, 1909 г.; “Историята на мистър Поли”, 1910; “Хора, равни на боговете”, 1923, и др.). Творчеството му съдържа значителни социални елементи. Издава два сборника есета - “Очерци по история” (1920 г.) и “Формата на бъдещите неща” (1933 г.). Редица негови художествени изследвания са насочени против фашизма и войната. Обявява се против политическата система на управление, привърженик е на управлението на технократите - специалисти, инженери и учени.\r\n1913 г.\r\nУмира Август Бебел - германски политик, един от основателите (1869 г.) и ръководителите на Германската социалдемократическа партия и на II интернационал. Роден е на 22 февруари 1840 г. Депутат е в Райхстага от 1867 г. През 1871 г. протестира против анексията на Елзас и Лотарингия. Автор е на политически трактати.\r\n1912 г.\r\nУмира Жул Емил Фредерик Масне - френски композитор, член на Френския институт (1878 г.). Роден е на 12 май 1842 г. в Монто. Възпитаник е на Парижката консерватория, професор по композиция (1878-1896 г.). Най-известни са оперите му “Манон”, “Вертер”, “Таис”, “Иродиада”, “Сафо”, които са в репертоара на всички европейски оперни театри. Автор е на оперите “Сид”, “Лахорският цар”, “Дон Кихот”, “Клеопатра”, на много симфонични сюити, на няколко увертюри, балети и др.\r\n1910 г.\r\nУмира Флорънс Найтингел – английска медицинска сестра. Родена е на 12 май 1820 г. По време на Кримската война организира в Турция лечение за ранени съюзни войници. По-късно става основател на първите курсове за сестри на милосърдието в Англия. В нейна чест 12 май се отбелязва като световен ден на медицинските сестри. Той започва да се празнува масово от 1971 г. от 120 национални организации обединяващи 11 милиона души, а в Европа - 6 милиона. На всеки две години Международният червен кръст връчва 50 медала с името “Флорънс Найтингел”, това е висша награда за медицински сестри.\r\n1907 г.\r\nУмира Херман Каръл Фогел - германски астроном, член на Берлинската академия на науките (1892 г.). Роден е на 3 април 1841 г. в Лайпциг. От 1882 г. е директор на Потсдамската астрофизическа обсерватория. Разработва нов метод за определяне на осовото въртене на Слънцето по доплеровото смесване на линиите в спектъра (1871 г.) и спектралната класификация на звездите (1874 г.). Наблюдава спектъра на 4 051 звезди. Използва фотографирането на звездните спектри, като определя лъчевите скорости на звездите и съставя каталог на скоростите на 52 звезди. Открива, че звездите Алгол и Спик са спектрално-двойни.\r\n1863 г.\r\nУмира френският художник Йожен Дьолакроа (1798 - 1863). Той е най-яркият представител на романтизма в своята страна.\r\n662 г.\r\nУмира Св. Максим Изповедник - византийски богослов, философ, писател. Роден е в богато аристократично семейство, получава добро образование. На 21 години започва работа в двора на император Ираклий. Около 613 г. става монах в манастира “Св. Харитон” близо до византийската столица. В периода на персийските нападения срещу Византия през о. Крит и о. Кипър М. И. достига Северна Африка (626-632 г.), където среща Софроний (от 634 г. - йерусалимски патриарх) и го приема за свой духовен баща. В периода 633-647 г. заедно със Софроний са активни участници в монотелитските спорове за двете природи, двете енергии и двете ипостаси на Христос. През октомври 649 г. новият римският папа Мартин I свиква т. нар. Латерански събор, който осъжда Ектесиса на император Ираклий и Типоса на император Константин, техните автори и поддръжници. Документите на събора са подготвени с прякото участие на Максим Изповедник (той подписва и заключителния акт като ‘Максим монах’, понеже никога не е бил свещеник или игумен). През 653 Мартин I и Максим Изповедник са арестувани, през 655 г. са осъдени за държавна измяна и са интернирани - папата на п-в Херсон, където умира още същата година, а Максим Изповедник в тракийска Визия. През 662 Максим Изповедник и двамата му ученици са анатемосани на събор в Константинопол. Монахът е подложен на членоувреждане (отрязан е върхът на езика му и дясната му ръка до китката) и е осъден отново на заточение, но умира по пътя. VI вселенски събор (680-681 г.) изцяло потвърждава правотата на учението и жизнения подвиг на Максим Изповедник. От него са запазени 74 текста, без да са обединени в специална книга, и на 50 писма. Съчиненията нямат систематичен характер. Максим Изповедник пише фрагментарно, “по повод”, като изследва проблема в дълбочина, но въпреки това творчеството, а и животът му, са синтез на духовните и доктриналните постижения на предвизантийската епоха. Православната църква почита паметта му на 3 февруари (12 януари стар стил).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБольшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.08.13", "title": "Денят 13 август в световната история"}
{"url": "http://www.focus-news.net/news/2017/08/13/2425202/zdf-london-shte-publikuva-seriya-dokumenti-razyasnyavashti-pozitsiyata-za-brekzit.html", "text": "Британското правителство ще публикува серия от „подробни документи за позицията\" на Лондон за Брекзит, предава телевизионният канал ZDF. \r\nВ тях ще се съдържа информация за излизането на Великобритания от Европейския съюз и  бъдещо партньорство с европейската общност.  Документите показват, че Великобритания иска да удължи преговорите с Брюксел, които до този момент не са довели до съществен резултат. Тереза Герова", "date": "2017.08.13", "title": "ZDF: Лондон ще публикува серия документи, разясняващи позицията за Брекзит"}
{"url": "http://www.focus-news.net/news/2017/08/13/2425203/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-vmk-georgi-v-selo-sinitovo.html", "text": "В празничния за християните неделен ден, Архиерейска света Литургия в храм „Св. Вмк Георги” в село Синитово с благословението на Негово високопреосвещенство Пловдивския митрополит Николай ще оглави Негово преосвещенство Константийски епископ Яков, викарий на Пловдивския митрополит, предаде репортер на Агенция „Фокус”. Началото на литургията е 9.00 часа.  \r\nНикола ПЕТКОВ", "date": "2017.08.13", "title": "Пазарджик: Константийският епископ Яков ще оглави архиерейска света Литургия в храм „Св. Вмк Георги” в село Синитово"}
{"url": "http://www.focus-news.net/news/2017/08/13/2425204/nimh-ekstremalen-e-indeksat-za-pozharoopasnost-v-6-oblasti-na-stranata.html", "text": "Екстремален e индексът за пожароопасност в 6 области на страната. Това сочи справка на сайта на Националния институт по метеорология и хидрология (НИМХ) към Българската академия на науките (БАН). Най-високата степен на опасност от пожари е в сила за областите: Благоевград, Хасково, Ямбол, Бургас, Варна и Сливен. Там е възможно възникването на бързо разпространяващи се, много силни и трудни за овладяване пожари с въвличане на дървесните корони. \r\nМного голям индекс за опасност от пожари има в почти цяла Източна България, както и в областите Пазарджик и Пловдив. При този индекс има вероятност за разразяване на много силни пожари с частично или пълно обхващане на короните на дърветата.", "date": "2017.08.13", "title": "НИМХ: Екстремален e индексът за пожароопасност в 6 области на страната"}
{"url": "http://www.focus-news.net/news/2017/08/13/2425205/voa-fbr-otkri-razsledvane-na-sblasatsite-v-sharlatsvil.html", "text": "ФБР, отдел \"Граждански права\" на Министерство на правосъдието и Прокуратурата на САЩ откриха разследване във връзка със смъртоносните сблъсъци в Шарлътсвил, щата Вирджиния, предава Voice of America.\r\nГубернаторът на щата Тери Маколиф настоя тези, които се бяха събрали в Шарлътсвил, за да протестират срещу премахването на статуя на Конфедерацията, да „се приберат вкъщи\", след като трима души бяха убити при насилие в митинг и катастрофа с хеликоптер, свързана с протеста.\r\nГубернаторът обяви извънредно положение, след като избухнаха сблъсъци между националистически демонстранти и подобни въоръжени контрапротестиращи.  Тереза Герова", "date": "2017.08.13", "title": "VOA: ФБР откри разследване на сблъсъците в Шарлътсвил"}
{"url": "http://www.focus-news.net/news/2017/08/13/2425206/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-14-avgust.html", "text": "„Софийска вода” временно ще прекъсне водоснабдяването в някои части на столицата на 14 август, съобщиха от дружеството. В понеделник във връзка с подмяна на сградно водопроводно отклонение на ул. 519 в кв. „Христо Ботев“ се налага спиране на водоподаването от 9:30  до 17:00 часа на клиентите на „Софийска вода”, живеещи в района на: ул. 511, ул. „Георги Спасов“, ул. 510, ул. 519. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 513 №37.\r\nВ понеделник във връзка с подмяна на сградно водопроводно отклонение на ул. „Димитър Петков“, жк. „Света троица“ се налага спиране на водоподаването от 9:00 до 16:00 часа на клиентите на „Софийска вода”, живеещи в района на: по ул. „Враня“ от ул. „Зайчар“ до ул. „Димитър Петков“; по ул. „Димитър Петков“ от ул. „Враня“ до ул. „Пловдив“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Враня“ ъгъла с ул. „Зайчар“.\r\nВ понеделник във връзка с подмяна на водомерен възел на ул. „Бунтовник“ в жк. „Лозенец“ се налага спиране на водоподаването от 10:00 до 14:30 часа на клиентите на „Софийска вода”, живеещи в района на: ул. „Бунтовник“;  по ул. „Николай Лилиев“ от ул. „Бунтовник“ до ул. „Вежен“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Бунтовник“ ъгъла с ул. „Николай Лилиев“.\r\nВ понеделник във връзка с монтаж на пожарен хидрант на ул. 68 кв., „Враждебна“ се налага спиране на водоподаването от 9:00 до 16:00 часа на клиентите на „Софийска вода”, живеещи в района на: ул. 8, ул. 51, ул. 55, ул. 68. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 68 №1.\r\nВ понеделник във връзка с подмяна на сградно водопроводно отклонение на ул. „Липите“ в с. Казичене се налага спиране на водоподаването от 9:30 до 16:30 часа на клиентите на „Софийска вода”, живеещи в района по ул. „Липите“ от ул. „Любен Каравелов“ до ул. „Троянов път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Липите“ ъгъла с ул. „Васил Левски“.\r\nВ понеделник във връзка с подмяна на сградно водопроводно отклонение на ул. „Дон“ в кв. „Горна баня“ се налага спиране на водоподаването от 9:00 до 17:00 часа на клиентите на „Софийска вода”, живеещи в района на: ул. 646 от ул. „Орхидея“ до ул. „Дон“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. 646 ъгъла с ул. 754.", "date": "2017.08.13", "title": "„Софийска вода” временно ще прекъсне водоснабдяването в някои части на столицата на 14 август"}
{"url": "http://www.focus-news.net/news/2017/08/13/2425207/ekathimerini-gratskata-politsiya-izze-poveche-ot-45-hil-kontrabandi-stoki-ot-halkidiki.html", "text": "Полицията в Халкидики, Северна Гърция, иззе повече от 4,5 хил. контрабандни стоки в операция, проведена в редица популярни туристически курорти в периода 7-11 август, съобщава електронното издание Ekathimerini, като се позовава на изявление от правоохранителните органи.\r\nАкцията е завършила с арстите на осем души, за които се предполага, че са отговорни за внасянето и разпространяването на контрабандните стоки. Седмина от задържаните са граждани на Бангладеш, а един е сенегалец.\r\nПолицията е конфискувала 4 669 продукта, включително часовници, портфейли, играчки, мобилни телефони, очила, аксесоари и дрехи. Те са били унищожени в съответствие със законовите разпоредби на страната. Тереза Герова", "date": "2017.08.13", "title": "Ekathimerini: Гръцката полиция иззе повече от 4,5 хил. контрабанди стоки от Халкидики"}
{"url": "http://www.focus-news.net/news/2017/08/13/2425208/faz-osigurena-e-dobra-zashtita-ot-hakerski-ataki-na-izborite-za-bundestag-uveriha-germanskite-vlasti.html", "text": "Изборите за федерален парламент на Германия са добре защитени от потенциални хакерски атаки срещу системите за преброяване. Това увериха властите в Берлин, съобщава националният ежедневник Die Frankfurter Allgemeine Zeitung. \r\n„В най-лошия случай една подобна атака може да забави обявяването на предварителните резултати от изборите\", заяви в интервю за местни медии Дитер Сарайтхер, отговарящ за организирането на вота в Германия, уверявайки, че ситуацията се следи отблизо от Федералната служба за сигурност на информационните технологии. До гласуването на 24 септември ще бъдат провеждани инженерни тестове и упражнения за сигурно предаване на данни в случай на преустановяване на електрозахранването. Тереза Герова", "date": "2017.08.13", "title": "FAZ: Осигурена е добра защита от хакерски атаки на изборите за Бундестаг, увериха германските власти"}
{"url": "http://www.focus-news.net/news/2017/08/13/2425209/pss-loshi-sa-usloviyata-za-turizam-navsyakade-v-planinite.html", "text": "Лоши са условията за туризъм навсякъде в планините. Това съобщиха за Агенция „Фокус“ от Планинската спасителна служба (ПСС) при БЧК. По високите части на планините има мъгла. Температурите чувствително са се понижили. На места превалява дъжд. Към момента лифтовите съоръжения не работят. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.08.13", "title": "ПСС: Лоши са условията за туризъм навсякъде в планините"}
{"url": "http://www.focus-news.net/news/2017/08/13/2425210/pazardzhik-v-armenskata-tsarkva-v-grada-shte-bade-otsluzhena-liturgiya-za-praznika-uspenie-na-presveta-bogoroditsa.html", "text": "В арменската църква „Сурп Степаннос” в Пазарджик ще бъде отслужена празнична литургия за Успение на Пресвета Богородица, съобщи за Радио „Фокус” – Пазарджик председателят на Арменското църковно настоятелство в града Нерсес Ширинян. Празничната литургия ще бъде отслужена от 10.30 часа от протопрезвитер Кеворк Хачерян – духовен пастир на енорията. \r\n„Успение на Пресвета Богородица в Арменската апостолическа православна църква се отбелязва в периода от 12 до 18 август, в неделята, която е най-близка до 15 август. Олтарите на всички арменски църкви са „осветени” от образа на Света Богородица и младенеца. След Светата литургия за празника се извършва благославяне на грозде. На този ден в църквата всички вярващи търсят покровителството на Богородица. С раздаването на осветеното грозде, всеки присъствал на празника, отнася в дома си Божията благословия и Благословията на Света Богородица”, допълни Ширинян.\r\nТеодора ДИМИТРОВА", "date": "2017.08.13", "title": "Пазарджик: В арменската църква в града ще бъде отслужена литургия за празника Успение на Пресвета Богородица"}
{"url": "http://www.focus-news.net/news/2017/08/13/2425211/irna-iranskiyat-parlament-odobri-zakonoproekt-za-protivodeystvie-na-sasht.html", "text": "В неделя, 13 август, депутатите в иранския парламент подкрепиха законопроект, насочен към противодействие на САЩ в региона, предава информационната агенция IRNA. \r\nПредложението бе подкрепено с гласовете на 240 от депутатите, един е „въздържал се“. На парламентарната сесия присъстваха общо 247 народни представители. \r\nДокументът е реакция на законопроект, ратифициран неотдавна в Сената на САЩ, който позволява на Вашингтон да наложи санкции срещу ислямската република. Тереза Герова", "date": "2017.08.13", "title": "IRNA: Иранският парламент одобри законопроект за противодействие на САЩ"}
{"url": "http://www.focus-news.net/news/2017/08/13/2425212/otryad-na-pss-provezhda-spasitelna-aktsiya-za-zhena-s-izkalchen-glezen-v-rila.html", "text": "Отряд на ПСС провежда спасителна акция за жена с изкълчен глезен в Рила. Това съобщиха за Агенция „Фокус“ от Планинската спасителна служба (ПСС) при БЧК. В момента самоковският отряд провежда акцията по прибирането на пострадалата туристка от заслон „Кобилино бранище“. \r\nЛюба АЛЕКСИЕВА", "date": "2017.08.13", "title": "Отряд на ПСС провежда спасителна акция за жена с изкълчен глезен в Рила"}
{"url": "http://www.focus-news.net/news/2017/08/13/2425213/aleksandar-vulin-sarbiya-nyama-da-vleze-v-nato-dokato-aleksandar-vuchich-e-na-vlast.html", "text": "Министърът на отбраната на Сърбия Александър Вулин увери руския си колега Сергей Шойгу, че страната няма да влезе в НАТО, докато той е военен министър, а Александър Вучич – неин президент, предава TACC. \r\n„Ще продължим да провеждаме съвместни учения. И ще продължим политиката на военен неутралитет. Докато начело на Република Сърбия е президентът Александър Вучич, а аз министър на отбраната, Сърбия никога няма да бъде в НАТО“, подчерта Вулин. . Тереза Герова", "date": "2017.08.13", "title": "Александър Вулин: Сърбия няма да влезе в НАТО, докато Александър Вучич е на власт"}
{"url": "http://www.focus-news.net/news/2017/08/13/2425214/krasimir-dimitrov-stolichna-obshtina-kam-momenta-nyama-signali-za-problemi-vazniknali-zaradi-dazhdovete-v-sofiya.html", "text": "Към момента няма сигнали за проблеми, възникнали заради дъждовете в София. Това съобщи за Агенция „Фокус“ директорът на Дирекция „Аварийна помощ и превенция“ към Столична община – Красимир Димитров, във връзка с дъждa, който се изсипа тази сутрин в София. „Имаме екипи, които в момента работят по отстраняване на опасни и сухи дървета“, уточни Димитров.\r\nЦветилена СИМЕОНОВА", "date": "2017.08.13", "title": "Kрасимир Димитров, Столична община: Към момента няма сигнали за проблеми, възникнали заради дъждовете в София"}
{"url": "http://www.focus-news.net/news/2017/08/13/2425215/sofiya-zemna-masa-se-e-srutila-v-rayona-na-km-9-na-avtomagistrala-lyulin-v-posoka-pernik.html", "text": "Временно движението се извършва само в изпреварващата лента в участъка от км 8 до км 9 на автомагистрала „Люлин” в посока Перник, в района след първия тунел, поради срутване на земна маса. Това съобщиха от пресцентъра на Агенция „Пътна инфраструктура”.", "date": "2017.08.13", "title": "София: Земна маса се е срутила в района на км 9 на автомагистрала „Люлин” в посока Перник"}
{"url": "http://www.focus-news.net/news/2017/08/13/2425216/d-r-volodya-popov-rim-pleven-prez-tozi-sezon-imame-dosta-razgarnata-i-mashtabna-arheologicheska-deynost-v-regiona.html", "text": "През този сезон имаме доста разгърната и мащабна археологическа дейност в региона. Това каза директорът на Регионалния исторически музей – Плевен д-р Володя Попов в интервю за Агенция „Фокус“ за археологическото лято на територията на област Плевен. По думите му проучванията преминават през селищата от бронзовата епоха до Средновековието. „Работи се на Улпия Ескус, край Гиген, в „Ад Путеа“, край Рибен. „Ад Путеа“ е антична станция, която е съществувала през един продължителен период.  Същевременно предстои проучването на антични сгради в дунавската крепост „Димум“ при Белене. Имаме проучване на ранно-бронзови селища при село Крушовица и антична вила при село Сухаче. Всеки един от тези обекти има своя специфика, своя характеристика, паспорт и време“, разказа директорът на музея. Д-р Попов поясни, че след края на археологическото лято ще има изложба. „Тя ще бъде локална само в параметрите на Плевен. Само за музея в Плевен. Това ще бъде нещо като техен личен отчет пред колектива, обществеността и тези, които имат интерес от тази материя в своето участие в тази кампания“, допълни д-р Володя Попов. \r\nДеница КИТАНОВА", "date": "2017.08.13", "title": "Д-р Володя Попов, РИМ - Плевен: През този сезон имаме доста разгърната и мащабна археологическа дейност в региона"}
{"url": "http://www.focus-news.net/news/2017/08/13/2425217/sofiya-rachno-se-regulira-dvizhenieto-v-rayona-na-km-9-na-avtomagistrala-lyulin-v-posoka-pernik-zaradi-srutvaneto-na-zemna-masa.html", "text": "Дежурен полицай регулира движението в района на км 9 на автомагистрала „Люлин” в посока Перник заради срутена земна маса. Това съобщиха за Агенция „Фокус“ от пресцентъра на МВР. Няма данни в района да се е образувало задръстване. \r\n„Фокус“ призовава всички шофьори да карат внимателно, да спазват правилата за безопасност на движението и да бъдат търпеливи до отстраняване на проблема.\r\nЦветилена СИМЕОНОВА", "date": "2017.08.13", "title": "София: Ръчно се регулира движението в района на км 9 на автомагистрала „Люлин” в посока Перник заради срутването на земна маса"}
{"url": "http://www.focus-news.net/news/2017/08/13/2425218/targovishte-19-godishno-momiche-e-s-opasnost-za-zhivota-sled-katastrofa-na-patya-sofiya-varna-kray-selo-kamburovo.html", "text": "19-годишно момиче е с опасност за живота след катастрофа на пътя София – Варна край село Камбурово, съобщиха от Областната дирекция на МВР – Търговище. Вчера в 16.40 часа на тел. 112 е получен сигнал за възникнало пътнотранспортно произшествие на път I-4 (София-Варна) в близост до разклона за село Камбурово, община Омуртаг. Правоспособният 23-годишен водач с инициали И.Х., от Гоце Делчев, при управление на личния си лек автомобил „Ситроен Ксара“ с благоевградска регистрация в посока София – Варна, е изгубил контрол над управлението му. Автомобилът е навлязъл в лентата за насрещно движение, след което е напуснал пътното платно вляво по посока на движението и се е блъснал в крайпътно дърво. Вследствие на пътния инцидент са пострадали водачът на автомобила, който е с фрактури на двата крака, без опасност за живота му; и возило се на предна дясна седалка 19-годишно момиче от гр. Левски. Тя е настанена в интензивното отделение на МБАЛ – Търговище с фрактури на прешлени и хематом, с опасност за живота й. По случая е образувано досъдебно производство по описа на Районно управление „Полиция” – Омуртаг.", "date": "2017.08.13", "title": "Търговище: 19-годишно момиче е с опасност за живота след катастрофа на пътя София – Варна край село Камбурово"}
{"url": "http://www.focus-news.net/news/2017/08/13/2425219/kamen-yakimov-pss-pri-gramotevichna-burya-na-otkrito-horata-tryabva-da-badat-dalech-ot-vodni-baseyni-i-da-ne-se-oblyagat-na-mokri-skali-zashtoto-sa-provodnik-na-elektrichestvo.html", "text": "При гръмотевична буря на открито в планината хората трябва да бъдат далеч от водни басейни. Това каза за Агенция „Фокус“ Камен Якимов от Планинската спасителна служба (ПСС) при БЧК. „Има няколко основни правила в случай, че ви застигне на открито гръмотевична буря. По възможност трябва по най-бързия начин да се изнесете към по ниските части, да не стоите на най-високата част на релефа. Не трябва да се движите, а да седнете и да изчакате в неподвижно положение преминаването на гръмотевичната буря. Ако сте в група, е хубаво да се разпръснете и да не сте близо един до друг. Всички метални предмети крият риск за привличане на гръмотевици. Ето защо те трябва да бъдат далеч от вас“, обясни Якимов. Той подчерта, че не бива да се крием под единични дървета, а в скални нисши в никакъв случай не би трябвало да се облягаме на скалата особено ако е мокра, защото е проводник на електричество. „Когато има гора, е хубаво да влезете в по-гъстата й част. Там ще бъдете по-защитени. Има различни почви, които по различен начин са склонни да привличат върху себе си мълнии. Тези, които са с повишено съдържание на желязна руда ги привличат. Такива са районите на Вежен, някои други части от Стара планина. Друг важен момент е да се знае, че при гръмотевична буря трябва да бъдете далеч от водни басейни, като планински езера, реки. Категорично не трябва да бъдете във водата“, допълни Якимов. По думите му рибарите в по-голямата си част използват карбонови въдици, а те привличат мълниите. „Не са редки случаите на нещастия с рибари в планинските езера, поразени от мълния. Почти всяка година имаме подобни случаи. За тази година нямам информация дали е постъпвал при нас сигнал за пострадал от мълния човек“, каза още Камен Якимов.\r\nЛюба АЛЕКСИЕВА", "date": "2017.08.13", "title": "Камен Якимов, ПСС: При гръмотевична буря на открито хората трябва да бъдат далеч от водни басейни и да не се облягат на мокри скали, защото са проводник на електричество"}
{"url": "http://www.focus-news.net/news/2017/08/13/2425220/plovdiv-zhiteli-na-asenovgrad-izlizat-na-poreden-miren-protest-vav-vrazka-s-predprietite-merki-sreshtu-nezakonnite-tsiganski-kashti.html", "text": "Жители на Асеновград излизат на пореден мирен протест във връзка с предприетите мерки срещу незаконните цигански къщи. Това каза за Радио „Фокус“ – Пловдив Йордан Тодоров от Инициативния комитет на протестиращите. Сборният пункт е при паметника на Цар Иван Асен II, като се очаква мирният протест да започне в 19:00 часа. Инициативният комитет на протестиращите се събира тази вечер, за да обсъди общинските политики за интеграция на циганите, заложени в годишни планове за действие в периода 2014 - 2017 година. „Не сме съгласни със заложените мерки, които касаят незаконните цигански къщи. Процесът по узаконяване къщите на циганите е започнал със стартирането на тези общински политики за интеграция през 2014 година. През последните три години им се дават помощи и права. По този начин циганите от цяла България идват към Асеновград. От 5 300 души преди, сега са станали 12 000 - 13 000 за 3 години. Ако това означава интеграция, то тогава ние трябва да се изселваме“, коментира Йордан Тодоров. По думите му, Община Асеновград работи по разрешаването на посочените от протестиращите проблеми, но не с нужното темпо.„Фокус“ припомня: \r\nЖителите на Асеновград започнаха серия от протести, след като на 26 юни група цигани нападна треньори, родители и ученици от отбора по кану-каяк, докато са тренирали при язовир „40-те извора“.\r\nТони МИХАЙЛОВ", "date": "2017.08.13", "title": "Пловдив: Жители на Асеновград излизат на пореден мирен протест във връзка с предприетите мерки срещу незаконните цигански къщи"}
{"url": "http://www.focus-news.net/news/2017/08/13/2425221/afp-parlamentat-na-iran-uvelichi-fondovete-za-raketnata-si-programa-v-otgovor-na-amerikanskite-sanktsii.html", "text": "Иранският парламент гласува в неделя отпускането на 520 млн. долара за разработването на своята програма за противоракетна отбрана, за противодействие на „авантюризма\" и санкциите на Вашингтон, и за да засили чуждестранните операции на Иранската революционна гвардия, предава AFP.\r\n„Американците трябва да знаят, че това е първото ни действие\", предупреди председателят на парламента в Техеран Али Лариджани, след като обяви, че преобладаващото мнозинство е подкрепило  пакет  „срещу американските терористични и авантюристични действия в региона\".\r\nОбщо 240 депутати гласуваха за законопроекта от общо 244-те присъстващи в залата.\r\nГласуването се проведе, след като през юли САЩ наложи нови санкции н Иран, насочени срещу ракетаната програма на близкоизточната република. \r\n„Законопроектът е подкрепен от Министерството на външните работи и от правителството, и е част от мерките за противодействие на последния закон на Конгреса на САЩ\", заяви заместник-министърът на външните работи Абас Арагчи.\r\nТой говори за ядрената сделка със световните сили, съгласно която Иран се съгласи със строги ограничения на ядрената си програма в замяна на облекчаване на санкциите.\r\nЗаконопроектът възлага на правителството да отпусне допълнителни 260 млн. долара за „разработването на ракетна програма\" и същата сума за чуждестранни операции на революционната гвардия, съобщиха държавната информационна агенция IRNA.\r\nСлед като Ларижани обяви резултатите от гласуването, законодателите извикаха: \"Смърт на Америка\". Тереза Герова", "date": "2017.08.13", "title": "AFP: Парламентът на Иран увеличи фондовете за ракетната си програма в отговор на американските санкции"}
{"url": "http://www.focus-news.net/news/2017/08/13/2425222/nad-120-studenti-i-uchenitsi-se-vklyuchiha-v-stazhantskata-programa-na-chez.html", "text": "Над 120 студенти и ученици се включиха в стажантската програма на ЧЕЗ. Това съобщиха от пресцентъра на дружеството. За девета поредна година ЧЕЗ предоставя възможност на студенти и ученици да придобият опит в реална работна среда в сферата на електроенергетиката. Стажантската програма на ЧЕЗ се осъществява целогодишно като основната й цел е осигуряването на професионално, личностно и кариерно развитие на младите хора чрез усвояване на практическата специфика и особености в дейността на компанията. Стажовете са платени, като част от тях са по Проект „Студентски практики“ на МОН и в момента се провеждат в 15 града в Западна България – Видин, Монтана, Гулянци, Мездра, Плевен, Радомир, Перник, Костинброд, Своге, Пирдоп, Самоков, Годеч, Дупница,  Разлог и  София.\r\nПрез тази година участниците в стажантската програма на ЧЕЗ са над 120. Стажантите са студенти от бакалавърски програми на български и чуждестранни университети и ученици от XI и XII клас на професионални гимназии, изучаващи електротехнически или други специалности, свързани с бизнеса на компанията. Сред участниците са и финалистите от конкурса „Стани стипендиант на ЧЕЗ“, който за пета година подпомага талантливи дванадесетокласници от професионални училища на територията на Западна България и им съдейства при избора на професия. За повече от 20 стажанти летният стаж не е първи в компанията. Голяма част от тях участват и в „ЧЕЗ Академия“ – пореден проект на ЧЕЗ в подкрепа на талантливи, млади хора.\r\nДългогодишни партньори на ЧЕЗ в стажантската програма на компанията са Технически университет - София, Колеж по енергетика и електроника - София, МГУ „Св. Иван Рилски“, ТУ „Тодор Каблешков“, УНСС, СУ „Климент Охридски“, НБУ, ХТМУ и 17 професионални гимназии от Плевен, София, Перник, Благоевград, Дупница, Елин Пелин, Козлодуй, Монтана, Кнежа, Ловеч, Етрополе, Белене и Пирдоп.\r\nПрез последните пет години над 700 студенти и ученици са участвали в Стажантската програма на ЧЕЗ. От тях над 170, след приключване на стажа, са назначени на работа в Дружествата на компанията.\r\nДопълнителна информация за Стажантската програма може да се получи на и-мейл адрес stajanti@cez.bg,  или на www.kadedrugade.com и във ФБ страницата „ЧЕЗ–Къде другаде?“ /https://www.facebook.com/kadedrugade/.", "date": "2017.08.13", "title": "Над 120 студенти и ученици се включиха в стажантската програма на ЧЕЗ"}
{"url": "http://www.focus-news.net/news/2017/08/13/2425223/rt-trima-dushi-sa-raneni-pri-strelba-v-malmyo-politsiyata-izdirva-izvarshitelya.html", "text": "Трима души са пострадали при стрелба в третия по големина град в Швеция – Малмьо, предава телевизионният канал RT, като се позовава на изявление от полицията на скандинавската страна.\r\nИнцидентът се е случил в нощта на събота срещу неделя в сграда, в която – съгласно медийните доклади, е имало между 70 и 100 души. Двама са получили животозастрашаващи рани, докато третият има леки наранявания. \r\nПолицията е отцепила района, в който е произведена стрелбата и към момента издирва извършителя.  Тереза Герова", "date": "2017.08.13", "title": "RT: Трима души са ранени при стрелба в Малмьо, полицията издирва извършителя"}
{"url": "http://www.focus-news.net/news/2017/08/13/2425224/lovech-paten-intsident-ogranichava-dvizhenieto-pri-24-km-na-patya-i-4-sopot-mikre.html", "text": "Движението се осъществява в една лента по път I-4 Сопот – Микре, при км 24, поради пътен инцидент. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост, спазвайки указанията на служителите на „Пътна полиция”.", "date": "2017.08.13", "title": "Ловеч: Пътен инцидент ограничава движението при 24 км на пътя I-4 Сопот – Микре"}
{"url": "http://www.focus-news.net/news/2017/08/13/2425225/alsat-m-makedoniya-kosovo-ostana-bez-15-mln-evro-ot-mvf.html", "text": "Поради забавянето в създаването на нови институции след парламентарните избори, проведени на 11 юни, Косово търпи огромни щети, предава скопският телевизионен канал „Алсат-М“.\r\nПрищина губи 15 млн. евро от Международния валутен фонд (МВФ), тъй като договорът за кредит, който трябваше да бъде подписан юни, пропадна заради предсрочния вот. Постоянният представител на мисията на МВФ за Косово, Рууд Вермулен, заяви за \"Коха визия\", че планираният кредит за Косово е пропаднал, тъй в този период са се провеждали изборите, а държавата е била без правителство.\r\nКосово постигна икономическо споразумение с МВФ през 2015 г. Неговата стойност е около 185 млн. евро за срок от 22 месеца. Срокът му изтече на 4 август. Тереза Герова", "date": "2017.08.13", "title": "„Алсат-М“ (Македония): Косово остана без 15 млн. евро от МВФ"}
{"url": "http://www.focus-news.net/news/2017/08/13/2425226/veliko-tarnovo-pozharnikari-sa-predotvratili-golyama-avariya-na-benzinostantsiya-v-gorna-oryahovitsa.html", "text": "Пожарникари са предотвратили голяма авария на бензиностанция в Горна Оряховица. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Велико Търново. Сигналът за промишления инцидент е получен в Оперативен център – град Велико Търново вчера в 08.35 часа. На място веднага е бил изпратен екип на Районната служба в Горна Оряховица с един противопожарен автомобил и четирима пожарникари. Те са установили, че има изтичане на пропан-бутан. Изтичането се получило в следствие от удар на колесен трактор в преграда на бензиностанцията. От сблъсъка се повредил тръбопроводът от цистерната, който захранва колонките за пропан-бутан. \r\nДежурният екип обезопасил мястото и по този начин успял да предотврати голяма авария. Пожарникарите останали на мястото до отстраняване на авариралото моторно превозно средство от района на бензиностанцията. Техническа неизправност в спирачната система на трактора станала причина селскостопанската машина да изгасне, да тръгне на собствен ход и да се удари в бензиностанцията.\r\nНадежда КРЪСТЕВА", "date": "2017.08.13", "title": "Велико Търново: Пожарникари са предотвратили голяма авария на бензиностанция в Горна Оряховица"}
{"url": "http://www.focus-news.net/news/2017/08/13/2425227/deutsche-welle-shvedskata-politsiya-razsledva-prichinite-za-strelbata-v-malmyo-izvarshitelyat-vse-oshte-ne-e-zaloven.html", "text": "Мотивите за стрелбата, която бе произведена в ранните часове на неделя в третия по големина град в Швеция – Малмьо, все още не са установени, предава Deutsche Welle. \r\nПо данни на националния ежедневник Sydsvenskan, първоначалната информация за инцидента е постъпила в полицията около 5.50 часа (местно време). \r\nСвидетели разказват, че въоръжен мъж е нахлул в сграда и е произвел пет или шест изстрела, крещейки, че отмъщава за своя брат. Към момента на произшествието в помещението са се намирали между 70 и 100 души. След стрелбата в залата е настъпила паника. Трима са получили наранявания, като двама от тях – на 20 г. и 25 г., са в тежко състояние. Пристигналите на място медицински екипи са им оказали първа помощ, след което ранените са транспортирани в болница. Третият пострадал е с леки наранявания.\r\nМястото на инцидента е отцепено от полицията. Властите са започнали разследване и извършват обиск с обучени полицейски кучета. Не се уточнява какво събитие се е провеждало в сградата, в която е произведена стрелбата.\r\nНа 7 април в шведската столица бе извършено терористично нападение – камион се вряза в група пешеходци в централната част на Стокхолм, след което се блъсна във витрина и се подпали. При инцидента бяха ранени 15 души. Четирима загубиха живота си.   Тереза Герова", "date": "2017.08.13", "title": "Deutsche Welle: Шведската полиция разследва причините за стрелбата в Малмьо, извършителят все още не е заловен"}
{"url": "http://www.focus-news.net/news/2017/08/13/2425228/plovdiv-sedem-signala-za-zamarsyavane-s-otpadachni-vodi-sa-podadeni-v-riosv-prez-mesets-yuli.html", "text": "Седем сигнала за замърсяване с отпадъчни води са подадени в екоинспекцията в Пловдив през месец юли. Това съобщиха за Радио „Фокус“ – Пловдив от Регионалната инспекция по околната среда и водите. През изминалия месец са извършени общо 25 проверки за замърсяване на водоеми, като две от тях са на обекти, включени в списъка за задължителен мониторинг на качеството на заустваните отпадъчни води. Една е комплексната проверка с участието на експерт от направлението. Издадени са общо 10 предписания. \r\nВ резултат на извършен ефективен контрол на млекопреработвателно предприятие в Стамболийски са предприети действия за преустановяване на заустване на суроватка и цвик в канализационната мрежа на града, с което ще се спре натоварването със замърсяващи вещества на пречиствателната станция. В резултат от контролната дейност, осъществявана от РИОСВ, все повече оператори изпълняват задълженията си, изписани в разрешителните за заустване, категорични са експертите от екоинспекцията. \r\nЗа отчетния период няма настъпили екологични щети от дейността на обектите, попадащи под контрол на Регионалната инспекция по околната среда и водите.\r\nТони МИХАЙЛОВ", "date": "2017.08.13", "title": "Пловдив: Седем сигнала за замърсяване с отпадъчни води са подадени в РИОСВ през месец юли"}
{"url": "http://www.focus-news.net/news/2017/08/13/2425229/ministar-krasimir-karakachanov-uvelichenieto-na-byudzheta-za-otbrana-e-nalozhitelno.html", "text": "Увеличението на бюджета за отбрана е наложително. Това заяви пред журналисти във Варна министърът на отбраната Красимир Каракачанов, който присъства на ритуалите по тържествено издигане на военноморския флаг и присвояване на първо офицерско звание на курсантите от „Випуск 2017” на ВВМУ „Н. Й. Вапцаров” по случай 138-та годишнина от създаването на Военноморските сили, предаде репортер на Радио „Фокус“ – Варна. Министърът допълни, че без увеличение на бюджета за отбрана, няма как да бъдат реализирани дори проектите, които миналото Народно събрание е гласувало. „Бюджетът реално ще бъде увеличен, ако започне реализацията на тези проекти. За авиацията – това са 1,5 млрд. лева, за флота - 820 млн. лева, плюс 90 млн. лева за обновяване на фрегатите, за бронираната машина – 1,2 млрд. лева“, подчерта министърът. Красимир Каракачанов коментира, че при гласуването на бюджета за следващата година ще стане ясно дали и с колко ще бъдат увеличени заплатите на военнослужещите. „Разчитаме на Комисията по отбрана, в която са само професионални висши военни - трима бивши началници на Генералния щаб на армията, генерали, офицери, вярвам, че ще се разберем. Имам и други идеи, с които да бъдем по-ефективни, тъй като има немалко резерви в Министерство на отбраната. Абсолютно ненужно изтичат пари, а в същото време не се реализират приходи от дейности, които могат да вкарат реални приходи в бюджета. И тогава, когато покажем, че и ние можем да реализираме печалби за бюджета, с по-голямо основание ще искаме увеличение на заплатите и няма кой да ни откаже“, заяви министърът. Той визира дейности, свързани с ремонтните заводи „Терем“, които към момента не са в добро финансово отчетно състояние, изключвайки „Флотски арсенал“. „Ако ме питате за процента, с който да се увеличат заплатите, той трябва да бъде 100 процента, но нека да бъдем честни – това не може да се случи”, каза още министър Каракачанов и добави, че предстоят разговори през септември и октомври. \r\nМарияна ВАЛЕНТИНОВА", "date": "2017.08.13", "title": "Министър Красимир Каракачанов: Увеличението на бюджета за отбрана е наложително"}
{"url": "http://www.focus-news.net/news/2017/08/13/2425230/veliko-tarnovo-blagotvoritelen-bazar-ot-drugata-strana-na-monetata-se-provezhda-kray-hudozhestvenata-galeriya-boris-denev.html", "text": "Благотворителен базар „От другата страна на монетата” се провежда край Художествената галерия „Борис Денев” във Велико Търново. Това съобщи за Радио „Фокус“ – Велико Търново организаторът Радослав Гизгинджиев. От сутринта до 18.00 часа всички желаещи ще имат възможност да се включат в инициативата. Организаторът призовава жителите на града да донесат ненужни за тях вещи, които ще се продават на импровизирани сергии на достъпни цени. Тези, които нямат възможност да донесат свои вещи, могат да се включат като доброволци, които да продават предметите, чиито собственици нямат възможност да оставят. Средствата от продажбите ще се събират в прозрачна каса.\r\nЦелта е да се съберат средства в помощ на благодетеля Христо Атанасов от Леденик. Събраната сума ще послужи за изграждане на къщички със санитарен възел за бездомни хора. Общо 30 души живеят при Христо Атанасов в момента.\r\nНадежда КРЪСТЕВА", "date": "2017.08.13", "title": "Велико Търново: Благотворителен базар „От другата страна на монетата” се провежда край Художествената галерия „Борис Денев”"}
{"url": "http://www.focus-news.net/news/2017/08/13/2425231/lovech-chetirima-dushi-sa-postradali-pri-katastrofata-na-patya-sopot-mikre.html", "text": "Два леки автомобила са се ударили при 24 км на пътя I-4 Сопот – Микре, а трети е попаднал в канавката. Това съобщиха за Агенция „Фокус“ от Областната дирекция на МВР – Ловеч. Инцидентът е станал около 10.15 часа. Пострадали са четирима души – двама от тях се преглеждат на място от лекарски екип, а други двама са изпратени към болнично заведение за преглед. Пътят не е затворен, движението се извършва нормално. На място има екип на „Пътна полиция“.\r\nЦветилена СИМЕОНОВА", "date": "2017.08.13", "title": "Ловеч: Четирима души са пострадали при катастрофата на пътя Сопот – Микре"}
{"url": "http://www.focus-news.net/news/2017/08/13/2425232/d-r-volodya-popov-rim-pleven-razkopkite-kray-ad-putea-tazi-godina-prepotvardiha-hipotezite-za-mnogo-seriozna-postroyka-ot-hramov-harakter-v-patnata-stantsiya.html", "text": "Разкопките край „Ад Путеа“ тази година препотвърдиха хипотезите за много сериозна постройка от храмов характер в пътната станция. Това каза директорът на Регионалния исторически музей – Плевен д-р Володя Попов в интервю за Агенция „Фокус“ за археологическото лято на територията на област Плевен. Той поясни, че там разкопките вече са приключили на терен, а в момента се обработва документацията. „С няколко изречения в резюме трудно бих прокоментирал фактите сред проучванията през тази кампания. Може би най-силните два момента са един от античните видове, които препотвърждават хипотезите за много сериозна постройка от храмов характер на пътната станция, някъде от началото на нейното антично съществуване. Същевременно намерените пещи са с изключително богат и съхранен във времето керамичен материал от Първата българска държава. Материалът е богат“, обясни директорът на РИМ – Плевен. По думите му към момента се смята, че някъде от средата на 2 век и главно 3 век има същинско развитие на станцията. Д-р Попов поясни, че това показват монетните находки там. „Докато приключването на станцията много трудно може да бъде фиксирано, тъй като имаме редица вълни през времето на късната римска и ранна византийска история, които имат отражения и оставят следа върху съществуването на „Ад Путеа“ и нейните постройки“, допълни д-р Попов „Средновековното присъствие и развитие там е фиксирано с материали както от Първата, така и от Втора българска държава“, каза още д-р Попов. \r\nДеница КИТАНОВА", "date": "2017.08.13", "title": "Д-р Володя Попов, РИМ – Плевен: Разкопките край „Ад Путеа“ тази година препотвърдиха хипотезите за много сериозна постройка от храмов характер в пътната станция"}
{"url": "http://www.focus-news.net/news/2017/08/13/2425233/reuters-visokopostaveni-komandiri-na-islyamska-darzhava-sa-likvidirani-pri-amerikanski-vazdushen-udar-v-afganistan.html", "text": "Четирима високопоставени командири на близкоизточната радикална групировка „Ислямска държава“ са ликвидирани при американски въздушен удар в Афганистан, предава Reuters.\r\nАтаката е извършена в провинция Кунар преди няколко дни, става ясно от официално изявление, разпространено от военните на Кабул. . Тереза Герова", "date": "2017.08.13", "title": "Reuters: Високопоставени командири на „Ислямска държава“ са ликвидирани при американски въздушен удар в Афганистан"}
{"url": "http://www.focus-news.net/news/2017/08/13/2425234/sofiya-na-5-signala-za-padnali-kloni-i-6-za-zaviryavaniya-sa-otreagirali-ekipite-na-direktsiya-avariyna-pomosht-i-preventsiya-zaradi-valezhite.html", "text": "3 екипа на Дирекция „Аварийна помощ и превенция“ към Столична община работят по отстраняването на сигнали във връзка с обилния дъжд на територията на столицата. Това съобщиха за Агенция „Фокус“ от пресцентъра на Столична община. Към момента са получени и отработени 5 сигнала за паднали клони на дървета, както и 6 за завирявания. Екипите са на място. Столичният инспекторат контролира фирмите, които отговарят за почистването на шахтите, запушени от паднала листна маса. Градският транспорт към монета се движи навсякъде по редовните си маршрути.", "date": "2017.08.13", "title": "София: На 5 сигнала за паднали клони и 6 за завирявания са отреагирали екипите на Дирекция „Аварийна помощ и превенция“, заради валежите"}
{"url": "http://www.focus-news.net/news/2017/08/13/2425235/ministar-krasimir-karakachanov-savetat-po-otbrana-odobri-proekta-za-modernizatsiya-na-fregatite-na-stoynost-90-mln-leva.html", "text": "Миналата седмица Съветът по отбрана одобри проекта за модернизация на фрегатите. Това заяви пред журналисти във Варна министърът на отбраната Красимир Каракачанов, който присъства на ритуалите по тържествено издигане на военноморския флаг и присвояване на първо офицерско звание на курсантите от „Випуск 2017” на ВВМУ „Н. Й. Вапцаров” по повод отбелязването на 138-та годишнина от създаването на Военноморските сили, предаде репортер на Радио „Фокус“ – Варна. „Беше предложена сумата, чрез която фрегатите, с които разполагаме, да бъдат модернизирани и да бъдат много по-ефективни в изпълнение на своите задачи. Средствата за проекта, които са в размер на 90 млн. лева, ще бъдат заложени в следващия бюджет. Сумата е одобрена от Съвета по отбрана и предстои проектът да бъде внесен в Министерски съвет“, отбеляза министърът. Във връзка с изграждането на многофункционалните модулни патрулни кораби министър Красимир Каракачанов увери, че конкурсът, в който са участвали седем фирми, сред които и една българска, ще бъде равнопоставен. „Но моето предпочитание е в проектите за модернизация на армията и превъоръжаване предимство да имат българските фирми от военнопромишления комплекс - частни или държавни. Българският народ вади тези пари от джоба си и е по-добре, когато харчим парите на българския данъкоплатец, те да бъдат давани на български фирми, които да създават работни места, да внасят данъците си в България и по този начин да развиваме икономиката. Така аз разбирам икономическия патриотизъм“, добави министърът. Красимир Каракачанов коментира още, че основният приоритет тази година е обучението на личния състав. „Ученията, които минаха - и сухопътните, и морските, показват, че въпреки недостатъчните средства, с които разполага армията, нашите военнослужещи са подготвени и носят службата си с достойнство. Наблюдавайки нашите военнослужещи, сравнени с нашите съюзници от други страни, които са много по-добре заплатени, много по-добре оборудвани, много по-модерно въоръжени, нашите войници са много по-добри. Защото е лесно да служиш в богата армия и в богата държава, трудно и достойно е да служиш, когато има трудности  и да не бягаш“, каза още министър Красимир Каракачанов.\r\nМарияна ВАЛЕНТИНОВА", "date": "2017.08.13", "title": "Министър Красимир Каракачанов: Съветът по отбрана одобри проекта за модернизация на фрегатите на стойност 90 млн. лева"}
{"url": "http://www.focus-news.net/news/2017/08/13/2425236/die-zeit-islyamska-darzhava-poe-otgovornost-za-atentata-v-kueta.html", "text": "В навечерието на 70-годишнината от обявяването на независимостта на Пакистан в град Куета бе извършен терористичен атентат, който отне живота на 15 души. Отговорност за него поеха джихадистите от „Ислямска държава“, съобщава германският национален ежедневник Die Zeit. \r\nБомбата бе насочена към преминаващо превозно средство на военните, но сред жертвите има най-малко седем цивилни лица. Повече от 30 души, пострадали при нападението, са настанени в близките болници. \r\nЧасове по-късно екстремистката групировка „Ислямска държава“ пое отговорност за атаката, извършена от самоубийствен атентатор, управлявал мотоциклет. Съответното изявление на джихадистите бе разпространено в интернет. Тереза Герова", "date": "2017.08.13", "title": "Die Zeit: „Ислямска държава“ пое отговорност за атентата в Куета"}
{"url": "http://www.focus-news.net/news/2017/08/13/2425237/pazardzhik-stroezhat-na-zhilishtni-sgradi-v-oblastta-e-6-pati-poveche-prez-vtoroto-trimesechie-na-godinata-otkolkoto-prez-predhodnoto.html", "text": "През второто тримесечие на тази година в област Пазарджик е започнал строежът на 57 жилищни сгради със 104 жилища в тях и с 12 314 кв. м обща застроена площ и на 45 други сгради със 7 502 кв. м разгъната застроена площ. Това съобщиха от отдел „Статистически изследвания – Пазарджик” към Териториално статистическо бюро – Юг. Спрямо предходното тримесечие започнатите жилищни сгради се увеличават над шест пъти, броят на жилищата в тях – с дванадесет пъти, а общата им застроена площ – над осем пъти. Броят на започнатите други сгради нараства с 87.5%, но тяхната обща застроена площ намалява с 36.5%. \r\nВ сравнение с второто тримесечие на 2016 г. броят на започнатите жилищни сгради се увеличава с 54.1%, жилищата в тях – с 16.9%, а общата им застроена площ – с 8.1%. Започнатите други сгради са повече с 12.5%, а разгънатата им застроена площ намалява с 26.6%. \r\nСтроителство на най-голям брой нови сгради е започнало в областите: Пловдив – 230 жилищни, 6 административни и 146 други сгради; Стара Загора – 84 жилищни, 3 административни и 200 други сгради; София – 101 жилищни и 175 други сгради; Бургас – 118 жилищни и 111 други сгради.", "date": "2017.08.13", "title": "Пазарджик: Строежът на жилищни сгради в областта е 6 пъти повече през второто тримесечие на годината отколкото през предходното"}
{"url": "http://www.focus-news.net/news/2017/08/13/2425238/visshi-menidzhari-na-tui-group-se-sreshtnaha-s-ministara-na-turizma-nikolina-angelkova-dogovaryat-veche-lyato-2018-g.html", "text": "Министърът на туризма Николина Ангелкова проведе работна среща с членовете на Изпълнителния борд на TUI Group Себастиян Ебел и Дейвид Бърлинг и с други представители на световния туроператор. По време на разговора им в Св. Влас в края на работната седмица бяха обсъдени възможности за стратегическо партньорство в сферата на туризма в България за сезон Лято 2018, съобщиха от пресцентъра на министерството.  \r\nВ рамките на срещата министър Ангелкова представи приоритетите в политиката на Министерството на туризма, заложени в Годишната програма за национална туристическа реклама за 2018 г. „България започва да става разпознаваема туристическа дестинация, като работим последователно в тази насока и залагаме на дигиталния маркетинг и интернет комуникациите. Натрупаният опит показва, че по-малките държави трябва да са по-иновативни и гъвкави в маркетинговите подходи, които използват, за да са максимално ефективни“, подчерта Ангелкова.\r\nПредставителите на TUI Group, които включват ръководители от хотелския бранд RIU на туристическата група, заявиха, че е много важно да се работи последователно в България, за да се гарантира качеството на туристическия продукт и увеличението на инвестициите в сектора. Дейвид Бърлинг, член на Изпълнителния борд на TUI и главен изпълнителен директор на Северния регион на TUI, заяви: „Горди сме с това, че сме част от постоянно разрастващата се туристическа общност в България. Като глобална, интегрирана туристическа група, притежаваща стотици хотели и самолети из целия свят и имаща множество солидни и дълготрайни партньорства с местните хотелиери, ние сме в отлична позиция да спомогнем за стимулирането на още повече инвестиции в България. Това на свой ред ще осигури нови работни места и възможности за устойчив растеж. Очакваме с нетърпение да работим съвместно с министерството за промотирането на България като качествена и стойностна дестинация за почивка пред нашите клиенти по целия свят”.", "date": "2017.08.13", "title": "Висши мениджъри на TUI Group се срещнаха с министъра на туризма Николина Ангелкова – договарят вече лято 2018 г."}
{"url": "http://www.focus-news.net/news/2017/08/13/2425239/sofiya-dvizhenieto-se-izvarshva-v-edna-lenta-po-pat-i-1-v-rayona-na-skravena-poradi-otstranyavane-na-padnalo-darvo.html", "text": "Движението в една лента по път I-1 София - Монтана, в района на Скравена, поради отстраняване на паднало дърво. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост.", "date": "2017.08.13", "title": "София: Движението се извършва в една лента по път I-1 в района на Скравена поради отстраняване на паднало дърво"}
{"url": "http://www.focus-news.net/news/2017/08/13/2425240/kurir-makedoniya-silen-pozhar-bushuva-v-blizost-do-skopsko-selo-mestnoto-naselenie-napuska-domovete-si.html", "text": "Силен пожар обхвана горите до македонското село Кондово, разположено в близост до столицата Скопие, съобщава електронното издание „Курир“. \r\nОгънят бе разпространен бързо от вятъра. Падналите дъждове не допринесоха за потушаването му. Местното население твърди, че е потърсило помощ, но никой не е реагирал на молбите им. \r\nПо последни данни пожарът е все още активен, а около селото е изграден защитен пояс, за да се предотврати неговото разпространение.\r\nВ гасенето на пожара снощи участвали четири цистерни, 25 пожарникари, девет автомобила на Териториалната противопожарна дейност и доброволци от местното население.\r\nВ село Кондово няма засегнати от пожара къщи, но се съобщава, че голяма част от жителите на Кондово напускат домовете си от страх огнената стихия да не ги застигне.  Тереза Герова", "date": "2017.08.13", "title": "„Курир“ (Македония): Силен пожар бушува в близост до скопско село, местното население напуска домовете си"}
{"url": "http://www.focus-news.net/news/2017/08/13/2425241/sofiya-edin-chovek-e-postradal-pri-intsident-mezhdu-avtobus-i-lek-avtomobil-v-stolichniya-kvartal-obelya.html", "text": "Един човек е пострадал при инцидент между автобус на градския транспорт и лек автомобил в столичния квартал “Обеля“. Това съобщиха за Агенция „Фокус“ от пресцентъра на МВР. Сигнал за инцидента е подаден в 11:30 часа. По първоначални данни пострадалият е шофьорът на лекия автомобил.\r\nЦветилена СИМЕОНОВА", "date": "2017.08.13", "title": "София: Един човек е пострадал при инцидент между автобус на градския транспорт и лек автомобил в столичния квартал “Обеля“"}
{"url": "http://www.focus-news.net/news/2017/08/13/2425242/liderat-na-turskite-natsionalisti-teroristite-shte-badat-presledvani-do-dupka-do-palnoto-im-unishtozhenie.html", "text": "Генералният председател на Партията на националистическото движение (ПНД) Девлет Бахчели реагира изключително остро на смъртта от „терористичен куршум” на 15-годишен младеж в околия Мачка на черноморската провинция Трабзон, предаде информационната агенция Догу хабер ажансъ (ДХА). \r\n„Трябва да намерим и унищожим всички терористи, в която и дупка по света да се крият. Заедно с техните господари и покровители. Докато не сложим белезници на последния терорист от Кюрдската работническа партия (ПКК), или не го погребем; като и докато не изземем и унищожим последното кърваво оръжие. Отказването от тази наша свещена борба е позорно за държавата и обидно за нацията.”, споделя в официалната си страница в „Twıtter” Девлет Бахчели, цитиран от ДХА. Георги Димов", "date": "2017.08.13", "title": "Лидерът на турските националисти: Терористите ще бъдат преследвани до дупка дo пълното им унищожение"}
{"url": "http://www.focus-news.net/news/2017/08/13/2425243/predsedatelyat-na-bsp-korneliya-ninova-borisov-sega-kade-si-i-zashto-izlaga-che-s-prezidenta-ste-se-dogovorili-za-antikoruptsionniya-zakon.html", "text": "Поздравявам президента Румен Радев за държавническата позиция по антикорупционния закон на правителството. Споделяме мнението му, че той няма да създаде възможност за борба с корупцията по високите етажи на властта. Това се казва в позицията на председателя на БСП Корнелия Нинова във връзка с вчерашното изказване на президента Румен Радев, че не се договарял с председателя на ГЕРБ Бойко Борисов за антикорупционния закон, съобщиха от пресцентъра на БСП. „Борисов, сега къде си? Защо излъга, че с президента сте се договорили и само БСП не е разбрала за тази работа? Алтернативният проект на закон на БСП се намира на страницата на партията. Моля за мнения и предложения. Започваме консултации с академичната общност, съдии, прокурори, адвокати. Истинска борба с корупцията е възможна. Ще ви го покажем”, казва още Нинова.\r\nВ съобщението Корнелия Нинова цитира президента на България за това, той нямал договорка с премиера за антикорупционния закон: „Законопроектът за борба с корупцията в този си вид е един механичен сбор от нискоефективни до момента структури и няма да реши проблемите с корупционния модел на управление... Има слухове, че сме се договорили с премиера и че е предрешено предложеният проект да бъде приет. Истината е, че имаме консенсус за едно – че дирекцията „Корупция“ трябва да бъде извън изпълнителната власт. Дотук“. Посочва се още, че Румен Радев винаги е настоявал, че има нужда от нов, единен и независим орган, който да затвори цикъла информация-сигнал-разследване-обвинение.", "date": "2017.08.13", "title": "Председателят на БСП Корнелия Нинова: Борисов, сега къде си и защо излъга, че с президента сте се договорили за антикорупционния закон"}
{"url": "http://www.focus-news.net/news/2017/08/13/2425244/yanka-takeva-sbu-ubedena-sam-che-uchitelskata-zaplata-shte-stane-1500-lv-do-kraya-na-upravlenskiya-mandat-boyko-borisov-i-vladislav-goranov-izpalnyavat-obeshtaniyata-si.html", "text": "Убедена съм, че учителската заплата ще стане 1500 лв. до края на управленския мандат. Това каза в интервю за Агенция „Фокус“ председателят на Синдиката на българските учители (СБУ) към КНСБ Янка Такева за увеличението на учителските заплати от 1 септември т.г. „На този етап ни удовлетворява това увеличение и смятам, че е едно добро начало в посока изпълнението на управленската програма в частта „Средно образование“. Следващата стъпка за увеличение на работните заплати трябва да бъде с 20% през месец септември 2018 г., за да може да стане това, което е казало правителството до края на мандата работната заплата на учителите да е 1500 лв. Дълбоко убедена съм, че то ще бъде изпълнено, защото това беше договорено още по време на предизборната кампания. Второто нещо, заради което смятам, че ще бъде изпълнено, е че познавам и министър-председателя г-н Борисов, и министъра на финансите г-н Горанов. Те като обещаят нещо, го изпълняват“, коментира Такева. \r\nСпоред нея увеличението на заплатите на учителите ще успее да привлече повече кадри, защото това е един от основните фактори за привлекателност на професията. По думите й това е и един от факторите за авторитета и социалния статус на учителя. Такева определи като положителна и мярката учителите в малките населени места да получават по-високи заплати от колегите си в големите градове с цел да се привлекат повече кадри в тези региони. „Това нещо е заложено в промените на Наредбата за работните заплати. То ще влезе в сила от новия бюджет от 1 януари 2018 г. като допълнително възнаграждение за учителите“, каза още Янка Такева.\r\nЛюба АЛЕКСИЕВА", "date": "2017.08.13", "title": "Янка Такева, СБУ: Убедена съм, че учителската заплата ще стане 1500 лв. до края на управленския мандат – Бойко Борисов и Владислав Горанов изпълняват обещанията си"}
{"url": "http://www.focus-news.net/news/2017/08/13/2425245/aleksandar-vuchich-tri-usloviya-sa-klyuchovi-za-chlenstvoto-v-es-nay-vazhnoto-e-kosovo.html", "text": "Държавният глава на Сърбия Александър Вучич изрази несъгласие с мнението на председателя на Комисията по външна политика на Европейския парламент и докладчик за Сърбия Дейвид Макалистър, съгласно което върховенството на закона е ключова област за напредъка на Сърбия към членство в Общността, пише белградският вестник Telegrapf.\r\n„Основният въпрос е Косово, ключоо е и този за отношението на Сърбия към Русия, а не за върховенството на закона, въпреки че западните политици винаги го изтъкват“, заяви Вучич пред репортери след срещата си с Макалистър, посочвайки, че никой от ЕС не се интересува, например, кой ще бъде поставен начело на Агенцията за борба с корупцията.\r\nЗапитан кое е по-важно от върховенството на закона за сръбското членство в ЕС, Вучич бе категоричен, че това е въпросът за Косово, следван от този за външната политика на страната.   Тереза Герова", "date": "2017.08.13", "title": "Александър Вучич: Три условия са ключови за членството в ЕС, най-важното е Косово"}
{"url": "http://www.focus-news.net/news/2017/08/13/2425246/ministar-krasimir-karakachanov-balgarski-ofitser-nikoga-ne-e-predaval-svoyata-strana.html", "text": "Български офицер никога не е предавал своята страна. Това заяви във Варна министърът на отбраната Красимир Каракачанов, който присъства на ритуалите по тържествено издигане на военноморския флаг и присвояване на първо офицерско звание на курсантите от „Випуск 2017” на ВВМУ „Н. Й. Вапцаров” по повод отбелязването на 138-та годишнина от създаването на Военноморските сили, предаде репортер на Радио „Фокус” – Варна. „Днес е един тържествен ден, не само защото отбелязваме 138-та годишнина от създаването на ВМС. Днес е един тържествен ден, защото в редовете на славната ни и непобедима Българска армия се влива един випуск от военноморското училище”, подчерта Каракачанов. Той призова курсантите да предават на подчинените си всичко научено: духа на българския воин, възпитанието в патриотизъм и родолюбие. \r\n„Службата в армията не е само дълг, службата в армията е нещо много по-голямо, защото ако с основание казваме, че благодарение на българската православна вяра ние оцеляхме като нация през петстотингодишното турско робство, с още по-голямо основание можем да кажем, че българската държава въпреки всички трудности и изпитания съществува 1400 години благодарение на българската армия. Това е вашият дълг, на вашите плещи пада отговорността за съществуването, просперитета, независимостта и свободата на българската нация и българската държава. Пожелавам ви успех в службата и знайте – български офицер никога не е предавал своята страна. Знайте и още нещо – правителствата идват и си отиват, едни партии днес са модерни, други партии два дни са модерни, но България е вечна и нейната слава, свобода и независимост трябва да бъдат бранени“, каза още Красимир Каракачанов. \r\nИ началникът на отбраната генерал-лейтенант Андрей Боцев също приветства курсантите: „Българската армия и въоръжените сили се нуждаят от вашата свежа кръв, да преоткриете това, което сте натрупали като знание във въоръжените сили на Република България и в Българския военноморски флот”. \r\nНа събитието, което се проведе на Морска гара Варна, присъстваха и Негово Високо преосвещенство Варненският и Великопреславски митрополит Йоан, командирът на Военноморските сили контраадмирал Митко Петев, флотилен адмирал проф.д.в.н Боян Медникаров – началник на Висшето военноморско училище, висши военнослужещи, народни представители, областният управител на Варна Стоян Пасев, кметът на Варна Иван Портних, други официални лица и граждани. \r\nПо повод празника на Военноморските сили от 12.00 до 15.00 часа на Морска гара Варна военни кораби ще бъдат отворени за посещение от гражданите и гостите на града. \r\nМарияна ВАЛЕНТИНОВА", "date": "2017.08.13", "title": "Министър Красимир Каракачанов: Български офицер никога не е предавал своята страна"}
{"url": "http://www.focus-news.net/news/2017/08/13/2425247/sergey-shoygu-rusiya-ochakva-humanitarna-pomosht-za-siriya-ot-mezhdunarodnite-organizatsii.html", "text": "Русия очаква от международните организации хуманитарна помощ за гражданите на Сирия. Това заяви министърът на отбраната на Руската федерация Сергей Шойгу в ефира на телевизионния канал \"Россия 24\", предава TACC.\r\n„Днес казваме: изпратете помощ в зоните на деескалация, там всичко е открито. Ако не можете да я закарате, ние ще го направим. Но не можем да бъдем и майка, и баща. Ето защо, разбира се, ни е нужна подкрепата на международни хуманитарни организации, на ООН“, подчерта военният министър на Москва, допълвайки, че съвместната работа ще доведе до стабилизиране на ситуацията с бежанците.\r\nСъгласно думите на Шойгу, за окончателната победа срещу терористите в Сирия ключова ще бъде победата в провинция Дейр ез-Зор, която вече няколко години е под блокадата на джихадистите.. Тереза Герова", "date": "2017.08.13", "title": "Сергей Шойгу: Русия очаква хуманитарна помощ за Сирия от международните организации"}
{"url": "http://www.focus-news.net/news/2017/08/13/2425248/karla-del-ponte-nalitse-sa-dostatachno-dokazatelstva-za-osazhdaneto-na-bashar-asad-za-voenni-prestapleniya.html", "text": "Бившият главен прокурор на Международния трибунал за военните престъпления в Югославия Карла дел Понте, която обяви оттеглянето си от Комисията на ООН за Сирия, увери, че са налице достатъчно доказателства за осъждането на лидера на Дамаск Башар Асад за извършването на военни престъпления, пише турският вестник Daily Sabah.\r\nДел Понте, 70-годишна, обяви миналата седмица, че се оттегля от поста си заради разочарованието от неуспеха на Съвета за сигурност на ООН да продължи работата на Комисията, като създаде специален трибунал за Сирия. Към момента обаче тя е не е уточнила кога точно ще напусне заеманата длъжност.\r\nНа въпрос от швейцарския вестник Sonntags Zeitung дали има достатъчно доказателства, за да може Асад да бъде осъден за военни престъпления, Дел Понте бе категорична: „Да, убедена съм, че това е така, затова положението е толкова разочароващо. Въпреки това, няма прокурор и няма съд\".\r\nСирийското правителство, ръководено от Асад, отрича докладите на Комисията, документиращи широко разпространени военни престъпления, извършени от подкрепяните от правителството сили и службите за сигурност на Сирия.. Тереза Герова", "date": "2017.08.13", "title": "Карла дел Понте: Налице са достатъчно доказателства за осъждането на Башар Асад за военни престъпления"}
{"url": "http://www.focus-news.net/news/2017/08/13/2425249/blagoevgrad-nad-300-dushi-na-den-poseshtavat-parka-za-tantsuvashti-mechki-belitsa-prez-letnite-mesetsi.html", "text": "Над 300 души на ден посещават Парка за танцуващи мечки – Белица през летните месеци. Това каза за Радио „Фокус“ – Пирин Васил Мадолев, ръководител – екип в Парка за танцуващи мечки – Белица. От една седмица броят на посетителите се е увеличил драстично. „В парка сме добре подготвени за посрещане на туристи – има места за отдих и почивка, хубава сянка, а от скоро имаме и бюфет, където има хубави безалкохолни и храни. При нас напоследък идват доста деца, които изкарват в парка почти цял ден, тъй като имаме хубави поляни“, заяви Мадолев. \r\nПрез горещите месеци в парка изцяло обръщат внимание на здравословното състояние на мечките. „Поради тази парична преди две седмици изградихме два нови басейна, които са по-малки от останалите. Идеята ни е да можем в тях по-бързо да сменяме водата, за да осигурим на животните повече прохлада през лятото. Като цяло самият парк предоставя множество възможности за прохлада, защото има много сенчести места“, подчерта Мадолев. \r\nМенюто на обитателите в парка също е променено покрай горещините. „Променен е часът на храненето на мечките – в най-големите горещини от деня не ги храним, тъй като ако животните не намерят веднага това, което сме им оставили, то може да се развали. В летните месеци сме изтеглили храненето в по-ранен часови интервал. Освен това е променено самото меню, което сега включва доста плодове, но под формата на така наречените „сладоледи“ – огромни купища замразени плодове от порядъка на 5 – 7 килограма“, уточни Мадолев. Той допълни, че някои от мечките, докато чакат плодовете да се разтопят, лягат върху буцата лед и така се охлаждат. „Този вид храна доста допада на мечките, затова се опитваме на ден всяка една от тях да получим по един такъв „сладолед“, каза Мадолев.\r\nЛивия НИНОВА", "date": "2017.08.13", "title": "Благоевград: Над 300 души на ден посещават Парка за танцуващи мечки – Белица през летните месеци"}
{"url": "http://www.focus-news.net/news/2017/08/13/2425250/lovech-katastrofa-e-stanala-predi-paten-vazel-boaza-v-posoka-sofiya-ima-postradal.html", "text": "Катастрофа е станала преди пътен възел „Боаза“ в посока София, има пострадал. За това сигнализира читател на Агенция „Фокус“. Инцидентът е станал на пътя София-Варна,  в участъка между селата Български извор и Брестница, няколко завоя преди разклона за Тетевен. Един автомобил е бил в канавката в посока Варна с големи материални щети. До колата е лежал човек на земята, на когото хора са оказвали помощ. В сигнала си читателят посочва още, че движението е изключително натоварено, като от село Сопот до качването на магистралата е имало 4 катастрофи, но тази при „Боаза“ е най-тежката.", "date": "2017.08.13", "title": "Ловеч: Катастрофа е станала преди пътен възел „Боаза“ в посока София, има пострадал"}
{"url": "http://www.focus-news.net/news/2017/08/13/2425251/nebi-bozov-kmet-na-sarnitsa-otpadatsite-na-obshtinata-se-deponirat-na-regionalnoto-depo-na-dospat.html", "text": "Веднага след отделянето от Община Велинград Сърница изпадна в много особена ситуация по отношение на сметоизвозването. Градът се отнася към РИОСВ – Пазарджик, а на практика е най-отдалечената точка от регионалното депо за твърди битови отпадъци, което се изгражда в момента. Това каза за Радио „Фокус” – Пазарджик кметът на Община Сърница Неби Бозов. „С много тежки преговори се договорихме да си возим отпадъците на регионалното депо на град Доспат, което е към РИОСВ – Смолян. То ни е много по-близко – на 20 – 25 км и от началото на тази година успешно возим отпадъците там. След като договорихме това, вече никъде на територията на община Сърница не се изхвърлят отпадъци. Дори Общината, като член на Асоциацията за регионалното депо в Доспат, където са пет общини, вече кандидатства с проект за изграждане на компостираща и сепарираща инсталация”, обясни Бозов. По думите му, това ще помогне да не се увеличават драстично данъците и такса смет, както е щяло да се наложи, ако извозват отпадъците си до Пазарджик. \r\n„Направихме величение на данъците, но то е минимално. Отделно Общината, пак с цел икономии и да не вдигаме данъците, от началото на месец март приключи договора с фирмата, която чистеше. Закупихме си техника и направихме звено към администрацията, което чисти успешно вече няколко месеца и така постигаме икономии и възможност да не товарим жителите на общината с по-високи данъци”, каза още Неби Бозов.\r\nТеодора ДИМИТРОВА", "date": "2017.08.13", "title": "Неби Бозов, кмет на Сърница: Отпадъците на общината се депонират на регионалното депо на Доспат"}
{"url": "http://www.focus-news.net/news/2017/08/13/2425252/pregled-na-mezhdunarodnite-novini-do-13-chasa-agentsiya-fokus.html", "text": "Губернаторът на щата Тери Маколиф настоя тези, които се бяха събрали в Шарлътсвил, за да протестират срещу премахването на статуя на Конфедерацията, да „се приберат вкъщи\", след като трима души бяха убити при насилие в митинг и катастрофа с хеликоптер, свързана с протеста.\r\nГубернаторът обяви извънредно положение, след като избухнаха сблъсъци между националистически демонстранти и подобни въоръжени контрапротестиращи.\r\n*** Мотивите за стрелбата, която бе произведена в ранните часове на неделя в третия по големина град в Швеция – Малмьо, все още не са установени.\r\nПо данни на националния ежедневник Sydsvenskan, първоначалната информация за инцидента е постъпила в полицията около 5.50 часа (местно време). \r\nСвидетели разказват, че въоръжен мъж е нахлул в сграда и е произвел пет или шест изстрела, крещейки, че отмъщава за своя брат. Към момента на произшествието в помещението са се намирали между 70 и 100 души. След стрелбата в залата е настъпила паника. Трима са получили наранявания, като двама от тях – на 20 г. и 25 г., са в тежко състояние. Пристигналите на място медицински екипи са им оказали първа помощ, след което ранените са транспортирани в болница. Третият пострадал е с леки наранявания.\r\nМястото на инцидента е отцепено от полицията. Властите са започнали разследване и извършват обиск с обучени полицейски кучета. Не се уточнява какво събитие се е провеждало в сградата, в която е произведена стрелбата.\r\nНа 7 април в шведската столица бе извършено терористично нападение – камион се вряза в група пешеходци в централната част на Стокхолм, след което се блъсна във витрина и се подпали. При инцидента бяха ранени 15 души. Четирима загубиха живота си.  \r\n*** Бившият главен прокурор на Международния трибунал за военните престъпления в Югославия Карла дел Понте, която обяви оттеглянето си от Комисията на ООН за Сирия, увери, че са налице достатъчно доказателства за осъждането на лидера на Дамаск Башар Асад за извършването на военни престъпления.\r\nДел Понте, 70-годишна, обяви миналата седмица, че се оттегля от поста си заради разочарованието от неуспеха на Съвета за сигурност на ООН да продължи работата на Комисията, като създаде специален трибунал за Сирия. Към момента обаче тя е не е уточнила кога точно ще напусне заеманата длъжност.\r\nНа въпрос от швейцарския вестник Sonntags Zeitung дали има достатъчно доказателства, за да може Асад да бъде осъден за военни престъпления, Дел Понте бе категорична: „Да, убедена съм, че това е така, затова положението е толкова разочароващо. Въпреки това, няма прокурор и няма съд\".\r\nСирийското правителство, ръководено от Асад, отрича докладите на Комисията, документиращи широко разпространени военни престъпления, извършени от подкрепяните от правителството сили и службите за сигурност на Сирия.\r\n*** В навечерието на 70-годишнината от обявяването на независимостта на Пакистан в град Куета бе извършен терористичен атентат, който отне живота на 15 души. Отговорност за него поеха джихадистите от „Ислямска държава“.\r\nБомбата бе насочена към преминаващо превозно средство на военните, но сред жертвите има най-малко седем цивилни лица. Повече от 30 души, пострадали при нападението, са настанени в близките болници. \r\nЧасове по-късно екстремистката групировка „Ислямска държава“ пое отговорност за атаката, извършена от самоубийствен атентатор, управлявал мотоциклет. Съответното изявление на джихадистите бе разпространено в интернет.\r\n*** Иранският парламент гласува в неделя отпускането на 520 млн. долара за разработването на своята програма за противоракетна отбрана, за противодействие на „авантюризма\" и санкциите на Вашингтон, и за да засили чуждестранните операции на Иранската революционна гвардия.\r\n„Американците трябва да знаят, че това е първото ни действие\", предупреди председателят на парламента в Техеран Али Лариджани, след като обяви, че преобладаващото мнозинство е подкрепило  пакет  „срещу американските терористични и авантюристични действия в региона\".\r\nОбщо 240 депутати гласуваха за законопроекта от общо 244-те присъстващи в залата.\r\nГласуването се проведе, след като през юли САЩ наложи нови санкции н Иран, насочени срещу ракетаната програма на близкоизточната република. \r\n„Законопроектът е подкрепен от Министерството на външните работи и от правителството, и е част от мерките за противодействие на последния закон на Конгреса на САЩ\", заяви заместник-министърът на външните работи Абас Арагчи.\r\nТой говори за ядрената сделка със световните сили, съгласно която Иран се съгласи със строги ограничения на ядрената си програма в замяна на облекчаване на санкциите.\r\nЗаконопроектът възлага на правителството да отпусне допълнителни 260 млн. долара за „разработването на ракетна програма\" и същата сума за чуждестранни операции на революционната гвардия, съобщиха държавната информационна агенция IRNA.\r\nСлед като Ларижани обяви резултатите от гласуването, законодателите извикаха: \"Смърт на Америка\".\r\n*** Великобритания няма да остане в Европейския съюз през „задната врата“ и ще напусне изцяло единния пазар и митническия съюз, след Брекзит през 2019 г., заявиха в съвместна статия Британският финансов министър Филип Хамънд и Британският министър на търговията Лиам Фокс.\r\nСлед лято на горчиви вътрешни борби в кабинета, двамата, изглежда, са заровили томахавката и излезнаха с взаимно обещание, че ще има транзитен период след излизането от ЕС.\r\nВ материала, написан за Телеграф, министрите – представляващи двата лагера (за оставане и напускане на ЕС) в Консервативната партия – заявиха, че ще има „определен срок“ на транзитен период, който има за цел да избегне падане от „ръба на скалата“, което може да навреди на бизнеса в страната.\r\nВъпреки, че те не казват колко ще е дълъг този период, министрите подчертават, че това няма да е опит за оставане в ЕС през „задната врата“.\r\n***", "date": "2017.08.13", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/08/13/2425253/shumen-zhena-i-dete-sa-zaginali-pri-tezhka-katastrofa-na-patya-shumen-karnobat-do-razklona-za-selo-dibich.html", "text": "9-годишно момиче и 58-годишна жена са загинали, а мъж е в тежко състояние след катастрофа при разклона за село Дибич, съобщиха от Областната дирекция на МВР – Шумен. В 11:34 часа в оперативната дежурна част на Областната дирекция на МВР – Шумен и оперативния център на РДПБЗН Шумен е получен сигнал, че на пътя Шумен – Карнобат до разклона за село Дибич е възникнал тежък пътен инцидент. На място са изпратени екипи на ОД МВР Шумен, РС ПБЗН – Шумен и Центъра за спешна медицинска помощ. По първоначални данни са се ударил лек автомобил „Опел”, с шуменска регистрация и товарен автомобил „ДАФ” с хасковска регистрация.  В МБАЛ – Шумен е транспортиран мъж, който е управлявал лекия автомобил и по първоначални данни е в тежко състояние. По първоначална информация са загинали две от пътничките в лекия автомобил - жена на 58 години и момиче на 9 години.\r\nПродължават действията на екипите за изваждане от кабината на водача на товарния автомобил. Движението в посочения участък се регулира от полицейски служители. От ОДМВР-Шумен призовават водачите на МПС да се движат с повишено внимание и стриктно спазват указанията им. Предстои да бъде извършен оглед на мястото на инцидента.", "date": "2017.08.13", "title": "Шумен: Жена и дете са загинали при тежка катастрофа на пътя Шумен – Карнобат до разклона за село Дибич"}
{"url": "http://www.focus-news.net/news/2017/08/13/2425254/ria-novosti-sergey-shoygu-razchita-na-zadalbochavaneto-na-voennoto-i-voennotehnicheskoto-satrudnichestvo-mezhdu-rusiya-i-sarbiya.html", "text": "Министърът на отбраната на Руската федерация Сергей Шойгу подчерта, че разчита на задълбочаването на военното и военнотехническото сътрудничество със Сърбия след назначаването на Александър Вулин на поста военен министър на Белград, предава РИА Новости.\r\n„Преди всичко, бих искал да (Ви) поздравя за назначението на поста министър на отбраната. Надявам се, че динамиката, която имаме във военно и военнотехническото сътрудничество ще бъде не само запазено, но и задълбочено“, подчерта Шойгу в рамките на посещението на Вулин в Москва.. Тереза Герова", "date": "2017.08.13", "title": "РИА Новости: Сергей Шойгу разчита на задълбочаването на военното и военнотехническото сътрудничество между Русия и Сърбия"}
{"url": "http://www.focus-news.net/news/2017/08/13/2425255/faz-martin-shults-demonstrira-edinstvo-s-angela-merkel-po-otnoshenie-na-krizata-sas-severna-koreya.html", "text": "Кандидатът на германските социалдемократи за канцлерския пост в Берлин – Мартин Шулц, демонстрира единство с лидера на ФРГ Ангела Меркел по отношение на кризата между Пхенян и Вашингтон, отбелязва националният ежедневник Die Frankfurter Allgemeine Zeitung. \r\nИма ситуации, в които нацията трябва да бъде сплотена. Това заяви председателят на ГСДП в традиционното т.нар. лятно интервю за телевизионното предаване „Берлин Директ\". Всеки германец може да бъдете сигурен, че в никакъв случай той не би използвал като инструмент в предизборната кампания подобна криза, категоричен бе Шулц. Тереза Герова", "date": "2017.08.13", "title": "FAZ: Мартин Шулц демонстрира единство с Ангела Меркел по отношение на кризата със Северна Корея"}
{"url": "http://www.focus-news.net/news/2017/08/13/2425256/veliko-tarnovo-spetsializiranata-kardiologichna-bolnitsa-ne-otchita-uvelichenie-na-infarktite-i-aritmii-vav-vrazka-s-goreshtoto-vreme.html", "text": "Няма увеличение на случаите на инфаркти и ритъмни патологии на сърдечната дейност в Специализираната кардиологична болница във Велико Търново заради високите температури през последните дни. Това каза за Радио „Фокус“ – Велико Търново д-р Йорданка Томова, директор на лечебното заведение. Тя посочи, че по принцип студът се понася по-трудно от сърдечно-болните хора, но температури над 35 градуса също влияят на човешкия организъм. „Първо организмът се поти прекалено много. С това се губят соли, а кръвта се сгъстява. Създават се условия за образуване на тромби. Те сами по себе си, тръгвайки по кръвното русло, могат да предизвикат както инфаркт, така и инсулт. Освен това по-чести са и ритъмните патологии – хората получават сърцебиене дори и от обезводняването и трудното толериране на тези високи температури“, обясни д-р Томова. По думите й, студът се понася по-трудно и той е този, който вреди повече на сърцето. \r\nНе трябва да се излиза навън в най-горещите часове от 12.00 до 18.00, да се поема достатъчно количество течности, да не се прекаляване с алкохола, а ако се наложи да излезем навън, да се носи шапка на главата, светли и по-широки дрехи и преди всичко вода, посъветва д-р Томова. По думите й, в болницата се приемат както пациенти с инфаркти, така и с ритъмни патологии. Почти всеки ден има по един случай на инфаркт, но по думите й числеността на тези случаи е в норма.\r\nНадежда КРЪСТЕВА", "date": "2017.08.13", "title": "Велико Търново: Специализираната кардиологична болница не отчита увеличение на инфарктите и аритмии във връзка с горещото време"}
{"url": "http://www.focus-news.net/news/2017/08/13/2425257/the-sunday-times-britanskata-politsiya-razsledva-okolo-40-neonatsisti-za-predpolagaema-podgotovka-na-teroristichna-ataka-sreshtu-myusyulmani.html", "text": "Британската полиция разследва около 40 неонацисти, заподозрени за предполагаема подготовка на терористична атака срещу мюсюлмани в страната, пише вестник The Sunday Times.\r\nЕкспертите смятат, че те действат в „крайнодесни горещи точки\" предимно в Йоркшир, включително Лийдс, Дюсбъри и Батли, твърдят полицейски източници, запознати с разследванията.\r\nВластите вярват, че заплахата от крайната десницата се е увеличила през изминалата година след убийството на лейбъристката Джо Кокс от неонацист. Извършителят на деянието, осъден на доживотен затвор, не бе известен на полицията. Тереза Герова", "date": "2017.08.13", "title": "The Sunday Times: Британската полиция разследва около 40 неонацисти за предполагаема подготовка на терористична атака срещу мюсюлмани"}
{"url": "http://www.focus-news.net/news/2017/08/13/2425258/nimh-gradushka-e-padnala-v-montana-tazi-sutrin.html", "text": "Градушка е паднала в Монтана тази сутрин около 10.00 часа. Това съобщиха за Агенция „Фокус“ от Националния институт по метеорология и хидрология (НИМХ) към БАН. Към 12.00 часа най-голямо количество валежи е измерено в Ново село – 47 л/кв. м.  29 л/кв. м са отчетени в Монтана, 25 л/кв. м в Драгоман, 21 л/кв. м в Лом, 19 л/кв. м във Видин, 17 л/кв. м в Кюстендил и 15 л/кв. м в София. Очаква се валежите да продължат и през следобедните часове.\r\nЦветилена СИМЕОНОВА", "date": "2017.08.13", "title": "НИМХ: Градушка е паднала в Монтана тази сутрин"}
{"url": "http://www.focus-news.net/news/2017/08/13/2425259/shumen-v-edna-lenta-se-izvarshva-dvizhenieto-prez-rishkiya-prohod-pri-razklona-za-selo-dibich-poradi-katastrofa.html", "text": "Движението в една лента по път II-73 Шумен – Карнобат (Ришки проход) при разклона за село Дибич поради пътнотранспортно произшествие. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост.", "date": "2017.08.13", "title": "Шумен: В една лента се извършва движението през Ришкия проход при разклона за село Дибич поради катастрофа"}
{"url": "http://www.focus-news.net/news/2017/08/13/2425260/plovdiv-za-praznika-uspenie-bogorodichno-bachkovskiyat-manastir-shte-posreshtne-hilyadi-bogomoltsi-vapreki-prodalzhavashtiya-remont-na-hrama.html", "text": "За празника Успение Богородично Бачковският манастир ще посрещне хиляди богомолци въпреки продължаващия ремонт на храма. Това каза за Радио „Фокус” – Пловдив архимандрит Симон, игумен на Бачковската обител. „Реставрацията не пречи нито на богослуженията, нито на посещенията на вярващите в храма. На хората им харесва как храмът грейна“, подчерта отец Симон. Той прикани всички православни християни да вземат молитвено участие в храмовия празник на Бачковския манастир на 15 август. \r\nПразненствата започват още от вечерта на 14 август с отслужване на малка вечерня от 19.00 часа. От 21.00 часа ще бъде дадено началото на всенощното бдение. „На вечернята ще се прочете молебният канон на Пресвета Богородица пред Чудотворната икона на Бачковския манастир. Около 23.00 часа ще се извърши петохлебие, а около полунощ ще се постави начало на утренята. На това чинопоследование ще се отслужи опелото на Пресвета Богородица, след което ще започне литийното шествие, предвождано от празничната икона на Успение Богородично и копие на Чудотворната икона на манастира. Пред портите на манастира ще се отслужи молебен за здраве и отминаване на бедствията за целокупния български народ. След това литията се връща в храма“, обясни отец Симон. Около 04.00 часа сутринта на 15 август ще започне света Литургия за празника на света Богородица. Около 07.00 часа след литургията в двора на манастира ще бъде отслужен водосвет за здраве, след което ще се извърши лития за храмовия празник.\r\nВ 12.00 часа ще бъде осветен курбанът, който по традиция манастирското братство дарява на всички християни споделили празника. В 18.00 часа вечерта ще се отслужи Велика вечeрня. \r\n„Храмът и манастирът ще бъдат непрекъснато отворени от 14 сутринта до 15 август вечерта, докато има посетители“, посочи отец Симон. Целият цикъл на богослуженията ще протече с певческото участие на сборна формация църковни певци от цяла България. Осигурени са постоянен медицински екип, денонощна противопожарна и полицейска охрана за гарантиране сигурността и спазване на обществения ред. „Приканваме всички миряни стриктно да спазват разпоредбите на служителите на реда, за да протече празникът по християнски – мирно, спокойно и благочестиво“, каза още игуменът на Бачковския манастир.\r\nТони МИХАЙЛОВ", "date": "2017.08.13", "title": "Пловдив: За празника Успение Богородично Бачковският манастир ще посрещне хиляди богомолци въпреки продължаващия ремонт на храма"}
{"url": "http://www.focus-news.net/news/2017/08/13/2425261/hurriyet-politsiyata-v-ankara-e-zadarzhala-predpolagaem-chlen-na-islyamska-darzhava.html", "text": "Полицията в турската столица е задържала предполагаем член на близкоизточната радикална групировка „Ислямска държава“, докато е разузнавал за извършване на атака в Анкара, съобщава вестник Hurriyet. \r\nПолицаите за борба с тероризма са заловили заподозрения, идентифициран само като М.А., след като са разгледали документи, иззети в отделна акция в южната провинция Анталия, където бяха задържани други четирима заподозрени.\r\nСлед преглед на документите, полицията е задействала започна операция в района Алтънда, задържайки М. А. \r\nКомпютърът му също е конфискуван за подробно разглеждане на цифровите документи, съхранявани на него. Тереза Герова", "date": "2017.08.13", "title": "Hurriyet: Полицията в Анкара е задържала предполагаем член на „Ислямска държава“"}
{"url": "http://www.focus-news.net/news/2017/08/13/2425262/tass-siriyskite-pravitelstveni-sili-ustanoviha-palen-kontrol-varhu-suhna.html", "text": "С подкрепата на руската авиация в сутрешните часове на неделя сирийските правителствени сили установиха цялостен контрол върху град Сухна в провинция Хомс, предава TACC.\r\n„На 13 август 2017 г. в резултат на съвместни действия на авиацията на ВКС на Русия, подразделения на правителствени войски и отряди на народното опълчение напълно освободиха от членовете на „Ислямска държава“ град Сухна в източната провинция Хомс“, се казва в съобщение от Министерството на отбраната в Москва.. Тереза Герова", "date": "2017.08.13", "title": "ТАСС: Сирийските правителствени сили установиха пълен контрол върху Сухна"}
{"url": "http://www.focus-news.net/news/2017/08/13/2425263/yanka-takeva-spored-sbu-vavezhdaneto-na-ednosmenno-obuchenie-na-100-v-uchilishtata-shte-stane-do-2027-g.html", "text": "Според СБУ въвеждането на едносменно обучение на 100% в училищата ще стане до 2027 г. Това каза в интервю за Агенция „Фокус“ председателят на Синдиката на българските учители (СБУ) към КНСБ Янка Такева за въвеждането на едносменно обучение в училищата. „До 2021 г. надали ще имаме възможност за 100% въвеждане на едносменното обучение, но се върви в тази посока. Аз съм дълбоко убедена, че някъде до 2027 г. това ще стане по разчетите на Синдиката на българските учители, като имам предвид големите градове, където децата все още учат на двусменно обучение. Имам предвид и стратегическото развитие на демографията в страната. Отчитаме и други социални фактори, така че СБУ това смята – 2027 г.“, заяви Такева.  \r\nПо думите й едносменният режим за самите ученици е по-удобен, както и за родителите им. Според нея е по-добре и за целодневната организация на работа и допълнителната работа с учениците. „Когато има застъпване на двусменен режим, няма къде да се провеждат консултациите, родителските срещи и допълнителните занимания с деца, които са били първа смяна“, уточни още Янка Такева. \r\nЛюба АЛЕКСИЕВА", "date": "2017.08.13", "title": "Янка Такева: Според СБУ въвеждането на едносменно обучение на 100% в училищата ще стане до 2027 г."}
{"url": "http://www.focus-news.net/news/2017/08/13/2425264/inzh-vasil-stamberov-dgs-dupnitsa-zapochvame-obrazovatelna-deynost-svarzana-s-pchelina-na-stopanstvoto.html", "text": "Изчезването на пчелите наистина е много сериозен проблем. Това каза за Радио „Фокус” – Пирин инж. Васил Стамберов, бивш директор на Държавно горско стопанство – Якоруда и настоящ ръководител на „ДГС Дупница”. По думите му, именно той стои в основата на това в стопанството да създадат пчелин. „Самата ни дейност е един много голям екологичен процес, защото, добивайки мед като реколта (стока, от която ще добием някакви парични средства), ние изключително много помагаме и на самата природа. Според мен, от нас и нашите умения до голяма степен зависи до колко ще успеем да запазим пчелите и така те да могат да останат при нас“, подчерта инж. Стамберов. \r\nОт Югозападно държавно предприятие, съвместно с горското стопанство в Якоруда имат идеята от следващата година да започнат извършването на образователна дейност, свързана с пчелина. „Тук разбира се ще ни е необходима и подкрепата на самите училища в Якоруда. Ние имаме желанието и бихме могли на място да покажем на децата много неща, свързани с пчелите. Подобни дейности между другото се правят в много държави. За съжаление в България медът все още не се оценява. Имам чувството, че нямаме необходимата култура на хранене в тази посока, а медът е изключително полезен като храна. За мен това е безценен дар от природата“, каза още инж. Стамберов.\r\nЛивия НИНОВА", "date": "2017.08.13", "title": "Инж. Васил Стамберов, ДГС – Дупница: Започваме образователна дейност, свързана с пчелина на стопанството"}
{"url": "http://www.focus-news.net/news/2017/08/13/2425265/reuters-burite-v-polsha-otneha-zhivota-na-petima-dushi.html", "text": "Петима души, включително две момичета в юношеска възраст, загинаха, а повече от 30 други са ранени в резултат на серията бури, които връхлетяха Полша в последното денонощие, предава Reuters. \r\nДвете момичета на възраст от 13 г. и 14 г. са смазани от паднало дърво, докато са лагерували в гора в северната част на Полша, съобщиха местните власти. Други 20 скаути, ранени при стихията, са настанени в близките болници.  Тереза Герова", "date": "2017.08.13", "title": "Reuters: Бурите в Полша отнеха живота на петима души"}
{"url": "http://www.focus-news.net/news/2017/08/13/2425266/gd-granichna-politsiya-koloni-ot-tovarni-avtomobili-sa-se-obrazuvali-na-gkpp-kapitan-andreevo-i-na-gkpp-dunav-most-vidin-na-izhod.html", "text": "На българо-турската граница на ГКПП \"Капитан Андреево\" има 3 км колона от изчакващи товарни автомобили на изход. Това съобщиха от пресцентъра на ГД \"Гранична полиция\". Информацията за трафика на българските гранични контролно-пропускателни пунктове е към 13.00 часа.\r\nНа българо-румънската граница на ГКПП \"Дунав мост - Видин\" има 2,5 км колона от изчакващи товарни автомобили на изход. На българо-гръцката граница трафикът е интензивен на ГКПП \"Маказа\" и ГКПП \"Кулата\" за леки автомобили и автобуси на изход. На българо-сръбската граница на ГКПП \"Калотина\" трафикът е интензивен на изход. На българо-македонската граница трафикът е нормален на всички ГКПП.\r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.08.13", "title": "ГД \"Гранична полиция\": Колони от товарни автомобили са се образували на ГКПП \"Капитан Андреево\" и на ГКПП \"Дунав мост - Видин\" на изход"}
{"url": "http://www.focus-news.net/news/2017/08/13/2425267/sofiya-katastrofa-zatrudnyava-dvizhenieto-po-bul-tsarigradsko-shose-sled-metrostantsiyata-inter-ekspo-tsentar.html", "text": "Катастрофа затруднява движението по бул. „Цариградско шосе” след метростанцията „Интер Експо Център” към изхода на града, съобщи читател на Агенция „Фокус”. Към място на инцидента пътува Спешна помощ.\r\nАгенция „Фокус“ проверява информацията и ще продължи да ви информира за пътната обстановка в страната. Екипът ни призовава шофьорите да карат внимателно, да спазват дистанция и да се съобразяват с метеорологичната обстановка.", "date": "2017.08.13", "title": "София: Катастрофа затруднява движението по бул. „Цариградско шосе” след метростанцията „Интер Експо Център”"}
{"url": "http://www.focus-news.net/news/2017/08/13/2425268/faktor-makedoniya-dve-treti-ot-mladite-hora-v-sarbiya-zhiveyat-pri-roditelite-si-i-ne-rabotyat-pokazva-prouchvane.html", "text": "Проучване, публикувано по повод Деня на младежта, показва, че по-голяма част от младите хора в съседна Сърбия живеят с родителите си, а 60 % от тях не работят, предава македонската електронна медия „Фактор“. \r\nСъгласно резултатите от анкетата, проведена в периода между май и юли 2017 г., около 60 на сто от младите сърби нямат лични доходи, а 17 % заработват по 30 хил. динара месечно (по-малко от 500 лв). По-малко от четири процента пък имат доход от 80 хил. динара. \r\nЕдва 5,5 % живеят в студентско или ученическо общежитие, но все пак 70 % планират да се преместят. Тереза Герова", "date": "2017.08.13", "title": "„Фактор“ (Македония): Две трети от младите хора в Сърбия живеят при родителите си и не работят, показва проучване"}
{"url": "http://www.focus-news.net/news/2017/08/13/2425269/yambol-razkrita-e-grupa-telefonni-izmamnitsi.html", "text": "В Ямбол е разкрита група телефонни измамници. Задържани са четирима, двама от тях остават в ареста със 72-часови мерки. Това съобщиха от пресцентъра на ОДМВР - Ямбол. Специализираната полицейска операция е проведена вчера на територията на ОДМВР-Ямбол и ОДМВР-Русе, при отлична координация от ГД „Национална полиция“ и под ръководството на Ямболската районна прокуратура. В хода на полицейските действия в ямболския квартал „Граф Игнатиев“ са задържани „мулетата“ - 51-годишен мъж и 36-годишна жена от Варна, в момент на прибиране на пари от телефонна измама. Минути по-рано възрастна жена, въведена в заблуждение по телефона, че помага за задържане на измамници е хвърлила през терасата две чанти, съдържащи общо около 2600 лева в различна валута. В задържаните са намерени и иззети още пари и 9 пакетчета с вещество, което на наркотест е реагирало положително на хероин. При последвалите процесуално-следствени действия са установени и задържани и двамата извършители на измамата (т.н.„въртачи“) - мъже на 44 и 26 години от град Ветово. Те са криминално проявени и осъждани за престъпления от този вид. В хода на разследването са събрани данни, че по същата схема „мулетата“  са прибрали 500 лева от измама в друг областен град. На двамата мъже от Ветово са повдигнати обвинения за извършеното престъпление и с прокурорско постановление са им наложени мерки за срок от 72 часа „задържане под стража“. Работата  по случая продължава в рамките на досъдебното производство под надзора на Районна прокуратура – Ямбол. Проверява се съпричастността на  задържаните към други подобни престъпления, извършени в страната.  Не пропускайте в разговорите с възрастните си родители и близки да им напомняте, как могат да станат жертва на измамни схеми. Измамниците използват различни сценарии, дори чрез заплахи. Постоянно променят тактиката си, но винаги ИСКАТ ПАРИ и то спешно. За да постигнат целта си, те ангажират вниманието на своите жертви и задържат телефона отворен до осъществяване на престъпното деяние. Помнете: В никакъв случай не изпълнявайте указания, в които Ви искат пари по телефона, независимо кой и по какъв повод отправя искането! Не предоставяйте лични данни на свои близки по телефона! Не предприемайте даване на пари на непознати, представящи се за посредници или доверени лица, защото това е сигурен знак за измама! \r\nПри подобни случаи, опитайте веднага да се свържете с близките си, сигнализирайте на тел. 112 или в най-близкото Районно управление на МВР.", "date": "2017.08.13", "title": "Ямбол: Разкрита е група телефонни измамници"}
{"url": "http://www.focus-news.net/news/2017/08/13/2425270/yanka-takeva-sbu-psiholozite-v-uchilishtata-priemat-detsata-kato-patsienti-i-ne-mozhaha-da-se-spravyat-s-agresiyata-tam.html", "text": "Психолозите в училище приемат децата като пациенти. Това каза в интервю за Агенция „Фокус“ председателят на Синдиката на българските учители (СБУ) към КНСБ Янка Такева. „Те затова в учебните заведения не са приети достатъчно добре. Психологът не може да осъзнае, че проблемите на децата са социално-педагогически. Психологическите, менталните проблеми и физическите си личат с просто око“, заяви Такева.\r\nСпоред нея психолозите не са могли да се справят с проблема, свързан с агресията в училищата. „Затова смятам, че в учебните заведения трябва да има педагогически съветници, защото проблемът е социално-педагогически. Трябва да има социални работници“, коментира още Янка Такева. \r\nЛюба АЛЕКСИЕВА", "date": "2017.08.13", "title": "Янка Такева, СБУ: Психолозите в училищата приемат децата като пациенти и не можаха да се справят с агресията там"}
{"url": "http://www.focus-news.net/news/2017/08/13/2425271/mvr-mishpult-i-dva-laptopa-sa-izzeti-pri-proverki-na-noshtni-zavedeniya-v-kurorten-kompleks-slanchev-bryag.html", "text": "И тази нощ продължиха съвместните действия между институции в увеселителни заведения в Слънчев бряг. Системните проверки, целящи спазване на законовите изисквания в търговските обекти са част от работата на Междуведомствения координационен център. Това съобщиха от пресцентъра на МВР. При поредната съвместна проверка между институциите – част от Междуведомствения координационен център, създаден през миналата година в Бургаския регион, са проверени три нощни клуба в курортен комплекс Слънчев бряг. И в трите посетени увеселителни обекта са установени нарушения и са съставени актове по Наредбата на община Несебър, полицейски разпореждания по чл.64 от ЗМВР и са иззети мишпулт и два лаптопа. Извършени са проверки и по отношение на финансовата дисциплина, на нерегламентирани храни, на изисквания за пожарната безопасност, на трудови договори и здравни книжки на персонала и други. Действията са осъществени от съвместни екипи на служители от МВР, НАП, Агенция „Митници”, РИОКОС, Агенцията по безопасност на храните и Инспекцията по труда. След съвместната нощна акция няма последващи нарушения. Усилията на контролните органи за въвеждане на ред и спазване на законите в областта на туризма продължават.", "date": "2017.08.13", "title": "МВР: Мишпулт и два лаптопа са иззети при проверки на нощни заведения в курортен комплекс Слънчев бряг"}
{"url": "http://www.focus-news.net/news/2017/08/13/2425272/na-85-godini-si-otide-pande-eftimov-edin-ot-nay-golemite-paziteli-na-balgarshtinata-v-makedoniya.html", "text": "Днес, на 85 години си отиде един от най-големите пазители на българщината в Македония Панде Ефтимов, след продължително боледуване, съобщиха за „Фокус“ от семейството. Агенция „Фокус“ припомня: Панде Сотиров Ефтимов е роден на 15 март 1932 г. в село Претор, Преспанска околия. Внук е на революционера и виден деятел на ВМРО Панде Суджов в Долна Преспа, убит от сръбската жандармерия на 22 март 1927 г. В спомените на Иван Михайлов се твърди, че е убит от свръхдоза морфин, инжектирана му от сръбски лекари, след раняване. \r\nПо време на образованието си, както сам казва е учил на български, на албански, на италиански и на сръбски език. Завършва Педагогика и Филология в Скопие през 1956 г. Заради отказа си да се отрече, че е българин по произход е арестуван през 1957 г. и е в затвор до 1961 г. За втори път е арестуван през 1971 г. и лежи в затвора до 1974 г. Участва в създаването на редица патриотични организации в Македония, както и при формирането на ВМРО-ДПМНЕ през 1990 г. Организатор е на поставянето на паметната плоча на Мара Бунева на брега на река Вардар, на отбелязването на годишнините на Тодор Александров, на подполковник Борис Дрангов и на други български национални герои, родени и свързани с Македония. Активен член е на Българският културен клуб. Автор е на книги с поезия и разкази. Награждаван е с български ордени и медали. Българското му гражданство е възстановено през 2007 г.", "date": "2017.08.13", "title": "На 85 години си отиде Панде Ефтимов  - един от най-големите пазители на българщината в Македония"}
{"url": "http://www.focus-news.net/news/2017/08/13/2425273/agespress-rumanskata-bregova-ohrana-zadarzha-yahta-s-69-nelegalni-migranti-na-borda-y-e-imalo-balgarin.html", "text": "Служителите на румънската брегова охрана спряха в Черно море моторна яхта с 69 нелегални мигранти от иракски произход на борда й, предава информационната агенция Agerpress. \r\nЯхтата, плаваща под турски флаг, е била спряна в териториалните води на Румъния, на 10 морси мили от пристанищния град Мангалия. Съгласно разпространената информация, бреговата охрана е получила сигнал за подозрително плавателно средство около седем часа в неделя. \r\nПървите проверки, извършени от румънските власти, са показали, че на борда на плавателния съд е имало двама души, отговарящи за групата мигранти. Уточнява се, че единият от тях е бил българин, а другият - гражданин на Кипър. Тереза Герова", "date": "2017.08.13", "title": "Agespress: Румънската брегова охрана задържа яхта с 69 нелегални мигранти, на борда й е имало българин"}
{"url": "http://www.focus-news.net/news/2017/08/13/2425274/komisar-tencho-tenev-sdvr-v-sledstvie-na-dazhda-se-e-navodnila-zhelezopatna-spirka-iskarsko-shose-ekipi-na-pozharnata-rabotyat-po-otvodnyavaneto-y.html", "text": "1 тежко и 25 леки произшествия са станали до този момент заради дъжда в София. Това каза за Агенция „Фокус“ комисар Тенчо Тенев - началник на отдел „Пътна полиция“ към Столична дирекция на вътрешните работи (СДВР). В следствие на дъжда се е наводнила железопътна спирка „Искърско шосе“. На място има екипи на пожарната, които са предприели мерки за отводняване. \r\nЗаради лошото време комисар Тенев посъветва шофьорите да карат много бавно и внимателно. „Пътищата са мокри и спирачният път се увеличава и заради това е задължително да се спазва по-голяма дистанция между автомобилите. Много произшествия стават точно поради неспазване на дистанция“, уточни той.\r\nЦветилена СИМЕОНОВА", "date": "2017.08.13", "title": "Комисар Тенчо Тенев, СДВР: В следствие на дъжда се е наводнила железопътна спирка „Искърско шосе“, екипи на пожарната работят по отводняването й"}
{"url": "http://www.focus-news.net/news/2017/08/13/2425275/sofiya-mazh-i-zhena-sa-otkarani-v-pirogov-sled-katastrofata-v-kv-obelya.html", "text": "Мъж и жена са откарани в „Пирогов“ след катастрофата в кв. „Обеля“. Това съобщи за Агенция „Фокус“ комисар Тенчо Тенев - началник на отдел „Пътна полиция“ към Столична дирекция на вътрешните работи (СДВР). Инцидентът, при който автобус от градския транспорт е отнел предимството на лек автомобил, е станал в 11.23 часа в района на метростанция „Обеля“. Пострадали са водачът на автомобила и неговата приятелка.\r\nЦветилена СИМЕОНОВА", "date": "2017.08.13", "title": "София: Мъж и жена са откарани в „Пирогов“ след катастрофата в кв. „Обеля“"}
{"url": "http://www.focus-news.net/news/2017/08/13/2425276/plovdiv-asenovgradskoto-selo-boyantsi-vse-oshte-nyama-izgradena-kanalizatsiya-vapreki-odobren-proekt-ot-2009-godina.html", "text": "Асеновградското село Боянци все още няма изградена канализация, въпреки одобрен проект от 2009 година. Това каза за Радио „Фокус“ – Пловдив кметът на населеното място Димитър Димитров. По думите му, канализацията е трябвало да бъде изградена на два етапа, всеки от които на стойности над 4 млн. лева. Но към днешна дата проектът не е осъществен. „Проблемът с изграждането на канализация в селата съществува за 35 общини. От общо 265 – 35 общини не се водят селски райони. За да бъде една община обявена за селски район, тя трябва да има население под 30 000 души. Асеновград наброява близо 60 000 души. Това е причината да не се води селски район и селата да нямат достъп до съответните еврофондове. В съседната община Садово успяха да изградят канализация на село Кочево, а нашият проект отлежава и стои забит на пирон“, коментира Димитров. Той посочи, че бюджетът на Община Асеновград не е малък и се отделя достатъчно средства за селата.\r\nДимитър Димитров каза още, че са запълнени дупките по уличната мрежа в селото и тя е в задоволително състояние. През тази година в село Боянци е изградена и двуетажна сграда на кметството. „Допреди няколко месеца село Боянци беше единственото в цяла България, в което не беше строена сграда на кметство. Успяхме да я направим на два етажа, като на долния има обслужващи дейности. На търг бяха дадени две помещения за аптека и фризьорски салон“, обясни Димитров.\r\nПо думите му, в селото има мебелен цех и църковно стопанство. „Най-голямата земя на Бачковския манастир е в нашето село. Тук имат голяма база, която преди се стопанисваше от тях. Имаше и управител, но преди 10-12 години базата заедно с машините и земята е дадена на концесия за 25 години. Сега се обработва“, каза още Димитър Димитров.\r\nТони МИХАЙЛОВ", "date": "2017.08.13", "title": "Пловдив: Асеновградското село Боянци все още няма изградена канализация, въпреки одобрен проект от 2009 година"}
{"url": "http://www.focus-news.net/news/2017/08/13/2425277/zdf-poveche-ot-60-detsa-sa-pochinali-v-pravitelstvena-bolnitsa-v-indiya.html", "text": "Най-малко 64 деца са починали от началото на седмицата в индийска правителствена болница в северния щат Утар Прадеш, предава германският телевизионен канал ZDF. \r\nСъгласно съобщенията, разпространени в медиите, до трагедията се е стигнало заради затруднения в доставките на течен кислород, тъй като ръководството на клиниката не е разполагало с необходимите средства. \r\nКъм момента не се привеждат други данни за случилото се.  Тереза Герова", "date": "2017.08.13", "title": "ZDF: Повече от 60 деца са починали в правителствена болница в Индия"}
{"url": "http://www.focus-news.net/news/2017/08/13/2425278/lovech-vazstanoveno-e-dvizhenieto-v-dvete-lenti-po-pat-sopot-mikre.html", "text": "Възстановено е движението в двете ленти по път I-4 Сопот - Микре. Това съобщиха от пресцентъра на Агенция \"Пътна инфраструктура\".", "date": "2017.08.13", "title": "Ловеч: Възстановено е движението в двете ленти по път Сопот - Микре"}
{"url": "http://www.focus-news.net/news/2017/08/13/2425279/alsat-m-makedoniya-pozharat-v-skopskoto-selo-kondovo-e-ovladyan.html", "text": "Пожарът, който в събота обхвана района в близост до скопското село Кондово, е овладян, предава телевизионният канал „Алсат-М“ .\r\nНяма опасност къщите в населеното място да бъдат засегнати от огъня, информират от град Скопие. Столичните пожарни екипи ще се намесят на терена до пълното потушаване на пожара.\r\nОгънят бе разпространен бързо от вятъра. Падналите дъждове не допринесоха за потушаването му. Около селото е изграден защитен пояс, за да се предотврати неговото разпространение.\r\nВ гасенето на пожара снощи участвали четири цистерни, 25 пожарникари, девет автомобила на Териториалната противопожарна дейност и доброволци от местното население. Тереза Герова", "date": "2017.08.13", "title": "„Алсат-М“ (Македония): Пожарът в скопското село Кондово е овладян"}
{"url": "http://www.focus-news.net/news/2017/08/13/2425280/yanka-takeva-sbu-skrining-testat-za-3-godishnite-detsa-e-s-mnogo-netochnosti-i-tryabva-da-se-preraboti.html", "text": "Скрининг тестът за 3-годишните деца е с много неточности и трябва да се преработи. Това каза в интервю за Агенция „Фокус“ председателят на Синдиката на българските учители (СБУ) към КНСБ Янка Такева за въвеждането на тестове за 3-годишните деца в детските градини. „Аз го разгледах и има много неточности. Затова ще препоръчам на МОН хората, които са работили по тези тестове и по наръчника за това как учителите в детските градини да извършват този скринингов тест, да го преработят. Ще дам пример – нарисувани са няколко триъгълника, кръгчета и квадратчета. Въпросът е: „Познай кои фигури са еднакви“. По какво да ги познае? По цвят, по форма, по големина? Ако детето каже по цвят, ще познае. Ако каже по форма, пак ще познае. Ако каже по височина, също ще познае“, обясни Такева. По думите й няма конкретен въпрос, което може да обърка самото дете и съответно да се създаде предпоставка, че то не отговаря правилно на въпросите. „Да не говоря за наръчника, който е пълен с въпроси. Например: „Когато отидете на гости, Вашето дете стои ли до Вас или си играе около Вас, или тича около масата, на която сте седнали, или тича по стаите?“. След това няма измерими критерии какво показва това. Този въпрос какво показва? Има големи неточности. Аз разбирам, че по европейски програми съставителите са взели достатъчно пари, но да го направят така, че да бъде ясно, точно и измеримо“, допълни тя. Според Такева тестът трябва да бъде поднесен на детето под формата на игра от учителя. „Плюс това на три година и половина детето е още малко. Една голяма част от днешните деца, особено момчетата, проговарят на по-късна възраст – на 3 г. Ние на три години и половина ще им правим скрининг тест. Бабите и дядовците вкъщи са го направили – детето е посочило лампата, патето, Кума Лиса на картинката и т.н.“, добави още Янка Такева.\r\nЛюба АЛЕКСИЕВА", "date": "2017.08.13", "title": "Янка Такева, СБУ: Скрининг тестът за 3-годишните деца е с много неточности и трябва да се преработи"}
{"url": "http://www.focus-news.net/news/2017/08/13/2425281/pazardzhik-silen-dazhd-vali-v-grada-patnite-nastilki-sa-mokri-na-mesta-hlazgavi.html", "text": "Силен дъжд, придружен от гръмотевици, вали в Пазарджик, предаде репортер на Радио „Фокус” – Пазарджик. Пътните настилки са мокри, на места хлъзгави. В някои участъци се образуват завирявания и трябва да се шофира внимателно. Трафикът в неделния следобед е слаб. \r\nТеодора ДИМИТРОВА", "date": "2017.08.13", "title": "Пазарджик: Силен дъжд вали в града, пътните настилки са мокри, на места хлъзгави"}
{"url": "http://www.focus-news.net/news/2017/08/13/2425282/sofiya-dete-e-otkarano-v-bolnitsa-sled-kato-avtomobil-katastrofira-na-am-trakiya.html", "text": "Дете е откарано в болница, след като автомобил катастрофира в района на 12 км на АМ „Тракия“ в посока Пловдив. Това съобщиха за Агенция „Фокус“ от пресцентъра на МВР. Инцидентът е станал преди 12.00 часа. Няма проблем с трафика в района.\r\nЦветилена СИМЕОНОВА", "date": "2017.08.13", "title": "София: Дете е откарано в болница, след като автомобил катастрофира на АМ „Тракия“"}
{"url": "http://www.focus-news.net/news/2017/08/13/2425283/sofiya-vazstanoveno-e-dvizhenieto-v-dvete-lenti-po-pat-i-1-sofiya-montana-v-rayona-na-skravena.html", "text": "Възстановено е движението в двете ленти по път I-1 София - Монтана, в района на Скравена. Това съобщиха от пресцентъра на Агенция \"Пътна инфраструктура\".", "date": "2017.08.13", "title": "София: Възстановено е движението в двете ленти по път I-1 София - Монтана, в района на Скравена"}
{"url": "http://www.focus-news.net/news/2017/08/13/2425284/pazardzhik-okolo-120-dushi-zatvoriha-za-poveche-ot-chas-patya-varvara-velingrad-v-znak-na-protest-sreshtu-upravlenieto-na-kmeta-na-obshtina-septemvri-marin-rachev.html", "text": "В село Варвара се проведе поредният протест срещу управлението на кмета на община Септември Марин Рачев, съобщи за Радио „Фокус” – Пазарджик Николай Баташки от Инициативния комитет „Да спасим община Септември”. „В продължение на повече от час събралите се на протеста около 120 затвориха пътя Варвара – Велинград чрез законно пресичане на пешеходните пътеки. Отново поставихме исканията си за финансова проверка на състоянието на Община Септември – къде са парите, краде ли се, защо няма пари за населеното място и не се чисти редовно. Продължаваме да питаме защо не се подобряват условията и начина на живот. Нямаше нарушаване на обществения ред, нямаше проблеми с полицията си, всичко мина спокойно. Ние изразяваме позицията си съвсем нормално, по един законов, демократичен начин срещу тиранията и за нормалното управление на община Септември”, допълни Баташки. Той каза също, че от Инициативния комитет ще бъдат удовлетворени и ще спрат да протестират, когато видят реални положителни резултати за подобряване начина на живот в село Варвара. „Протестите продължават, като всеки един протест ще бъде подготвен с конкретни искания, с конкретни настоявания и ще се базира на конкретна информация. Няма да се протестира заради самото протестиране, искаме градивност”, коментира Николай Баташки.\r\nТеодора ДИМИТРОВА", "date": "2017.08.13", "title": "Пазарджик: Около 120 души затвориха за повече от час пътя Варвара – Велинград в знак на протест срещу управлението на кмета на община Септември Марин Рачев"}
{"url": "http://www.focus-news.net/news/2017/08/13/2425285/the-himalayan-times-okolo-600-turisti-sa-blokirani-v-tsentralnata-chast-na-nepal-zaradi-navodneniyata.html", "text": "Около 600 туристи са останали блокирани в централната част на Непал, в района Читуан, поради наводненията, съобщиха в понеделник властите, пише вестник The Himalayan Times. \r\nВследствие на проливните дъждове в региона реките Рапти и Будхирапти са прелели и са наводнили редица хотели, в които отсядат предимно чужденци. \r\nСред блокираните туристи има 200 граждани на Непал, 200 граждани на Индия, а също така 200 граждани на други държави. \r\nМестните власти уточниха, че целта на спасителните операции е да преместят туристите на сигурно място.  Мария Динкова", "date": "2017.08.13", "title": "The Himalayan Times: Около 600 туристи са блокирани в централната част на Непал заради наводненията"}
{"url": "http://www.focus-news.net/news/2017/08/13/2425286/hristina-kraeva-psiholog-prichinite-za-vaznikvaneto-na-internet-zavisimostta-sa-mnogo-slozhni.html", "text": "Причините за възникването на интернет зависимостта са много сложни. Това каза за Радио „Фокус“ Пирин Христина Краева, психолог. Тя обясни, че за да се стигне до тази зависимост, дълбоко в човека лежат нереализирани базови потребности от значимост, постижения, приемане, уникалност, дори любов. „Също така интернетът дава възможност за облекчаване на болезнени състояния, които човек изпитва заради ниско самочувствие, отхвърляне, самота, обида, неуспех. Предразполагащи фактори за развиване на този вид пристрастеност са неправилно възпитание, липса на социална среда и социална активност, неблагоприятна семейна атмосфера, презадоволяване, липса на контрол, свръхконтрол. Тези неща водят до крайности и допринасят за възникването на този вид зависимости“, допълни Краева. Тя добави още, че интернет зависимостите имат своето увреждащо поведение и то ограбва живота на децата, води до по-бедни отношения с родители и приятели, нарушения в общуването, ниско самочувствие и самооценка, така че факторите, в които тези зависимости влияят върху живота ни, са различни и оказват различно влияние върху сферите от живота.\r\nНатали СТЕФАНОВА", "date": "2017.08.13", "title": "Христина Краева, психолог: Причините за възникването на интернет зависимостта са много сложни"}
{"url": "http://www.focus-news.net/news/2017/08/13/2425287/varna-turisti-ot-rusiya-rumaniya-germaniya-polsha-i-ungariya-sa-chast-ot-posetitelite-na-akvariuma-v-grada.html", "text": "Туристи от Русия, Румъния, Германия, Полша и Унгария са част от посетителите на Аквариума във Варна. Това каза в интервю за Радио „Фокус“ – Варна доц. д-р Елица Петрова, директор на Института по рибни ресурси във Варна. „Посещаемостта в Аквариума е съпоставима с минали години, като посетителите са както български граждани, така и чуждестранни. По отношение на чуждестранните граждани по статистиката, с която съм запозната от вход Аквариум, преобладават от Русия, Румъния, Германия, Полша, Унгария. Считам, че чуждестранните граждани тази година са повече, отколкото българските“, допълни доц. д-р Елица Петрова.\r\nИнститутът по рибни ресурси е към Селскостопанска академия и Министерството на земеделието. Той функционира от 1932 година като при откриването си е бил Морска биологична станция с Аквариум, сега вече е Институт по рибни ресурси с Аквариум. „Дейността му през всички години досега е свързана с изучаване на биоразнообразието на Черноморския басейн, промените в екосистемата под въздействието на различни екологични фактори, изследвания върху стопански ценни рибни и нерибни морски ресурси“, каза още доц. д-р Елица Петрова.\r\nМарияна ВАЛЕНТИНОВА", "date": "2017.08.13", "title": "Варна: Туристи от Русия, Румъния, Германия, Полша и Унгария са част от посетителите на Аквариума в града"}
{"url": "http://www.focus-news.net/news/2017/08/13/2425288/operirat-mazha-postradal-pri-katastrofata-v-kv-obelya.html", "text": "Оперират мъжа, пострадал при катастрофата в кв. „Обеля“. Това съобщи за Агенция „Фокус“ говорителят на УМБАЛСМ \"Н.И.Пирогов\" Мария Пойразова. Той е минал през Противошокова зала - възрастни, където са му направени високоспециализирани изследвания, които показват, че има фрактура в областта на десния долен крайник и контузии в областта на главата. При инцидента е пострадала и жена, която е прегледана, изследвана и освободена.„Фокус“ припомня: Автобус на градския транспорт e отнел предимството на лек автомобил в района на метростанция „Обеля“ около 11.20 часа тази сутрин. Пострадаха водачът на автомобила и неговата приятелка.\r\nЦветилена СИМЕОНОВА", "date": "2017.08.13", "title": "УМБАЛСМ \"Н.И.Пирогов\": Оперират мъжа, пострадал при катастрофата в кв. „Обеля“"}
{"url": "http://www.focus-news.net/news/2017/08/13/2425289/sport-nevyana-vladinova-i-katrin-taseva-ostanaha-bez-medali-na-obrach-i-topka-na-svetovnata-kupa-v-kazan.html", "text": "Невяна Владинова и Катрин Тасева не успяха да спечелят медали от първите два финала на отделните уреди на Световната купа в Казан, Русия. При композициите с обръч Невяна получи оценка 16, 200 и зае седмо място.\r\nПри съчетанията с топка, Невяна отново остана седма с оценка 15, 250. Катрин получи по-висока оценка: 15, 650 и зае шеста позиция в класирането.", "date": "2017.08.13", "title": "Спорт:  Невяна Владинова и Катрин Тасева останаха без медали на обръч и топка на Световната купа в Казан"}
{"url": "http://www.focus-news.net/news/2017/08/13/2425290/narodniyat-predstavitel-ot-gerb-konstantin-popov-prisastva-na-chestvaniyata-po-povod-138-godini-ot-sazdavaneto-na-voennomorskiya-flot.html", "text": "Народният представител от ГЕРБ-Пловдив област бе сред официалните гости на церемонията по награждаване на военнослужещи и цивилни служители по случай празника на Военноморските сили във Варна. Това съобщиха от пресцентъра на ПП ГЕРБ. Със заповед на областния управител на Варна отличилите се военни бяха наградени с грамоти и плакет за отлично изпълнение на функционалните задължения и по случай 138-та годишнина от създаването на Военноморските сили на България. По време на официалната церемония генерал Попов, който е председател на Комисията по отбрана в парламента, връчи на Военноморските сили почетна монета на Народното събрание.\r\nЗа съпричастност към съхраняване на историята и традициите на военния ни флот, командирът на ВМС контраадмирал Митко Петев удостои с Адмиралтейска грамота Стоян Пасев – областен управител на Варна, Иван Портних – кмет на Варна и Негово високопреосвещенство Варненски и Великопреславски митрополит Йоан.", "date": "2017.08.13", "title": "Народният представител от ГЕРБ Константин Попов присъства на честванията по повод 138 години от създаването на Военноморския флот"}
{"url": "http://www.focus-news.net/news/2017/08/13/2425291/umbalsm-nipirogov-deteto-postradalo-pri-katastrofa-na-am-trakiya-e-s-mozachno-satresenie-i-ostava-pod-lekarsko-nablyudenie.html", "text": "Детето, пострадало при катастрофа на АМ „Тракия“, е с мозъчно сътресение и остава под лекарско наблюдение. Това съобщи за Агенция „Фокус“ говорителят на УМБАЛСМ \"Н.И.Пирогов\" Мария Пойразова. То е преминало през Противошокова зала – деца, където е прегледано и изследвано и ще остане за лечение и наблюдение в Детската неврохирургия в „Пирогов“.\r\nЦветилена СИМЕОНОВА", "date": "2017.08.13", "title": "УМБАЛСМ \"Н.И.Пирогов\": Детето, пострадало при катастрофа на АМ „Тракия“, е с мозъчно сътресение и остава под лекарско наблюдение"}
{"url": "http://www.focus-news.net/news/2017/08/13/2425292/pazardzhik-v-peshtera-sa-postroeni-novi-besedki-v-rayona-na-tsarkvata-sveti-dimitar.html", "text": "Възрастните хора от дневния център и живеещите около парка до църквата „Свети Димитър” в Пещера вече могат да отдъхват в нови беседки, които Община Пещера построи за тях, съобщиха от Общината. Изграждането е част от стратегията на Общината за подобряване на околната среда във всеки квартал на града. От общинското ръководство припомнят, че освен новите две беседки, миналото лято бяха монтирани други две – в парка на квартал „Изгрев” и на емблематичното място „Камъка” над Пещера.  Успоредно с това през последната година на различни места в града бяха монтирани нови повече от 200 пейки, които се ползват от всички жители на населените места.", "date": "2017.08.13", "title": "Пазарджик: В Пещера са построени нови беседки в района на църквата „Свети Димитър”"}
{"url": "http://www.focus-news.net/news/2017/08/13/2425293/abc-news-dvama-buntovnitsi-sa-bili-ubiti-pri-prestrelka-s-politsiyata-v-egipet.html", "text": "Египетските власти съобщиха, че двама заподозрени бунтовници са били убити при престрелка с полицията в провинция Калюбия, разположена северно от Кайро, предава ABC News. \r\nПредполага се, че бунтовниците са били замесени в убийството на полицай през юли. Това съобщиха двама служители от силите за сигурност, пожелали да запазят анонимността си. \r\nМеждувременно двама полицейски служители са били убити, а шестима други са били ранени в събота, след като техният автомобил е бил ударен от експлозия в град Ариш в северната част на Синайския полуостров.  Мария Динкова", "date": "2017.08.13", "title": "ABC News: Двама бунтовници са били убити при престрелка с полицията в Египет"}
{"url": "http://www.focus-news.net/news/2017/08/13/2425294/benyamin-netanyahu-predstavitelite-na-donald-tramp-shte-badat-posreshtnati-toplo-v-izrael.html", "text": "Израел ще организира топло посрещане на пратениците на американския президент Доналд  Тръмп, които ще посетят региона за нов опит за разрешаване на палестинско-израелския конфликт, предава ТАСС. Това заяви в неделя министър-председателят на Израел Бенямин Нетаняху. \r\n„В скоро време президентът Тръмп ще изпрати своите представители Джаред Къшнър и Джейсън Гринблат за водене на преговори в региона с цел задействане на политическия процес. Както винаги те ще бъдат посрещнати топло“, подчерта Нетаняху.  Мария Динкова", "date": "2017.08.13", "title": "Бенямин Нетаняху: Представителите на Доналд Тръмп ще бъдат посрещнати топло в Израел"}
{"url": "http://www.focus-news.net/news/2017/08/13/2425295/nina-stavreva-kmet-na-kavarna-sformirani-sa-chetiri-rabotni-grupi-za-namirane-na-reshenie-po-kazusa-kaliakra.html", "text": "Сформирани са четири работни групи за намиране на решение по казуса „Калиакра“. Това заяви кметът на Каварна Нина Ставрева по време на среща в Общината с участието на министъра на околната среда Нено Димов по казуса „Калиакра“, предаде кореспондентът на Радио „Фокус” – Варна. Днешната среща е продължение на започналия процес от предходните седмици по търсене на решение. По думите на министър Нено Димов проблемът е назрявал през последните повече от 15 години. Сега е необходимо да бъде намерено решение по най-добрия начин, за да бъде защитено то от него пред ЕС. Трудността на това начинание идва от факта, че решението касае различни интереси. Предстоят разговори на министър Димов с представители на местната общност и различни заинтересовани страни по случая. Според него верният път за постигане на добро решение са изслушването и диалогът. Министър Димов подчерта, че на практика това е трябвало да започне още преди 2005-2006 година, когато е стартирано очертаването на защитените зони. Работната среща в сградата на Община Каварна продължава при закрити за медиите врати. След приключването й ще бъдат направени изявления от кмета Нина Ставрева и министъра на околната среда и водите Нено Димов. Пред общинската сграда има малка група от протестиращи с издигнати плакати в защита на хората, чийто поминък е свързан със защитената зона - „Калиакра“, комплекс „Калиакра“ и „Белите скали“. Протестът е мирен.\r\nЖулиета НИКОЛОВА", "date": "2017.08.13", "title": "Нина Ставрева, кмет на Каварна: Сформирани са четири работни групи за намиране на решение по казуса „Калиакра“"}
{"url": "http://www.focus-news.net/news/2017/08/13/2425296/blagoevgrad-gradushka-s-goleminata-na-grahovo-zarno-vali-v-grada.html", "text": "Градушка с големината на грахово зърно вали в Благоевград, предаде репортер на Радио „Фокус“ Пирин. Пътните настилки са мокри и хлъзгави. Повишена е опасността от падащи камъни в района на Кресненското дефиле и второкласен път 19 Симитли-Гоце Делчев.\r\nНатали СТЕФАНОВА", "date": "2017.08.13", "title": "Благоевград: Градушка с големината на грахово зърно вали в града"}
{"url": "http://www.focus-news.net/news/2017/08/13/2425297/sofiya-dva-avtomobila-sa-katastrofirali-na-patya-petrohan-sofiya-predi-kostinbrod.html", "text": "Два автомобила са катастрофирали на пътя Петрохан-София, на около 5 км преди Костинброд, съобщи читател на Агенция \"Фокус\". Автомобилите са се сблъскали челно. .", "date": "2017.08.13", "title": "София: Два автомобила са катастрофирали на пътя Петрохан-София преди Костинброд"}
{"url": "http://www.focus-news.net/news/2017/08/13/2425298/plovdiv-veloaleynata-mrezha-v-grada-shte-bade-mashinno-izmita-prez-sledvashtata-sedmitsa.html", "text": "През следващата седмица, в периода от 14 до 18 август, ще бъде машинно измита на маркуч велоалейната мрежа на територията на град Пловдив. Това каза за Радио „Фокус“ – Пловдив Иван Стоянов, директор на ОП „Чистота“. По думите му екипите ще работят активно и в шестте района на града, като ще бъдат основно измити велоалеите при булевардите „Княгиня Мария Луиза“, „Източен“, „Марица-юг“, „Асеновградско шосе“, „Христо Ботев“, „Копривщица“, Шести септември“, „Цар Борис III Обединител“, „Цариградско шосе“, „Никола Вапцаров“, „Коматевско шосе“, „Васил Априлов“, „Освобождение“, „България“, „Санкт Петербург“, „Шипка“ и много други. Екипите ще почистят и участъците от велоалейната мрежа, преминаващи през основни улици, както и тези на територията на Гребната база.\r\nИван Стоянов каза още, че основно измити през следващата седмица ще бъдат и всички главни булеварди и улици. „Машинно миене на дюзи ще се извърши по булевардите „Санкт Петербург“, „Източен“, „Христо Ботев“, „Найчо Цанов“, „Асеновградско шосе“, „Шести септември“, „Цар Борис III Обединител“, „Руски“, „Васил Априлов“, „Княгиня Мария Луиза“, „Пещерско шосе“ и много други основни пътни артерии и прилежащи по-малки улици в града. Улиците първа категория се мият всеки работен ден, втора категория – три пъти седмично, а третокласните улици – по веднъж в седмицата. За да не се пречи на трафика, миенето започва през нощта“, обясни Иван Стоянов. По думите му се извършва и почистване на дъждоприемните шахти на територията на град Пловдив, заради очаквани валежи.\r\nТони МИХАЙЛОВ", "date": "2017.08.13", "title": "Пловдив: Велоалейната мрежа в града ще бъде машинно измита през следващата седмица"}
{"url": "http://www.focus-news.net/news/2017/08/13/2425299/daily-sabah-broyat-na-zhenite-advokati-v-turtsiya-se-e-udvoil-za-poslednoto-desetiletie.html", "text": "Броят на жените адвокати в Турция се е удвоил за изминалото десетилетие, показва статистиката на турското Министерство на правосъдието, пише вестник Daily Sabah. \r\nПрез 2006 г. броят на регистрираните жени адвокати е бил 18,947, докато през 2016 г. този брой е достигнал 42,476. \r\nСъщевременно броят на мъжете адвокати също е нараснал: от 38,605 през 2006 г. до 57,985 през 2016г. \r\nОсвен това делът на жените адвокати също се е увеличил от 32,9% до 42,3%, докато делът на мъжете адвокати е намалял от 61,7% до 57,7%.  Мария Динкова", "date": "2017.08.13", "title": "Daily Sabah: Броят на жените адвокати в Турция се е удвоил за последното десетилетие"}
{"url": "http://www.focus-news.net/news/2017/08/13/2425300/ministar-tsetska-tsacheva-za-antikoruptsionniya-zakon-pravi-se-opit-za-protivopostavyane-na-institutsiite.html", "text": "Прави се опит за противопоставяне на институциите по темата за антикорупционния закон. Това заяви на брифинг във Варна министърът на правосъдието Цецка Цачева, предаде репортер на Радио „Фокус“ – Варна. „Антикорупционният закон е разработван от Министерството на правосъдието от работна група в широк състав от участници -представители на съдебната власт, неправителствените организации, академичните среди и обществеността. От 31 юли той е качен на страницата на Народното събрание за публично обсъждане и към този момент към конкретни текстове от закона се получават коментари от заинтересованите институции. Подчертах от самото начало, че този проект е изготвен от широк екип от специалисти. Смисълът на публичното обсъждане е да се отрази отзвукът, който намира сред обществото, тъй като за всички ни противодействието на корупцията и преодоляване последиците от нея са стратегически интерес, за който гражданите и обществото ни чакат резултати“, подчерта министърът. Цецка Цачева добави, че финалното обсъждане на закона ще се състои на 1 септември в Народното събрание от 11.00 часа, където Съветът по актуализираната стратегия за продължаване на реформата в съдебната власт, съвместно с парламентарните групи и комисиите, които имат отношение към тази материя, ще обобщят получените мнения от страна на заинтересованите лица и организации по време на публичното му обсъждане. „В този смисъл категорично отхвърлям внушенията в публичното пространство за законопроект, който е механичен сбор от сега действащи структури, които са имали по различни нормативни актове задачи за противодействие на корупционни практики. Изцяло нов е единният орган, ясно са разписани неговите правомощия и задължения, с които той ще разполага във взаимодействие с други вътрешни структури и организации, което ще става чрез нарочно разписани инструкции за координация между тези звена“, подчерта министър Цецка Цачева. \r\nМарияна ВАЛЕНТИНОВА", "date": "2017.08.13", "title": "Министър Цецка Цачева за антикорупционния закон: Прави се опит за противопоставяне на институциите"}
{"url": "http://www.focus-news.net/news/2017/08/13/2425301/lovech-ogranicheno-e-dvizhenieto-po-pat-i-4-sopot-mikre-poradi-patnotransportno-proizshestvie.html", "text": "Ограничено е движението по път I-4 Сопот - Микре поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\" по обходен маршрут в двете посоки:  Сопот - Угърчин - Микре.", "date": "2017.08.13", "title": "Ловеч: Ограничено е движението по път I-4 Сопот - Микре поради пътнотранспортно произшествие"}
{"url": "http://www.focus-news.net/news/2017/08/13/2425302/dimitar-dimitrov-kmet-nad-30-zhiteli-na-selo-boyantsi-sa-zaginali-vav-voynite-za-natsionalno-obedinenie-na-balgariya-pametnik-ni-napomnya-za-geroystvoto-im.html", "text": "Около 32-33 жители на асеновградското село Боянци са загинали във войните за национално обединение на България. Това каза за Радио „Фокус“ – Пловдив кметът на населеното място Димитър Димитров. По думите му през 2013 година в село Боянци е изграден паметник с височина от 3,5 метра, който напомня за геройството им. „Паметникът е дело на скулптора Христо Венев, който е направил почти всички паметници в община Асеновград. Изграждането на паметника беше мой дълг и аз го изпълних. 90 % от средствата за изграждането му бяха осигурени от общината“, каза Димитър Димитров. Той обясни, че няма офицери и войници от селото, които да са загинали при боевете на връх Каймак-Чалан през септември-октомври 1916 година. „Жители на село Боянци са загинали при боеве на завоя на река Черна и при село Полковник Серафимово“, уточни кметът на село Боянци.\r\nДимитър Димитров добави, че в населеното място има изграден паметник, който да напомня за дадените жертви на тоталитаризма. „След 9-ти септември имаме два обесени и един разстрелян. Те са били от Горянското съпротивително движение и са се крили около три години. Отново 90 % от средствата, необходими за изграждането на този паметник, бяха осигурени от Община Асеновград“, добави кметът.\r\nТони МИХАЙЛОВ", "date": "2017.08.13", "title": "Димитър Димитров, кмет: Над 30 жители на село Боянци са загинали във войните за национално обединение на България, паметник ни напомня за геройството им"}
{"url": "http://www.focus-news.net/news/2017/08/13/2425303/lovech-kilometrichno-zadrastvane-se-e-obrazuvalo-na-patya-sopot-mikre-v-posoka-sofiya.html", "text": "Километрично задръстване се е образувало на пътя Сопот-Микре в посока София, съобщи читател на Агенция „Фокус“. \r\nОт Агенция „Пътна инфраструктура“ информираха, че е ограничено движението по път I-4 Сопот – Микре заради пътнотранспортно произшествие. От там призовават шофьорите да се движат с повишено внимание и съобразена скорост, спазвайки указанията на служителите на \"Пътна полиция\" по обходен маршрут в двете посоки:  Сопот - Угърчин - Микре.", "date": "2017.08.13", "title": "Ловеч: Километрично задръстване се е образувало на пътя Сопот-Микре в посока София"}
{"url": "http://www.focus-news.net/news/2017/08/13/2425304/lovech-dvama-sa-zaginali-pri-tezhka-katastrofa-na-patya-sofiya-varna-v-rayona-na-selo-mikre-patyat-e-zatvoren-v-dvete-posoki.html", "text": "Двама са загинали при тежка катастрофа на пътя София-Варна. Инцидентът, станал в района на ловешкото село Микре, е между 3 леки автомобила. Това съобщиха от пресцентъра на МВР. Сигнал за тежкия инцидента, станал на главен път I-4 на територията на област  Ловеч, в района на село Микре е получен  в 15.25 часа. По първоначални данни има загинали двама души. Пътят е затворен и двете посоки. Организиран е обход през  Сопот.", "date": "2017.08.13", "title": "Ловеч: Двама са загинали при тежка катастрофа на пътя София-Варна, в района на село Микре, пътят е затворен в двете посоки"}
{"url": "http://www.focus-news.net/news/2017/08/13/2425305/afp-iranskiyat-parlament-uvelichi-praga-za-smartno-nakazanie-pri-prestapleniya-svarzani-s-trafik-na-narkotitsi.html", "text": "В неделя парламентът на Иран прие дългоочакваните промени в закона за трафик на наркотици, предава AFP, позовавайки се на местни медии. Промените увеличават прага за получаване на смъртно наказание, като се очаква това да спаси живота на много престъпници. \r\nЗаконът най-накрая беше одобрен от парламента след месеци на дебати. Сега обаче той трябва да бъде приет в доминирания от консерваторите Съвет на пазителите.  Мария Динкова", "date": "2017.08.13", "title": "AFP: Иранският парламент увеличи прага за смъртно наказание при престъпления, свързани с трафик на наркотици"}
{"url": "http://www.focus-news.net/news/2017/08/13/2425306/chetirima-zaginaha-sled-chelen-udar-mezhdu-lek-avtomobil-i-avtobus-na-patya-pleven-lovech.html", "text": "Четирима загинаха при тежък инцидент на пътя Плевен - Ловеч малко след село Брестовец. Това съобщиха от пресцентъра на МВР. Сигналът за катастрофата е получен минути преди 15 часа. Веднага към мястото на инцидента са изпратени екипи на полицията, пожарната и центъра за спешна медицинска помощ. По първоначални данни, на второкласен път II-35, малко след село Брестовец лек автомобил, с плевенска регистрация, движещ се в посока Плевен е загубил контрол над управлението и се е ударил челно в автобус, с пловдивска регистрация, пътувал в посока Ловеч. В следствие на инцидента на място са починали четирима души, пътували в  лекия автомобил. Няма пострадали пътници от автобуса. Движението в участъка на инцидента се регулира от полицейски екипи. На място се извършва оглед.", "date": "2017.08.13", "title": "Четирима загинаха след челен удар между лек автомобил и автобус на пътя Плевен - Ловеч"}
{"url": "http://www.focus-news.net/news/2017/08/13/2425307/sofiya-zhena-e-postradala-pri-katastrofata-na-patya-petrohan-sofiya.html", "text": "Жена е пострадала при катастрофата на пътя Петрохан-София. Това съобщиха за Агенция „Фокус“ от пресцентъра на МВР. Инцидентът е станал близо до разклона за Сливница и е между две леки коли. Пострадала е жена, която е управлявала единия от автомобилите. Тя е откарана в УМБАЛСМ „Пирогов“. Пътят е свободен за движение. Подпомага се от полицейски екипи.", "date": "2017.08.13", "title": "София: Жена е пострадала при катастрофата на пътя Петрохан-София"}
{"url": "http://www.focus-news.net/news/2017/08/13/2425308/krasimir-dimitrov-stolichna-obshtina-obrabotili-sme-16-signala-zaradi-dazhda-nablyudavame-situatsiyata.html", "text": "Обработили сме 16 сигнала заради дъжда в столицата. Това съобщи за Агенция „Фокус“ директорът на Дирекция „Аварийна помощ и превенция“ към Столична община – Красимир Димитров. Девет от сигналите са били за завиряване, а седем – за опасно наклонени изсъхнали дървета. Отстранени са и други 11 дървета, които са били с предварително предписание за премахване, в кварталите „Младост“, „Люлин“ и „Красна поляна“. „Дъждът не е толкова силен, но наблюдаваме ситуацията и помагаме, където трябва“, увери Димитров.\r\nЦветилена СИМЕОНОВА", "date": "2017.08.13", "title": "Kрасимир Димитров, Столична община: Обработили сме 16 сигнала заради дъжда, наблюдаваме ситуацията"}
{"url": "http://www.focus-news.net/news/2017/08/13/2425309/ivanka-tramp-nyama-myasto-za-rasizam-v-sasht.html", "text": "В неделя дъщерята на американския президент Иванка Тръмп осъди насилието по време на демонстрацията на бели националисти в Шарлътсвил, подчертавайки, че всички американци трябва да бъдат единни, пише вестник The Hill. \r\n„В обществото не трябва да има място за расизъм, превъзходство на белите и неонацизъм“, написа Иванка Тръмп в социалната мрежа „Туитър“. \r\n„Ние всички като американци трябва да бъдем единни и да сме една обединена държава“, допълни Иванка Тръмп, която също така е съветник на президента. \r\nТя направи този коментар след критиките, свързани с изказването на Доналд Тръмп, според когото „много страни“ са виновни за насилието в Шарлътсвил.  Мария Динкова", "date": "2017.08.13", "title": "Иванка Тръмп: Няма място за расизъм в САЩ"}
{"url": "http://www.focus-news.net/news/2017/08/13/2425310/ministar-tsetska-tsacheva-finalnoto-obsazhdane-na-antikoruptsionniya-zakon-predstoi-na-1-septemvri-v-narodnoto-sabranie.html", "text": "Финалното обсъждане на антикорупционния закон предстои на 1 септември в Народното събрание. Това заяви на брифинг във Варна министърът на правосъдието Цецка Цачева, предаде репортер на Радио „Фокус“ – Варна. Тя допълни, че на заключителното обсъждане на Закона за противодействие на корупцията и отнемане на незаконно придобитото имущество, което ще се състои от 11.00 часа в зала „Изток“ на Народното събрание са поканени всички парламентарни групи и в една работна и диалогична среда отново ще бъдат чути различни мнения, за да се стигне до финалните текстове на законопроекта. „Що се отнася до изявите в публичното пространство от лидера на левицата г-жа Нинова, че този закон не отговаря на интересите на българското общество и едва ли не този, който левицата предлага на страницата на сайта на БСП, ще бъде законът, който ще реши проблемите, които очакват решение от цялото ни общество, един бърз преглед между законопроекта за специалната агенция по антикорупция е препис на голяма част от нормите, които са предвидени в проекта, качен на страницата на Министерството на правосъдието“, отбеляза Цецка Цачева. По думите й проектът на левицата се отличава основно в два пункта. „Първият е, че те предвиждат възможност за разследващи функции на новия единен антикорупционен орган, наречен според тях Специална агенция. С това по същество се прави действително механичен сбор от правомощия, които вече са отречени, защото фигурата на разследващия агент или инспектор ние сме я имали по времето на кабинета „Орешарски“, когато за кратко бяха създадени такива възможности и правомощия за структурата на ДАНС. Този опит обаче не доведе до резултат. Ако имаше резултат в борбата с корупцията, нямаше да се налага сега приемането на изцяло нов антикорупционен закон. Още повече западните ни партньори отрекоха тази възможност, тъй като тя не води до затваряне на цикъла такъв, какъвто и президентът Радев го представи пред нас, а именно – анализ, който предполага информация, сигнал, разследване и обвинение. Според Конституцията и действащите закони в страната е ясно кои са структурите, които отправят обвинението, това във всички случаи е прокуратурата, а по отношение на останалите правомощия – те са такива, каквито са разписани и в министерския законопроект“, посочи министърът. Цецка Цачева обясни, че другата отлика между двата законопроекта е начинът, по който се структурира ръководството на този единен орган. „След като сме коментирали в работна група и обсъдили предложенията на много широк кръг институции и компетентни в тази тема експерти, стигнахме до извода, че в република с парламентарно управление председателят на този единен орган следва да се избира от Народното събрание, който е единственият орган в страната, където освен народни представители от управляващото мнозинство, са и народните представители от опозиционните парламентарни групи. По предложение на председателя, избран от Народното събрание, отново Народното събрание следва да избере останалите членове, в министерския законопроект наречени „Комисия“, като единен орган, която следва да бори, да противодейства и ликвидира последиците от корупционни практики. Неясни за мен са коментарите на г-жа Нинова, след като именно ПГ на БСП в предходното 43-то Народно събрание два пъти гласува против двата проекта, които станаха известни на широката общественост като „Законопроектите Кунева“. Ако е имало воля, още тогава в 43-то Народно събрание ние можехме да постигнем действително изработването на един закон, който днес вече щеше да дава своите резултати. Това не се случи, тъй като основно възраженията на опонентите идваха и от тогавашната и днешна опозиция в лицето на БСП. Що се отнася до коментарите на г-жа Нинова за това какво са казали помежду си президентът г-н Румен Радев и министър-председателят г-н Бойко Борисов считам, че не е коректно човек, който не е присъствал на тази среща, да коментира какво, как и изобщо нещо е дочул от тази среща. По-скоро считам, че тук се прави един опит за противопоставяне на институциите, което не работи в интерес на държавността като цяло и призовавам ръководството на Парламентарната група на ГЕРБ да не се поддават на подобни внушения, да не се стига до нападки и противопоставяне. Това противопоставяне не работи в интерес на амбициозната програма и задачите, които си поставя правителството на г-н Борисов“, заяви министърът на правосъдието Цецка Цачева. \r\nМарияна ВАЛЕНТИНОВА", "date": "2017.08.13", "title": "Министър Цецка Цачева: Финалното обсъждане на антикорупционния закон предстои на 1 септември в Народното събрание"}
{"url": "http://www.focus-news.net/news/2017/08/13/2425311/plovdiv-poroen-dazhd-pridruzhen-ot-gramotevitsi-i-silen-vyatar-vali-v-grada.html", "text": "Пороен дъжд, придружен от гръмотевици и силен вятър, вали в град Пловдив, предаде репортер на Радио „Фокус“ – Пловдив. Пътните настилки са мокри и хлъзгави. Видимостта е намалена, заради силния вятър и дъжд. Призовават се водачите да шофират внимателно и със съобразена с пътните условия скорост. Има опасност от хвърчащи предмети, както и от счупване и падане на клони.\r\nТони МИХАЙЛОВ", "date": "2017.08.13", "title": "Пловдив: Пороен дъжд, придружен от гръмотевици и силен вятър, вали в града"}
{"url": "http://www.focus-news.net/news/2017/08/13/2425312/aa-chetirima-politsai-sa-bili-ubiti-pri-zasada-na-islyamska-darzhava-v-iztochen-irak.html", "text": "В неделя четирима иракски полицаи са били убити при засада на терористичната групировка „Ислямска държава“ в източната част на Ирак, предава Anadolu Agency.  \r\nДжихадистите са открили огън срещу полицейски патрул в провинция Дияла и са успели да избягат невредими, съобщиха местните власти. \r\nНападението се случва на фона на подготвяната офанзива за поемането на контрола на северозападния град Тал Афар.  Мария Динкова", "date": "2017.08.13", "title": "АА: Четирима полицаи са били убити при засада на „Ислямска държава“ в Източен Ирак"}
{"url": "http://www.focus-news.net/news/2017/08/13/2425313/ministar-tsetska-tsacheva-angazhimentat-na-pravitelstvoto-e-do-kraya-na-godinata-balgariya-da-ima-priet-zakon-za-protivodeystvie-na-koruptsiyata.html", "text": "Ангажиментът на правителството е до края на настоящата календарна година България да има приет Закон за противодействие на корупцията и отнемане на незаконно придобитото имущество. Това заяви на брифинг във Варна министърът на правосъдието Цецка Цачева, предаде репортер на Радио „Фокус“ – Варна. По думите й само наказателната част за преследване на корупцията и получаване на възмездие на осъдените лица чрез наказанията, предвидени в Наказателния кодекс, не дава отговор на въпроса какво се случва с имуществото и обогатяването на тези лица от корупционни практики. „Не са много, но има случаи, в които едно лице излежава определено наказание и след излизане от затвора, ако не е посегнато на престъпното имущество, придобито като резултат на престъпната дейност, то се ползва от него. Тези въпроси се решават със законопроекта, който ние сме представили“, посочи министър Цачева. Тя заяви, че финалното обсъждане на антикорупционния закон ще се състои преди той да бъде внесен в парламента. „Когато се внесе в Народното събрание, всеки народен представител е свободен отново да изкаже своето мнение и позиции, но тогава, когато те са аргументирани, а не чрез хвърляне в публичното пространство на обвинение и то от хора, които са причина до момента за липсата на такъв закон в нашето обективно право. Ние ще се противопоставим категорично на реанимиране на отхвърлени от действителността и от западните ни партньори практики, които бяха характерни по времето на кабинета „Орешарски“, защото всички знам колко просъществува този кабинет и че гражданите бяха основната движеща сила за неговия кратък мандат“, добави министър Цецка Цачева. \r\nМарияна ВАЛЕНТИНОВА", "date": "2017.08.13", "title": "Министър Цецка Цачева: Ангажиментът на правителството е до края на годината България да има приет Закон за противодействие на корупцията"}
{"url": "http://www.focus-news.net/news/2017/08/13/2425314/nimh-nay-niski-temperaturi-kam-1700-chasa-sa-otcheteni-v-dragoman-15-gradusa-a-nay-visoki-v-elhovo-34-gradusa.html", "text": "Най-ниски температури към 17.00 часа са отчетени в Драгоман – 15 градуса, а най-високи в Елхово - 34 градуса. Това съобщиха за Агенция „Фокус“ от Националния институт по метеорология и хидрология (НИМХ) към БАН. Температурите в крайните западни райони през деня са варирали около 16-17 градуса, а в Източна България термометрите са показвали 32-33 градуса. Няма отчетени температурни рекорди.\r\nЦветилена СИМЕОНОВА", "date": "2017.08.13", "title": "НИМХ: Най-ниски температури към 17.00 часа са отчетени в Драгоман – 15 градуса, а най-високи в Елхово - 34 градуса"}
{"url": "http://www.focus-news.net/news/2017/08/13/2425315/plovdiv-patnite-nastilki-v-oblastta-sa-mokri-i-hlazgavi-ima-vazmozhnost-za-aktivizirane-na-svlachishta-v-planinskite-rayoni.html", "text": "Натоварено е движението по основните направления в Пловдивска област. Това съобщи за Радио „Фокус“ – Пловдив дежурният в Областно пътно управление. Най-засилен автомобилен трафик се отчита по участъка на АМ „Тракия“ в областта, както и по пътищата Пловдив-Карлово и Пловдив-Асеновград-Смолян. Пътните настилки са мокри и хлъзгави, а движението е затруднено от продължаващите валежи от дъжд. Призовават се водачите да шофират с повишено внимание и съобразена с пътните условия скорост. До този момент на деня не са подавани сигнали за сериозни пътнотранспортни произшествия. Дежурният предупреди, че валежите създават предпоставки за активизирането на свлачищна дейност по пътищата в планинските райони. Водачите трябва да бъдат особено бдителни по отсечката Бачково-Нареченски бани.\r\nОстават в сила въведените ограничения за движение в Пловдивска област. Забранено е движението на камиони над 12 тона по пътя Поповица-Болярци, заради намален габарит на пътното платно на мост. Остава забранено и движението на тежкотоварни моторни превозни средства над 5 тона по пътя Плодовитово-Първомай-Асеновград, в района на км 6, поради намален габарит на пътното платно на стоманения мост на река Марица. Движението през прохода Троян-Кърнаре се осъществява нормално и без затруднения.\r\nОт 14 август до 15 септември се забранява движението на всички моторни превозни средства по ул. „Александър Стамболийски” в Асеновград, в участъка от ул. „Пере Тошев” до ул. „Плиска”. Причината е изпълнение на дейности по Водния проект на града. Призовават се всички участници в движението на територията на Асеновград за повишено внимание, стриктно спазване на пътната сигнализация и указанията на изпълнителя, за да не се възпрепятства извършването на ремонтните дейности и да не се създават предпоставки за пътнотранспортни произшествия.\r\nДвижението на територията на град Пловдив не е натоварено, но е затруднено заради влошените метеорологични условия. Пътните настилки са мокри и хлъзгави. Преминаването през светофарните уредби се извършва за около 4 минути. Няма сигнали за възникнали пътни инциденти.\r\nТони МИХАЙЛОВ", "date": "2017.08.13", "title": "Пловдив: Пътните настилки в областта са мокри и хлъзгави, има възможност за активизиране на свлачища в планинските райони"}
{"url": "http://www.focus-news.net/news/2017/08/13/2425316/reuters-portugaliya-poiska-pomosht-ot-evropa-za-potushavaneto-na-gorskite-pozhari.html", "text": "В неделя повече от  три хиляди пожарникари се опитват да потушат горските пожари в Португалия, след като страната поиска съдействие от Европа, за да се справи със стихията, предава Reuters. \r\nПо-рано това лято необичайно сухото и горещо време беше причината за един от най-страшните пожари в Португалия, при който 64 души загинаха. \r\nМинистърът на вътрешните работи Констанца Урбана де Шоуша отбеляза, че страната е поискала помощ от Европа късно в събота поради притеснения, че огънят може да се разпространи заради високите температури и силните ветрове, които се очакват през следващите дни.  Мария Динкова", "date": "2017.08.13", "title": "Reuters: Португалия поиска помощ от Европа за потушаването на горските пожари"}
{"url": "http://www.focus-news.net/news/2017/08/13/2425317/blagoevgrad-mokri-i-hlazgavi-sa-patishtata-v-oblastta-povishena-e-opasnostta-ot-padashti-kamani-v-kresnenskoto-defile-i-pat-simitli-gotse-delchev.html", "text": "Повишена е опасността от падащи камъни в района на Кресненското дефиле и второкласен път 19 Симитли-Гоце Делчев. Интензивен е трафикът по основните пътни артерии в областта. Мокри и хлъзгави са пътищата в областта. Това каза за Радио ‘‘Фокус’’ – Пирин дежурният служител в Областно пътно управление-Благоевград. Двупосочно движение в една пътна лента се извършва на третокласен път 198 между Петрич и отклонението за Долна Крушица, заради косене и изсичане на храсти. В лявата или дясната лента се извършва движението на второкласен път 19 между Градево и прохода „Предел“ от км 18+000 до км 21+500, заради косене и изсичане на храсти. Поради дестабилизиран банкет в ляво е стеснен участък на второкласен път 84 Якоруда-Разлог при км 98+500. Подкопано е дясното платно за движение на третокласен път 198 Гоце Делчев-Катунци-Петрич при км 38+380, в село Горно Спанчево, поради разрушена подпорна стена с дължина 15 метра. Двупосочно движение в една лента се извършва на третокласен път 1972 между селата Блатска и Абланица при км 7+700, заради активизирало се свлачище. Шофьорите да се движат с повишено внимание на главен път Е-79 Благоевград-Кулата от км 356+100 до км 364+000 и от км 367+000 до км 371+000, тъй като в участъците преминаването се извършва в една лента, заради изсичане на храсти и единични дървета.\r\nОт Областно пътно управление-Благоевград отправят апел към водачите на моторни превозни средства да шофират внимателно и съобразявайки се с пътната обстановка.\r\nНатали СТЕФАНОВА", "date": "2017.08.13", "title": "Благоевград: Мокри и хлъзгави са пътищата в областта, повишена е опасността от падащи камъни в Кресненското дефиле и път Симитли-Гоце Делчев"}
{"url": "http://www.focus-news.net/news/2017/08/13/2425318/kyustendil-dvuposochno-dvizhenie-v-edna-lenta-se-izvarshva-po-uchastak-ot-patya-sled-rilski-manastir.html", "text": "Двупосочно движение в една лента се извършва на третокласен път 107 след Рилски манастир от км 31+350 до км 31+450, поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци. Това съобщи за Радио ‘‘Фокус’’ – Пирин дежурният в Областно пътно управление-Кюстендил. Нормално интензивен е трафикът по главен Е-79 и автомагистрала „Струма“ в участъка от областта. Ограничено е движението за товарни автомобили над 12 тона на третокласен път 6222 Смоличано-Пелатиково от км 10+000 до км 14+000, поради пропадане на част от пътното платно на няколко места. Само в една лента се извършва движението и на третокласен път 623 Бобов дол-Жедна при км 14+900, заради активизирало се свлачище. Стеснена е едната лента за движение на второкласен път 62 Невестино-Дупница, от км 12+000 до км 36+000, тъй като се подравняват банкети и се изсичат храсти и млада гора.\r\nНатали СТЕФАНОВА", "date": "2017.08.13", "title": "Кюстендил: Двупосочно движение в една лента се извършва по участък от пътя след Рилски манастир"}
{"url": "http://www.focus-news.net/news/2017/08/13/2425319/the-japan-times-yaponskiyat-imperator-akihito-veroyatno-shte-abdikira-prez-proletta-na-2019g.html", "text": "Откакто преди година императорът на Япония Акихито заяви, че иска да абдикира, все по-голям брой служители в Управлението на имперския двор смятат, че това трябва да се случи през пролетта на 2019 г., а не в началото на календарната година, пишеThe Japan Times.  \r\nОт Управлението се притесняват, че периодът около Нова година е наситен с церемонии и други събития, в които имперското семейство участва. \r\n„През пролетта е краят на учебната година и ще бъде по-подходящо време да се погледне назад към ерата Хейсей и да се отпразнува започването на новата епоха, отколкото в натовареното време в началото на календарната година“, уточниха от Управлението. \r\nОсвен това те изтъкнаха, че на 7 януари се отбелязват 30 г. от смъртта на император Хирохито и в тази връзка ще бъде проведени редица събития.  Мария Динкова", "date": "2017.08.13", "title": "The Japan Times: Японският император Акихито вероятно ще абдикира през пролетта на 2019г."}
{"url": "http://www.focus-news.net/news/2017/08/13/2425320/insp-inzh-georgi-sarafov-rspbzn-blagoevgrad-prez-nastoyashtata-godina-imame-uvelichenie-v-broya-na-gorskite-pozhari-i-goleminata-na-nanesenite-zagubi-spryamo-predhodnite-godini.html", "text": "През настоящата година имаме увеличение в броя на горските пожари и големината на нанесените загуби, спрямо предходните години. Това каза за Радио „Фокус“ Пирин инспектор инж. Георги Сарафов от Районна служба „Пожарна безопасност и защита на населението“ – Благоевград. Той уточни, че това не е изненадващо, тъй като обстановката е същата и в Западните Балкани, и в цяла Южна Европа. Сарафов отбеляза, че координацията между „Пожарна безопасност и защита на населението“ с Югозападно държавно предприятие е на много високо ниво. „При всеки по-голям пожар те също разполагат с хора и техника и оказват много голямо съдействие. Работим много добре с тях, както и с кметствата на населени места, но няма как само с нашите действия да се разчита да се намалят пожарите. Просто наистина всеки гражданин трябва да поеме своята отговорност и да го приеме като своя кауза, защото наистина едни безобидни запалвания стават причина за големи пожари, които унищожават селскостопански постройки, земеделски насаждения, големи горски територии и т.н.“, допълни той. Инж. Сарафов каза още, че в момента сме в пика на пожароопасния сезон, всичко е доста сухо и наистина една небрежно изхвърлена незагасена цигара е достатъчна да предизвика пожар край пътя и от там да навлезе в земеделски територии.\r\nНатали СТЕФАНОВА", "date": "2017.08.13", "title": "Инсп. инж. Георги Сарафов, РСПБЗН-Благоевград: През настоящата година имаме увеличение в броя на горските пожари и големината на нанесените загуби, спрямо предходните години"}
{"url": "http://www.focus-news.net/news/2017/08/13/2425321/xinhua-v-kitay-48-hil-dushi-sa-bili-evakuirani-zaradi-prolivnite-dazhdove.html", "text": "Около 48 хил. души са били евакуирани заради проливните дъждове в централната китайска провинция Хунан, съобщиха в неделя местните власти, предава Xinhua. \r\nДо момента 413 жилищни сгради и 10, 600 хектара култури са били унищожени в провинция, уточниха властите. \r\nОчаква се проливните дъждове, които започнаха в петък, да продължат в понеделник и вторник.  Мария Динкова", "date": "2017.08.13", "title": "Xinhua: В Китай 48 хил. души са били евакуирани заради проливните дъждове"}
{"url": "http://www.focus-news.net/news/2017/08/13/2425322/ministar-tsetska-tsacheva-za-antikoruptsionniya-zakon-kategorichno-ne-priemame-reanimiraneto-na-edin-neuspeshen-opit-napraven-pri-kabineta-oresharski.html", "text": "И към момента в страната ни има законодателство, по силата на което определен кръг лица са длъжни да декларират конфликт на интереси тогава, когато те са на определени властови позиции, както и годишните си имуществени декларации. Това заяви на брифинг във Варна министърът на правосъдието Цецка Цачева, предаде репортер на Радио „Фокус“ – Варна. По думите ѝ със законопроекта на правосъдното министерство този кръг от хора се разширява. „Необходимо е обаче единен орган, единна структура, която да сравнява данните, подадени в тези декларации, както и изпреварващо да анализира източниците на обогатяване за едно лице. Тогава, когато то е свързано с неговата властова функция или управленчески позиции, трябва да се стигне до отнемане на това незаконно имущество и това именно ще се случва по част от правилата, които и сега функционират в Комисията по отнемане на незаконно придобито имущество“, допълни министърът. Тя подчерта, че и последният устен доклад от проверяващите по механизма за сътрудничество и оценка дава изключително висока оценка на работата на тази комисия, защото чрез нейната дейност, която ще премине като част от функциите на новия единен орган, ще се постигне справедливостта, която всички ние очакваме – онези, които неправомерно са се възползвали от властовите си позиции и в резултат на това са се обогатили, да бъде отнето имуществото им в полза на държавата или на местни структури. Министър Цачева припомни, че 30% от това имущество по закон се предвижда да бъде използвано за социални нужди. По отношение на БОРКОР министърът обясни, че този орган няма да продължи да съществува във вида, в който е сега. „Част от функциите на БОРКОР, които са аналитични, както и същите правомощия, които са на агенцията към държавна сигурност, която следва да премине към новия орган, ще се запазят, но това не означава, че ще има механичен сбор на различните звена, които до момента са се занимавали и са имали като правомощие противодействие и борба с корупцията. Към момента тези резултати, които са постигнати, не удовлетворяват обществото като цяло“, добави министър Цачева. Тя каза още, че финалът на този единен орган трябва да приключи със сигнал на компетентните органи, които разследват и към момента, и прокуратурата, която единствено е компетентна да повдига обвинения по НПК в нашето законодателство. „Това тепърва ще се коментира в обществото, категорично не приемаме реанимирането на един опит, неуспешен, който бе направен по времето на кабинета „Орешарски“. Тогава бяха дадени разследващи функции на ДАНС като цяло, които много скоро бяха отнети, защото са неефективни и не работят“, посочи министър Цачева. По думите ѝ и към настоящия момент, преди този закон, отношенията между ДАНС, МВР и прокуратурата се уреждат с тристранно споразумение. В законопроекта на министерството се предвижда отношенията между различните институции и органи да се регулират с нарочна инструкция, по силата на която във всеки случай, в който се стигне до информация, комисията е длъжна да подаде сигнал, за да се проведат вече действията от страна на прокуратурата. Министър Цачева отбеляза, че България е една от малкото европейски държави, в които освен конфискация по Наказателен ред, съвместно с друг вид наказание, обикновено лишаване от свобода, има изработен закон и практика вече за т.нар. гражданска конфискация – отнемане на имуществото по исков път. „Това е един опит, който трудно бе приет още по време на 41-то Народно събрание, но той вече дава резултати. Буквално дни назад стана достояние и на медиите за конфискувано имущество на един обект в Банско. Комисията работи, дава своите резултати. Надяваме се, че сега, след разширяване кръга на лицата, чийто декларации за конфликт на интереси и имущество ще бъдат анализирани и проверявани обстойно от новия единен орган, резултатите ще бъдат още по-добри“, подчерта министър Цачева. Тя допълни, че всеки е свободен да подаде като сигнал информацията и данните, с които разполага. „Това може да се случи и чрез публикации в медиите, в последния случай комисията започва проверка на имуществото, а тогава, когато сигналът е подаден от граждани в частта за несъответствие на декларациите, това като проверка ще се извършва от териториалните органи на комисията. Това са териториалните структури, които и сега съществуват към Комисията за отнемане на незаконно придобито имущество. Там, където е необходимо да се извършват оперативни дейности, това ще се извършва от новия орган, който предвиждаме в комисията, а именно – въпросната дирекция с нейните членове, които по закон ние сме нарекли „инспектори“. Те ще бъдат със специален служебен статут с оглед правомощията и компетенциите, с които те ще разполагат. Във всички случаи натрупаният опит до момента и високата експертиза на служителите от тази дирекция в ДАНС трябва да бъде мултиплицирана и тогава, когато те по-тясно взаимодействат с останалите органи и структурите в рамките на комисията, съм убедена, че резултатът ще бъде по-добър“, коментира министър Цецка Цачева. \r\nМарияна ВАЛЕНТИНОВА", "date": "2017.08.13", "title": "Министър Цецка Цачева за антикорупционния закон: Категорично не приемаме реанимирането на един неуспешен опит, направен при кабинета „Орешарски“"}
{"url": "http://www.focus-news.net/news/2017/08/13/2425323/sport-balgarskiyat-ansambal-po-hudozhestvena-gimnastika-specheli-srebaren-medal-za-sachetanieto-si-s-tri-topki-i-dve-vazheta.html", "text": "Българският ансамбъл по художествена гимнастика спечели сребърен медал за съчетанието си  с три топки и две въжета на Световната купа в Казан. На първо място се класираха домакините от Русия, докато трето място зае отборът на Беларус.  \r\nТова е единственото отличие, което българките получиха на това състезание. Следващото предизвикателство за тях ще бъде Световното първенство в Пезаро, Италия, което започва на 30 август.", "date": "2017.08.13", "title": "Спорт: Българският ансамбъл по художествена гимнастика спечели сребърен медал за съчетанието си  с три топки и две въжета"}
{"url": "http://www.focus-news.net/news/2017/08/13/2425324/stoil-alipiev-nazp-vav-vsyako-vtoro-zavedenie-po-moreto-konstatirame-problemi-s-kachestvoto-na-predlaganiya-alkohol-i-saotvetno-oplakvaniya-ot-strana-na-potrebitelite.html", "text": "Във всяко второ заведение по морето констатираме проблеми с качеството на предлагания алкохол и съответно оплаквания от страна на потребителите. Това коментира в интервю за Радио \"Фокус\" Стоил Алипиев, председател на Националната асоциация за защита на потребителите. Той допълни, че наблюдения на асоциацията показват, че некачественият алкохол присъства ежедневно на пазара. „Други чести оплаквания, свързани със заведенията за хранене, са отсъствие на грамаж в лист - менюто, което нарушава икономическите интереси на потребителите. Това е горе-долу в около 30% от заведенията по морето. Следващото, което ни прави впечатление без да влизам в детайлите, това е изключителната гъстота на столовете и масите, разположени в салоните за хранене. Най-страшното за нас е наличието на малки капанчета, които предлагат храна за консумация в движение, тъй като те изцяло са изложени на слънчевите лъчи, на атмосферното влияние, включително замърсявания и по-лесно проникване на бактерии“, уточни Алипиев.", "date": "2017.08.13", "title": "Стоил Алипиев, НАЗП: Във всяко второ заведение по морето констатираме проблеми с качеството на предлагания алкохол и съответно оплаквания от страна на потребителите"}
{"url": "http://www.focus-news.net/news/2017/08/13/2425325/pregled-na-mezhdunarodnite-novini-do-18-chasa-agentsiya-fokus.html", "text": "*** В неделя повече от  три хиляди пожарникари се опитват да потушат горските пожари в Португалия, след като страната поиска съдействие от Европа, за да се справи със стихията. \r\nПо-рано това лято необичайно сухото и горещо време беше причината за един от най-страшните пожари в Португалия, при който 64 души загинаха. \r\nМинистърът на вътрешните работи Констанца Урбана де Шоуша отбеляза, че страната е поискала помощ от Европа късно в събота поради притеснения, че огънят може да се разпространи заради високите температури и силните ветрове, които се очакват през следващите дни.\r\n*** Британската полиция разследва около 40 неонацисти, заподозрени за предполагаема подготовка на терористична атака срещу мюсюлмани в страната.\r\nЕкспертите смятат, че те действат в „крайнодесни горещи точки\" предимно в Йоркшир, включително Лийдс, Дюсбъри и Батли, твърдят полицейски източници, запознати с разследванията.\r\nВластите вярват, че заплахата от крайната десницата се е увеличила през изминалата година след убийството на лейбъристката Джо Кокс от неонацист. Извършителят на деянието, осъден на доживотен затвор, не бе известен на полицията.\r\n*** Най-малко 64 деца са починали от началото на седмицата в индийска правителствена болница в северния щат Утар Прадеш. \r\nСъгласно съобщенията, разпространени в медиите, до трагедията се е стигнало заради затруднения в доставките на течен кислород, тъй като ръководството на клиниката не е разполагало с необходимите средства. \r\nКъм момента не се привеждат други данни за случилото се.\r\n*** Около 48 хил. души са били евакуирани заради проливните дъждове в централната китайска провинция Хунан, съобщиха в неделя местните власти. \r\nДо момента 413 жилищни сгради и 10, 600 хектара култури са били унищожени в провинция, уточниха властите. \r\nОчаква се проливните дъждове, които започнаха в петък, да продължат в понеделник и вторник.\r\n*** Броят на жените адвокати в Турция се е удвоил за изминалото десетилетие, показва статистиката на турското Министерство на правосъдието.\r\nПрез 2006 г. броят на регистрираните жени адвокати е бил 18,947, докато през 2016 г. този брой е достигнал 42,476. \r\nСъщевременно броят на мъжете адвокати също е нараснал: от 38,605 през 2006 г. до 57,985 през 2016г. \r\nОсвен това делът на жените адвокати също се е увеличил от 32,9% до 42,3%, докато делът на мъжете адвокати е намалял от 61,7% до 57,7%.\r\n*** В неделя парламентът на Иран прие дългоочакваните промени в закона за трафик на наркотици. Промените увеличават прага за получаване на смъртно наказание, като се очаква това да спаси живота на много престъпници. \r\nЗаконът най-накрая беше одобрен от парламента след месеци на дебати. Сега обаче той трябва да бъде приет в доминирания от консерваторите Съвет на пазителите.\r\n*** Откакто преди година императорът на Япония Акихито заяви, че иска да абдикира, все по-голям брой служители в Управлението на имперския двор смятат, че това трябва да се случи през пролетта на 2019 г., а не в началото на календарната година. \r\nОт Управлението се притесняват, че периодът около Нова година е наситен с церемонии и други събития, в които имперското семейство участва. \r\n„През пролетта е краят на учебната година и ще бъде по-подходящо време да се погледне назад към ерата Хейсей и да се отпразнува започването на новата епоха, отколкото в натовареното време в началото на календарната година“, уточниха от Управлението. \r\nОсвен това те изтъкнаха, че на 7 януари се отбелязват 30 г. от смъртта на император Хирохито и в тази връзка ще бъде проведени редица събития.\r\n*** Кандидатът на германските социалдемократи за канцлерския пост в Берлин – Мартин Шулц, демонстрира единство с лидера на ФРГ Ангела Меркел по отношение на кризата между Пхенян и Вашингтон.\r\nИма ситуации, в които нацията трябва да бъде сплотена. Това заяви председателят на ГСДП в традиционното т.нар. лятно интервю за телевизионното предаване „Берлин Директ\". Всеки германец може да бъдете сигурен, че в никакъв случай той не би използвал като инструмент в предизборната кампания подобна криза, категоричен бе Шулц.\r\n*** Бившият главен прокурор на Международния трибунал за военните престъпления в Югославия Карла дел Понте, която обяви оттеглянето си от Комисията на ООН за Сирия, увери, че са налице достатъчно доказателства за осъждането на лидера на Дамаск Башар Асад за извършването на военни престъпления.\r\nДел Понте, 70-годишна, обяви миналата седмица, че се оттегля от поста си заради разочарованието от неуспеха на Съвета за сигурност на ООН да продължи работата на Комисията, като създаде специален трибунал за Сирия. Към момента обаче тя е не е уточнила кога точно ще напусне заеманата длъжност.\r\nНа въпрос от швейцарския вестник Sonntags Zeitung дали има достатъчно доказателства, за да може Асад да бъде осъден за военни престъпления, Дел Понте бе категорична: „Да, убедена съм, че това е така, затова положението е толкова разочароващо. Въпреки това, няма прокурор и няма съд\".\r\nСирийското правителство, ръководено от Асад, отрича докладите на Комисията, документиращи широко разпространени военни престъпления, извършени от подкрепяните от правителството сили и службите за сигурност на Сирия.", "date": "2017.08.13", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/08/13/2425326/ministar-neno-dimov-za-kaliakra-edno-ot-zhelaniyata-zayaveno-na-rabotnata-sreshta-e-za-prekartirane-na-teritoriite.html", "text": "Едно от желанията, заявено на работната среща, е за прекартиране на териториите. Това каза след приключване на срещата в Общината в Каварна по казуса „Калиакра“ министърът на околната среда и водите Нено Димов, предаде кореспондентът на Радио „Фокус” – Варна. „Следващата седмица в сряда в Министерство на околната среда и водите ще бъде проучено становището на сформираните работни групи по казуса „Калиакра“, съобщи министърът. „Срещата ще бъде между експерти на министерството и представители на работните групи, за да бъде „изчистен“ планът за управление“, допълни Нено Димов. На срещата ще бъдат разграничени по думите му безспорно приемливите и неприемливите неща. Ще бъдат отчетени сложните неща за разрешение и такива, които са много трудни за разрешаване. „Това ще направим с бързане, но не с прибързване, защото трябва да бъдат огледани всички варианти, така че максимален брой от хората, които са засегнати, и интересите на страната да бъдат защитени“, каза министър Димов. Той поясни, че прекартирането е процес, който не може да бъде толкова бърз, колкото привеждането в действие на плана за управление. За прекартирането ще бъдат привлечени международно признати учени, за да бъде прецизиран процесът – да се изясни спазени ли са изискванията, какво е необходимо да бъде направено още, но всичко това в средносрочен план, допълни министър Димов. Краткосрочният е върху плана за управление. \r\nЖулиета НИКОЛОВА", "date": "2017.08.13", "title": "Министър Нено Димов за Калиакра: Едно от желанията, заявено на работната среща, е за прекартиране на териториите"}
{"url": "http://www.focus-news.net/news/2017/08/13/2425327/gd-granichna-politsiya-koloni-ot-tovarni-avtomobili-sa-se-obrazuvali-na-izhod-na-gkpp-kapitan-andreevo-na-gkpp-lesovo-i-na-gkpp-dunav-most-vidin.html", "text": "На българо-турската граница на ГКПП \"Капитан Андреево\" има 3 км, на ГКПП \"Лесово\" 1,5 км колони от товарни автомобили на изход. Това съобщиха от пресцентъра на ГД \"Гранична полиция\". Информацията за трафика на българските гранични контролно-пропускателни пунктове е към 18.00 часа. На българо-румънската граница на ГКПП \"Дунав мост - Видин\" има 3 км колона от изчакващи товарни автомобили на изход. На българо-гръцката граница трафикът е интензивен на ГКПП \"Маказа\" и ГКПП \"Кулата\" за леки автомобили и автобуси на изход. На българо-сръбската граница на ГКПП \"Калотина\" трафикът е интензивен на изход. На българо-македонската граница трафикът е нормален на всички ГКПП.\r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.08.13", "title": "ГД \"Гранична полиция\": Колони от товарни автомобили са се образували на изход на ГКПП \"Капитан Андреево\", на ГКПП \"Лесово\" и на ГКПП \"Дунав мост - Видин\""}
{"url": "http://www.focus-news.net/news/2017/08/13/2425328/predstoyashti-sabitiya-v-stranata-za-14-avgust-agentsiya-fokus.html", "text": "***\r\nОт 11.00 часа в конферентната зала „Варна“ на общината министърът на туризма Николина Ангелкова, министърът на околната среда и водите Нено Димов, кметове от област Варна и Добрич, областните управители на Варна и Добрич,  представители на туристическия бизнес и бранш в региона ще вземе участие в дискусията „За по-чист морски туризъм“.\r\n***\r\nОт 14.00 часа пред Административната сграда на „ВиК – Варна“ официално в експлоатация ще бъде пусната новата Централна диспечерна служба, Лабораторията за изпитване на водомери, както и  новоизградени сгради, свързани с експлоатационно-техническото обслужване на абонатите на дружеството. На церемонията по официалното откриване на новите обекти ще присъстват министърът на регионалното развитие и благоустройството Николай Нанков, кметът на Варна Иван Портних, областният управител Стоян Пасев, кметове на общини от Варненска област, партньори на „ВиК – Варна“. \r\n***\r\nОт 09.00 до 22.00 часа в зала „София” ще се проведат квалификациите във всички дисциплини на Открит шампионат на България по бадминтон \"Евразия\".\r\n***\r\nОт 9.00 часа 6 състав на Специализирания наказателен съд ще гледа делото срещу Салх З., Производство по чл.270 от НПК. \r\n***\r\nОт 09.30 часа 21 състав на Софийски градски съд ще заседава по делото срещу акушерката Емилия Ковачева.\r\n***\r\nОт 9.30 часа 16 състав на Специализирания наказателен съд ще гледа делото срещу Димитър П., Производство по чл.270 от НПК. \r\n***\r\nОт 10.00 часа 14 състав на Специализирания наказателен съд ще гледа делото срещу Стефан Е., Производство по чл.270 от НПК. \r\n***\r\nОт 13.00 часа в Националния пресцентър на БТА ще се проведе пресконференция за\r\nНационалната кампания „Изпей „Обичам те” на български” 2017 г. - най-мащабната кампания в България в подкрепа на българската музика. \r\n***\r\nОт 13.30 часа 4 състав на Специализирания наказателен съд ще гледа делото срещу Ценко Ч., Производство по чл.270 от НПК. \r\n***\r\nОт 16.00 часа в Библиотеката на СБАЛДБ проф. д-р Иван Митев, Фондация „За Нашите Деца“ организира дискусия за родители на тема: „Научаване и приемане на диагноза“.\r\n***\r\nОт 18.00 часа, в конферентната зала на крепостта „Баба Вида“ кметът Огнян Ценков ще се срещне с ръководителите на групи от различните държави, включили се в 62-ия международен гребен поход по река Дунав - ТИД 2017.\r\n***\r\nОт 8.00 часа в Народно читалище „Йордан Йовков – 1870 г.“ ще ес проведе Лятна детска занималня.\r\n***\r\nОт 09.00 часа ще се проведе извънредно заседание на Общинския съвет в Добрич.\r\n***\r\nОт 10.00 часа при изхода на град Добрич на път II-29 в посока Варна започва рехабилитацията на 14 км от пътя Добрич - Кардам. На символичната първа копка ще присъстват председателят на Управителния съвет на Агенция „Пътна инфраструктура“ инж. Дончо Атанасов, кметове от региона, областна администрация Добрич и др.\r\n***\r\nОт 10.30 часа в Художествена галерия ще се проведе Лятна работилница за въображение.\r\n***\r\nВ Регионален исторически музей – Добрич ще се проведе Образователна програма за деца „Лято в музея“.\r\n***\r\nОт 17.00 часа в храм „Успение Богородично“ ще бъде отслужена празнична вечерна служба по повод храмовия празник и Тържествен концерт на дамски хор при храм „Свети Атанасий“ Варна с диригент Евгения Григорова, солист Любомир Григоров\r\n„Вечер на православната музика“.\r\n***\r\nОт 17.30 часа във Възрожденското училище ще бъде открита изложбата на арт ателие „Духовна пътека за млади зографи” – „Панагия”. \r\n***\r\nОт 9.30 часа в зала 2 Окръжен съд-Пловдив ще гледа делото срещу Борислав С., обвинен в причиняване на смърт по непредпазливост при управление на моторно превозно средство. \r\n***\r\nОт 12.00 часа в Заседателна зала в офиса на фондация \"Пловдив 2019\" ще се проведе пресконференция, на която ще бъдат обявени резултатите от отворените покани от втора и трета сесия, свързани с програмата на \"Пловдив 2019\". \r\n***\r\nОт 18.00 часа в катедрален храм „Успение Богородично” Негово Високопреосвещенство Пловдивския митрополит Николай ще отслужи Празнична вечерня с чина на Опелото на Пресвета Богородица. \r\n***\r\nОт 09.00 часа ще започне втората гонка  в посока Варна на XVII издание на международната регата „Кор Кароли“. \r\n***\r\nОт 10.00 часа в Детския отдел на Градската библиотека децата, участващи в Клуба по летни интереси ще представят свои любими детски книги. \r\n***\r\nОт 18.00 часа в църквата „Успение Богородично“ ще бъде отслужено вечерно богослужение.\r\n***\r\nОт 21.00 часа в центъра на селото ще се проведе – тържествена заря-проверка с военнослужещи от 101 алпийски батальон и духов оркестър на ВВС – Пловдив.\r\n***\r\nОт 10.00 часа в Детски отдел на библиотека „Родина“ ще се проведе Програма за лятна работа с деца.\r\n***\r\nОт 20.30 часа на градския стадион ще се проведе Юбилеен концерт – 40 години на група „Сигнал”.", "date": "2017.08.13", "title": "Предстоящи събития в страната за 14 август (Агенция „Фокус”)"}
{"url": "http://www.focus-news.net/news/2017/08/13/2425329/shumen-vazstanoveno-e-dvizhenieto-v-dvete-lenti-po-pat-ii-73-shumen-karnobat-pri-razklona-za-selo-dibich.html", "text": "Възстановено е движението в двете ленти по път II-73 Шумен - Карнобат (Ришки проход) при разклона за село Дибич. Това съобщиха от пресцентъра на Агенция \"Пътна инфраструктура\".", "date": "2017.08.13", "title": "Шумен: Възстановено е движението в двете ленти по път II-73 Шумен - Карнобат при разклона за село Дибич"}
{"url": "http://www.focus-news.net/news/2017/08/13/2425330/beliya-dom-vchera-v-svoeto-izyavlenie-donald-tramp-osadi-poddrazhnitsite-za-prevazhodstvoto-na-byalata-rasa.html", "text": "В изявлението си относно насилието  по време на „Шествие за обединение на дясното“ във Вирджиния американският президент Доналд Тръмп осъди поддръжниците за превъзходството на бялата раса, предава AFP. \r\n„Вчера в своето изявление държавният глава много строго осъди всички форми на насилие, фанатизъм и омраза. Разбира се, това включва поддръжниците за превъзходството на бялата раса, „Ку Клукс Клан“, неонацистите и всички екстремистки групировки“, подчертаха в неделя от Белия дом.  Мария Динкова", "date": "2017.08.13", "title": "Белия дом: Вчера в своето изявление Доналд Тръмп осъди поддръжниците за превъзходството на бялата раса"}
{"url": "http://www.focus-news.net/news/2017/08/13/2425331/sofiya-natovareno-e-dvizhenieto-na-vhoda-na-stolitsata-prez-vladaya.html", "text": "Натоварено е движението на входа на столицата през Владая, предаде репортер на Агенция \"Фокус\". Образуват се колони от автомобили. \r\nБиляна ИВАНОВА", "date": "2017.08.13", "title": "София: Натоварено е движението на входа на столицата през Владая"}
{"url": "http://www.focus-news.net/news/2017/08/13/2425332/nina-stavreva-kmet-na-kavarna-v-sredata-na-sledvashtata-sedmitsa-shte-izpratim-stanovishtata-na-vsichki-branshovi-organizatsii-po-kazusa-kaliakra.html", "text": "В средата на следващата седмица ще бъдат изпратени становищата на всички браншови организации по казуса „Калиакра“. Това заяви кметът на Каварна Нина Ставрева, която участва в среща днес в морската община с участието на министъра на околната среда Нено Димов. Работната среща бе свикана по казуса „Калиакра“, предаде кореспондентът на Радио „Фокус” – Варна. „Това, за което настоявахме, е да получим първичните данни за теренните проучвания, които са правени и методологията, по която е очертана територията на защитената зона. Получихме уверението на министър Димов, че ще получим тази информация“, каза Нина Ставрева. Настоява се за ново определяне на границите на защитените зони, допълни тя, както и за работа на място в Каварна на работните групи, които са сформирани по случая. „Ако първичната работа беше свършена по този начин, днес нямаше да се налага да водим този разговор и да провеждаме тази среща“, отбеляза Нина Ставрева. \r\nЖулиета НИКОЛОВА", "date": "2017.08.13", "title": "Нина Ставрева, кмет на Каварна: В средата на следващата седмица ще изпратим становищата на всички браншови организации по казуса „Калиакра“"}
{"url": "http://www.focus-news.net/news/2017/08/13/2425333/mariya-zaharova-riskat-ot-silovo-razreshavane-na-krizata-okolo-severna-koreya-e-mnogo-visok.html", "text": "Рискът от силово решение на кризата около Северна Корея е много висок, заяви е неделя официалният представител на руското Министерство на външните работи Мария Захарова, предава ТАСС. \r\n„Да, ситуацията много се доближи до потенциалната възможност за силов конфликт“, отбеляза Захарова в интервю за телевизионния канал „Россия 1“. \r\n„Ако наистина се стигне до силов сценарий и ако реално всичко се случи така, както плашат представителите на елита във Вашингтон, то ситуацията ще бъде просто катастрофална“, подчерта Захарова. Мария Динкова", "date": "2017.08.13", "title": "Мария Захарова: Рискът от силово разрешаване на кризата около Северна Корея е много висок"}
{"url": "http://www.focus-news.net/news/2017/08/13/2425334/hristina-kraeva-psiholog-internet-zavisimostta-vodi-do-depresiya-bipolyarno-razstroystvo-i-trevozhnost.html", "text": "Интернет зависимостта води до депресия, биполярно разстройство и тревожност. Това каза за Радио „Фокус“ Пирин Христина Краева, психолог. Според нея най-добрите средства за ограничаването на този проблем са ранната превенция и спортът. „Ако при другите зависимости човек донякъде има яснота в какво състояние е, тук много трудно се постига степен на осъзнатост и затова трябва близките по принцип да бъдат много внимателни и наблюдателни. Те са хората, които дават индикатор, че нещо се случва“, отбеляза Краева. Тя посочи, че без намесата на специалист преодоляването на тази зависимост би било много трудно. По думите й дори и специалистите по принцип много трудно диагностицират този проблем, тъй като той е съвременен и съществуват много малко методики за ранно диагностициране. Психологът посочи, че един такъв тест е тестът на д-р Кимбърли Янг, който дава отговор до някаква степен на този проблем. Тя обясни, че този тест се базира на времето, прекарано в интернет. „Имала съм такива случаи с майки, които търсят помощ, заради техните деца, които прекарват много време в интернет. Те не могат да се ориентират дали това е интернет зависимост, пристрастеност или някакъв друг проблем. Хубаво е, че съвременните майки вече поглеждат към този проблем“, каза още Краева.\r\nНатали СТЕФАНОВА", "date": "2017.08.13", "title": "Христина Краева, психолог: Интернет зависимостта води до депресия, биполярно разстройство и тревожност"}
{"url": "http://www.focus-news.net/news/2017/08/13/2425335/the-guardian-ucheni-otkriha-91-vulkana-pod-ledenata-pokrivka-na-antarktika.html", "text": "Учени са открили най-големия вулканичен регион на Земята: като той се намира на два километра под повърхността на леда, който покрива западната част на Антарктика, пише британския вестник The Guardian. \r\nСпоред изследването, подготвено от специалисти на Единбургския университет, в този регион има почти 100 вулкана, най-високият от които достига четири хиляди метра. \r\n„Големият въпрос е: колко са активни тези вулкани? Това е нещо, което ние трябва да установим, колкото е възможно по-бързо“, отбелязаха учените. \r\nТе предупреждават, че активността на тези вулкани може да има големи последствия. „Ако някой от тези вулкани започне да изригва, това ще дестабилизира още повече западната част на ледената покривка на Антарктика“, коментира експертът Робърт Бингам. „Всичко, което причинява разтапянето на лета, а изригването на вулкан със сигурност ще го направи, ще ускори повишаването на морското равнище“, допълни Бингам.  Мария Динкова", "date": "2017.08.13", "title": "The Guardian: Учени откриха 91 вулкана под ледената покривка на Антарктика"}
{"url": "http://www.focus-news.net/news/2017/08/13/2425336/plovdiv-mezhdunarodniyat-muzikalen-festival-trimontiada-2017-shte-se-provede-v-grada-na-8-i-9-septemvri.html", "text": "Международният музикален фестивал „Тримонтиада 2017“ ще се проведе в Пловдив на 8 и 9 септември. Това съобщиха за Радио „Фокус“ – Пловдив от дирекция „Култура и културно наследство“ към Общината. Събитието ще се състои на сцената на Античния театър, както програмата му ще започва от 20:00 часа. Първата вечер на фестивала поднася три дебюта – на пловдивския Младежки камерен оркестър „Франк Мартен Плейърс“, на Виенския камерен оркестър, като третата атракция е австрийската императрица Елизабет „Сиси“, интерпретирана от Роми Шнайдер в легендарния филм „Сиси“, превръщащ театъра в концертно кино. Диригенти на вечерта ще бъдат Виолета Стоянова, Пламен Проданов и Рани Калдерон. През втората фестивална вечер жителите и гостите на Пловдив ще станат свидетели на запомнящо се събитие. За пръв път в историята си Виенският Камерен Оркестър покани млади таланти от Пловдив и ще ги приеме в редовете си като част от оркестъра. Това са шест младежи и деца, като най-малките сред тях са едва дванадесет годишни. \r\nТони МИХАЙЛОВ", "date": "2017.08.13", "title": "Пловдив: Международният музикален фестивал „Тримонтиада 2017“ ще се проведе в града на 8 и 9 септември"}
{"url": "http://www.focus-news.net/news/2017/08/13/2425337/afp-v-keniya-otnovo-izbuhnaha-sblasatsi-mezhdu-poddrazhnitsite-na-opozitsionniya-lider-i-nastoyashtiya-prezident-na-stranata.html", "text": "В неделя следобед избухнаха сблъсъци между поддръжниците на загубилия президентските избори опозиционен лидер на Кения Раила Одинга и членовете на етническата група на държавния глава Ухуру Кениата, предава AFP. \r\nКонфронтацията започна, след като привържениците на Одинга запалиха предприятия, притежавани от членовете на етническата група.  Мария Динкова", "date": "2017.08.13", "title": "AFP: В Кения отново избухнаха сблъсъци между поддръжниците на опозиционния лидер и настоящия президент на страната"}
{"url": "http://www.focus-news.net/news/2017/08/13/2425338/nimh-utre-shte-bade-predimno-slanchevo-s-maksimalni-temperaturi-predimno-mezhdu-26-i-31.html", "text": "През нощта над по-голямата част от страната вече ще бъде без валежи. Само над източните и най-вече над североизточните райони ще има краткотрайни валежи с гръмотевици, които до сутринта ще спрат. Утре времето ще бъде предимно слънчево с временни увеличения на облачността, по-значителни над североизточните райони. Почти без валеж. Ще духа до умерен северозападен, в Източна България умерен до силен северен вятър. Максималните температури ще бъдат предимно между 26° и 31°, в София около 25°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Христо Христов.\r\nАтмосферното налягане ще продължи да се повишава и ще стане по-високо от средното за август.\r\nНад Черноморието ще има променлива облачност. По северното крайбрежие преди обяд не е изключено да превали. Ще духа умерен до силен северен вятър. Максимални температури на въздуха: 27°-29°. Температурата на морската вода е 26°-27°. Вълнението на морето ще бъде 2-3 бала. Над планините ще бъде предимно слънчево, след обяд с купеста облачност. Ще бъде почти без валеж. Ще духа умерен до силен северен, а по най-високите части на Рила и Пирин североизточен вятър. По-късно през деня вятърът над масивите от Западна България ще отслабне. Максималната температура на височина 1200 метра ще е 22°, на 2000 метра – около 14°.\r\nПрез следващите дни времето ще бъде предимно слънчево. Около и след обяд ще се развива купеста облачност, по-значителна в сряда и четвъртък, когато на отделни места ще превали за кратко. Вятърът ще се ориентира от североизток, ще бъде слаб. Температурите бавно ще се повишават и в четвъртък максималните ще са между 30° и 35°.", "date": "2017.08.13", "title": "НИМХ: Утре ще бъде предимно слънчево с максимални температури предимно между 26° и 31°"}
{"url": "http://www.focus-news.net/news/2017/08/13/2425339/sport-eyder-arevalo-specheli-zlatniya-medal-pri-sportnoto-hodene-na-20-km.html", "text": "Колумбиецът Ейдер Аревало спечели златния медал при спортното ходене на дистанция 20 км на Световното първенство по лека атлетика в Лондон. Той успя да измине разстоянието за 1 час, 18 минути и 53 секунди, поставяйки нов национален рекорд. \r\nНа второ място се класира руснакът Сергей Широбоков, а трето място зае бразилецът Кайо Бонфим.", "date": "2017.08.13", "title": "Спорт: Ейдер Аревало спечели златния медал при спортното ходене на 20 км"}
{"url": "http://www.focus-news.net/news/2017/08/13/2425340/blagoevgrad-darzhavno-gorsko-stopanstvo-yakoruda-e-sazdalo-pchelin-koyto-tazi-godina-e-donesal-parva-rekolta-visokokachestven-med.html", "text": "Държавно горско стопанство – Якоруда е създало пчелин, който тази година е донесъл първа реколта висококачествен мед. Това каза за Радио „Фокус“ - Пирин инж. Васил Стамберов, бивш директор на стопанството и настоящ ръководител на „ДГС Дупница”. Идеята за създаване на пчелин в горското стопанство е дошла от факта, че в самото стопанство няколко служителя са били пчелари. „Така лично аз, тъй като се занимавам с отглеждането на пчели, реших да предложа на ръководството на Югозападно държавно предприятие да създадем един горски пчелин. Бих искал да отбележа, че срещнах огромна подкрепа в лицето на инж. Дамян Дамянов, директор на предприятието, който ни оказа голяма съдействие, за да може да създадем един пчелин“, каза още инж. Стамберов. Дейността по отглеждането на пчелина е започнала преди една година. „Тогава закупихме необходимия инвентар – десет бройки кошери и от наша страна, на доброволни начала, създадохме три семейства. Така от миналата година в „Държавно горско стопанство – Якоруда“ започнахме отглеждането на пчелин с три семейства. Към момента вече имаме десет семейства, като дори преди няколко дни получихме три пчелни майки и по този начин заредихме още три бройки пчелни семейства“, посочи инж. Стамберов. Той коментира, че около 4 души се грижат за пчелина.\r\nЛивия НИНОВА", "date": "2017.08.13", "title": "Благоевград: Държавно горско стопанство – Якоруда е създало пчелин, който тази година е донесъл първа реколта висококачествен мед"}
{"url": "http://www.focus-news.net/news/2017/08/13/2425341/plovdiv-mirniyat-protest-v-asenovgrad-priklyuchi-barzo-zaradi-loshoto-vreme-protestirashtite-se-razotivat.html", "text": "Мирният протест в Асеновград продължи 15 минути заради лошото време. Към момента протестиращите вече се разотиват. Това съобщи за Радио „Фокус“ – Пловдив Йордан Тодоров от Инициативния комитет на протестиращите жители на Асеновград. По думите му малцина са се събрали пред паметника на цар Иван Асен II, за да изразят недоволството си от предприетите мерки срещу незаконните цигански къщи. „Времето е изключително лошо и повечето от протестиращите не дойдоха. Ние сме тук и поддържаме огъня на справедливостта. Протестите ще продължават, докато всички недоразумения и проблеми не намерят своето решение“, коментира Йордан Тодоров. Той посочи, че протестиращите жители не са имали намерение да блокират движението. „Събрахме се, макар и в малък състав, за да изразим недоволството си от общинските политики за интеграция на циганите, заложени в годишни планове за действие в периода 2014-2017 година. Не сме съгласни със заложените мерки, които касаят незаконните цигански къщи. Процесът по узаконяване къщите на циганите е започнал със стартирането на тези общински политики за интеграция през 2014 година и продължава към настоящия момент. Общината е предприела мерки, изпълнила е някои обещания, но виждаме, че няма желания ефект“, каза още Тодоров. Той подчерта, че жителите изразяват недоволството си по мирен начин и действията им не целят създаване на напрежение и провокации.„Фокус“ припомня: Жителите на Асеновград започнаха серия от протести, след като на 26 юни група цигани нападна треньори, родители и ученици от отбора по кану-каяк, докато са тренирали при язовир „40-те извора“.\r\nТони МИХАЙЛОВ", "date": "2017.08.13", "title": "Пловдив: Мирният протест в Асеновград приключи бързо заради лошото време, протестиращите се разотиват"}
{"url": "http://www.focus-news.net/news/2017/08/13/2425342/greek-reporter-spored-prouchvane-naselenieto-na-gartsiya-shte-prodalzhi-da-namalyava-do-2050g.html", "text": "Населението на Гърция ще продължи да намалява до средата на века, показа проучване на Берлинския институт по въпросите на населението и развитието, предава Greek Reporter. \r\nСпоред изследването, което анализира демографското бъдеще на Европа, в периода между 2011г. и 2016г. населението на Гърция е намаляло 3% заради ниската раждаемост и имиграцията на фона на икономическата криза. \r\nОчаква се от 10,8 млн. души през 2016 г. населението на  балканската страна да стигне до 9,9 млн. души през 2030г. и до 8,9 млн. през 2050г.  Мария Динкова", "date": "2017.08.13", "title": "Greek Reporter: Според проучване населението на Гърция ще продължи да намалява до 2050г."}
{"url": "http://www.focus-news.net/news/2017/08/13/2425343/korneliya-ninova-i-tsetska-tsacheva-v-zadochen-spor-za-antikoruptsionniya-zakon-obzor.html", "text": "След като в събота държавният глава Румен Радев отрече с премиера Бойко Борисов да са се договорили за антикорупционния закон, както самият Борисов твърдеше, в неделя лидерът на БСП Корнелия Нинова излезе с позиция, в която поздравява президента за държавническата му позиция. „Борисов, сега къде си? Защо излъга, че с президента сте се договорили и само БСП не е разбрала за тази работа? Алтернативният проект на закон на БСП се намира на страницата на партията. Моля за мнения и предложения. Започваме консултации с академичната общност, съдии, прокурори, адвокати. Истинска борба с корупцията е възможна. Ще ви го покажем”, заявява Нинова. Нейното изказване дойде в отговор на думите на премиера от началото на месеца, че лично се е договорил с президента за структурата на бъдещото антикорупционно звено, а лидерът на БСП коментира темата без да е наясно. В разпространената си позиция Нинова посочва още, че споделя мнението на държавния глава, който в неделя заяви, че проектът за антикорупционен закон в този вид няма да реши проблемите с корупционния модел на управление, тъй като представлява „един механичен сбор от нискоефективни до момента структури“. Тогава президентът Радев коментира и, че е нужен единен, независим орган, който да затвори цикъла: „информация, сигнал, разследване, обвинение“.\r\nВ отговор на Нинова министърът на правосъдието Цецка Цачева заяви по време на брифинг във Варна, че се прави опит за противопоставяне на институциите по темата за антикорупционния закон. Тя отбеляза, че към момента той е качен за публично обсъждане и по конкретни текстове се получават коментари от заинтересованите лица и институции. Цачева подчерта, че финалното му разискване ще се състои на 1 септември в Народното събрание, където Съветът по актуализираната стратегия за продължаване на реформата в съдебната власт, съвместно с парламентарните групи и комисиите, които имат отношение към тази материя, ще обобщят получените мнения. „В този смисъл категорично отхвърлям внушенията в публичното пространство за законопроект, който е механичен сбор от сега действащи структури, които са имали по различни нормативни актове задачи за противодействие на корупционни практики. Изцяло нов е единният орган, ясно са разписани неговите правомощия и задължения, с които той ще разполага във взаимодействие с други вътрешни структури и организации, което ще става чрез нарочно разписани инструкции за координация между тези звена“, заяви министър Цецка Цачева. Тя отчете, че проектозаконът на БСП предвижда възможност за разследващи функции на новия единен антикорупционен орган, с което се прави действително механичен сбор от правомощия. По думите й те вече са отречени, защото фигурата на разследващия агент или инспектор я е имало по времето на кабинета \"Орешарски\", когато за кратко са създадени такива възможности и правомощия за структурата на ДАНС. Цачева припомни, че този опит не е довел до резултат и подобна възможност е била отречена от западните ни партньори. „Когато се внесе в Народното събрание, всеки народен представител е свободен отново да изкаже своето мнение и позиции, но тогава, когато те са аргументирани, а не чрез хвърляне в публичното пространство на обвинение и то от хора, които са причина до момента за липсата на такъв закон в нашето обективно право. Ние ще се противопоставим категорично на реанимиране на отхвърлени от действителността и от западните ни партньори практики, които бяха характерни по времето на кабинета „Орешарски“, защото всички знам колко просъществува този кабинет и че гражданите бяха основната движеща сила за неговия кратък мандат“, добави министър Цецка Цачева. По думите й ангажиментът на правителството е до края на настоящата календарна година България да има приет Закон за противодействие на корупцията и отнемане на незаконно придобитото имущество.", "date": "2017.08.13", "title": "Корнелия Нинова и Цецка Цачева в задочен спор за антикорупционния закон (ОБЗОР)"}
{"url": "http://www.focus-news.net/news/2017/08/13/2425344/direktorat-na-tsru-ne-razpolagame-s-razuznavatelna-informatsiya-koyato-da-pokazva-che-sme-na-raba-na-yadrena-voyna.html", "text": "В неделя директорът на Централното разузнавателно управление (ЦРУ) на САЩ Майк Помпео защити твърдата риторика на американския президент Доналд Тръмп по отношение на Северна Корея и подчерта, че ядрената война не е „неизбежна“, предава FOX News. \r\n„Няма нищо неизбежно“, уточни Помпео.  „Не разполагаме с разузнавателна информация, която да показва, че сме на ръба на ядрена война“, подчерта директорът на ЦРУ. \r\n„Президентът ясно  заяви на режима в Северна Корея  как САЩ ще отговорят, ако определени действия бъдат предприети“, допълни Помпео.  Мария Динкова", "date": "2017.08.13", "title": "Директорът на ЦРУ: Не разполагаме с разузнавателна информация, която да показва, че сме на ръба на ядрена война"}
{"url": "http://www.focus-news.net/news/2017/08/13/2425345/veliko-tarnovo-nad-26-000-sa-posetitelite-na-multimediyniya-posetitelski-tsentar-tsarevgrad-tarnov-ot-nachaloto-na-godinata.html", "text": "Над 26 000 са посетителите на Мултимедийния посетителски център „Царевград Търнов“ от началото на годината. Това каза за Радио „Фокус“ – Велико Търново Соня Петрова, главен уредник Отдел „Връзки с обществеността“ в Регионалния исторически музей. Тя посочи, че традиционно интересът към този обект се запазва. „Мултимедийният посетителски център безспорно е интересен и продължава да буди интереса както на български, така и на чужди посетители. Особено в европейската инициатива Нощ на музеите, когато има безплатен достъп, сякаш тогава опашката пред музея не спира, интересът не стихва. Особено интересен той е за учениците, защото там те виждат нещо, което на Царевец няма как да си представят и да видят. Тоест те виждат оживели и занаятите, и културата, и царя с царицата, самия цар Калоян. Така че това, което предлага Мултимедийният посетителки център е полезно за учебния материал, за онагледяване на това, което се изучава в училище“, допълни Соня Петрова.\r\nМултимедийният посетителски център „Царевград Търнов“ е част от проект „Подобряване на туристическите атракции и свързаната с тях инфраструктура в Община Велико Търново“ по ОП „Регионално развитие“ и бе официално открит на 16 февруари 2013 година от тогавашния министър по еврофондовете Томислав Дончев и кмета на Велико Търново Даниел Панов.\r\nСоня Петрова посочи, че през първите седем месеца на годината близо 133 000 души са изкачили стръмнините до Патриаршеския комплекс на хълма Царевец. По думите й Арбанаси и църквите в Асенов квартал също се радват на голям посетителски интерес. Посещенията са най-вече от круизните туристи, които пътуват по река Дунав. „Там потокът е нестихващ. Туристите посещават „Архангели Михаил и Гавраил“ и другата музейна църква с прекрасни стенописи от 16-17 век „Рождество Христово“. Малко извън обсега им остава обаче църквата „Свети Георги“, отворена преди няколко години, възстановена и рестартирана, но се надявам туроператорските агенции да обърнат внимание на уникалния характер и на стенописите на този храм. Някой от концертите на летния фестивал „Arbanassi Summer Music“ догодина може би ще се проведат в тази църква“, посочи Соня Петрова.\r\nНадежда КРЪСТЕВ", "date": "2017.08.13", "title": "Велико Търново: Над 26 000 са посетителите на Мултимедийния посетителски център „Царевград Търнов“ от началото на годината"}
{"url": "http://www.focus-news.net/news/2017/08/13/2425346/sofiya-kilometrichno-zadrastvane-se-e-obrazuvalo-v-rayona-na-25-km-na-am-trakiya-v-posoka-stolitsata.html", "text": "Километрично задръстване се е образувало в района на 25 км на АМ \"Тракия\" в посока столицата, предаде репортер на Агенция \"Фокус\". Колони от автомобили са се образували, не само в двете активни ленти за движение, но и в аварийната.", "date": "2017.08.13", "title": "София: Километрично задръстване се е образувало в района на 25 км на АМ \"Тракия\" в посока столицата"}
{"url": "http://www.focus-news.net/news/2017/08/13/2425347/predstoyashti-mezhdunarodni-sabitiya-za-14-avgust-agentsiya-fokus.html", "text": "Върховният представител на Европейския съюз по въпросите на външните работи и политиката на сигурност Федерика Могерини ще се срещне с външните министри на блока, за да обсъдят ситуацията около Северна Корея. \r\n***  Германският канцлер Ангела Меркел ще проведе предизборна кампания в западния германския град Зиген преди парламентарните избори на 24 септември. \r\n***  В Лондон ще се проведе мълчалива демонстрация в памет на жертвите от пожара в „Гренфел Тауър“. \r\n***  Турският президент Реджеп Тайип Ердоган ще даде реч по случай 16-та годишнина от основаването на управляващата „Партия на справедливостта и развитието“. \r\n*** Следене на реакциите, след като иранският парламент одобри повече от половин милиард долара за финансиране на ракетната програма на страната и чуждестранните операции на Революционната гвардия в отговор на американските санкции.", "date": "2017.08.13", "title": "Предстоящи международни събития за 14 август /Агенция „Фокус“/:"}
{"url": "http://www.focus-news.net/news/2017/08/13/2425348/blagoevgrad-traditsionen-loven-sabor-shte-provede-lovno-ribarsko-sdruzhenie-sokol-1911-na-16-septemvri.html", "text": "Традиционен ловен събор ще проведе ловно-рибарско сдружение „Сокол-1911“ на 16 септември. Това каза за Радио „Фокус“ Пирин Иван Василев, председател на сдружението. Той посочи, че както всяка година, така и тази събирането ще се проведе край Благоевград в парк „Бачиново“. Василев уточни, че е рано да се каже, колко души ще се включат в събора, тъй като всяка година броят на хората е различен и всеки ловец отива там със семейството си. По думите му средно се включват около 800 до 1200 души. „От години наред, дори преди създаването на сдружението още в далечната 1911 година и 1914 година, когато е направена първата регистрация на ловното сдружение е направен първият ловен събор. След това се провежда редовно, като има пропуски само през някои години – по време на Първата световна война, след това от 1932 до 1938 година съборът отново се провежда редовно. Преди няколко години ние възстановихме тази традиция да се провежда ловен събор, като ние сме го кръстили „Ловен събор на ловното и риболовно семейство“, отбеляза Иван Василев.\r\nНатали СТЕФАНОВА", "date": "2017.08.13", "title": "Благоевград: Традиционен ловен събор ще проведе ловно-рибарско сдружение „Сокол-1911“ на 16 септември"}
{"url": "http://www.focus-news.net/news/2017/08/13/2425349/ministar-krasimir-karakachanov-neobhodimi-sa-90-mln-lv-za-boyniya-ni-flot-obzor.html", "text": "Увеличението на бюджета за отбрана е наложително. За модернизирането на фрегатите на бойния ни флот са необходими 90 млн. лв., проектът за което е одобрен от Съветът по отбрана и предстои да бъде внесен в Министерския съвет. Това заяви пред журналисти във Варна министърът на отбраната Красимир Каракачанов, който присъства на ритуалите по тържествено издигане на военноморския флаг и присвояване на първо офицерско звание на курсантите от „Випуск 2017” на ВВМУ „Н. Й. Вапцаров” по случай 138-та годишнина от създаването на Военноморските сили. Министърът допълни, че без увеличение на бюджета за отбрана, няма как да бъдат реализирани дори проектите, които миналото Народно събрание е гласувало. По думите му бюджетът реално ще бъде увеличен, ако започне реализацията на тези проекти. „За авиацията – това са 1,5 млрд. лева, за флота - 820 млн. лева, плюс 90 млн. лева за обновяване на фрегатите, за бронираната машина – 1,2 млрд. лева“, подчерта министърът. Красимир Каракачанов коментира, че при гласуването на бюджета за следващата година ще стане ясно дали и с колко ще бъдат увеличени заплатите на военнослужещите. „Абсолютно ненужно изтичат пари, а в същото време не се реализират приходи от дейности, които могат да вкарат реални приходи в бюджета. И тогава, когато покажем, че и ние можем да реализираме печалби за бюджета, с по-голямо основание ще искаме увеличение на заплатите и няма кой да ни откаже“, заяви министърът. „Ако ме питате за процента, с който да се увеличат заплатите, той трябва да бъде 100 процента, но нека да бъдем честни – това не може да се случи”, каза още министър Каракачанов и добави, че предстоят разговори през септември и октомври. По думите му проведените учения са показли, че въпреки недостатъчните средства, с които армията разполага, нашите офицери и войници носят службата с достойнство. \r\nВ приветствието си към курсантите от „Випуск 2017“ на Висшето военноморско училище „Н. Й. Вапцаров“ министър Каракачанов заяви, че службата в армията не е само дълг, а нещо много по-голямо. „На вашите плещи пада отговорността за съществуването, просперитета, свободата и независимостта на българската нация и българската държава“, подчерта той. Ритуалът по присвояване на първо офицерско звание на курсантите се състоя на Морска гара Варна след тържественото издигане на флага по случай празника на Военноморските сили на Република България. „Призовавам ви всичко, което сте научили, духа на българския воин, възпитанието в родолюбие и патриотизъм, да го предавате на вашите подчинени“, допълни министърът на отбраната.\r\nНачалникът на отбраната генерал-лейтенант Андрей Боцев пожела много успехи и попътен вятър на младите офицери. „Българската армия и Въоръжените сили на Република България се нуждаят от вас, за да претворите това, което сте натрупали като знание, в черноморския ни флот“, отбеляза той.  \r\nВ словото си началникът на ВВМУ „Н. Й. Вапцаров“ флотилен адмирал Боян Медникаров подчерта, че възпитаниците на военноморското училище остават най-ценния капитал за своите преподаватели и командири. Първенците в отделните специалности и първенецът на випуска получиха дипломите и първите си пагони от министъра на отбраната и началника на отбраната. \r\nНа тържествения ритуал по издигане на флага по случай празника на ВМС и акта по присвояване на първо офицерско звание присъстваха още представители на областната и общинската администрация във Варна, на Варненска и Великопреславска митрополия, съветникът на президента и бивш министър на отбраната Стефан Янев, председателят на Комисията по отбрана в 44-ото Народно събрание Константин Попов, представители на МВР, много граждани и гости на Варна.", "date": "2017.08.13", "title": "Министър Красимир Каракачанов: Необходими са 90 млн. лв. за бойния ни флот (ОБЗОР)"}
{"url": "http://www.focus-news.net/news/2017/08/13/2425350/the-times-of-india-pone-46-dushi-sa-zaginali-pri-svlachishta-v-severnata-chast-na-indiya.html", "text": "Поне 46 души са загинали при свлачища, причинени от проливните дъждове в индийските щати Химачал Прадеш и Утаракханд, пише вестник The Times of India. \r\nМестните власти предупредиха, че броят на смъртните случаи може да достигне 50 души. \r\nОсвен това лошите метеорологични условия в източната и североизточната част на страната причиниха сериозни наводнения, при които 10 души загинаха.  Мария Динкова", "date": "2017.08.13", "title": "The Times of India: Поне 46 души са загинали при свлачища в северната част на Индия"}
{"url": "http://www.focus-news.net/news/2017/08/13/2425351/lovech-dvizhenieto-po-patya-i-4-sopot-mikre-e-vazstanoveno.html", "text": "Движението по пътя I-4 Сопот - Микре е възстановено. Това съобщиха от пресцентъра на Агенция \"Пътна инфраструктура\".", "date": "2017.08.13", "title": "Ловеч: Движението по пътя I-4 Сопот - Микре е възстановено"}
{"url": "http://www.focus-news.net/news/2017/08/13/2425352/shumen-dvizhenieto-e-v-edna-lenta-po-pat-shumen-dulovo-sled-razklona-za-drentsi-v-posoka-shumen-poradi-avariral-avtomobil.html", "text": "Движението е в една лента по път I-7 Шумен - Дулово, след разклона за Дренци в посока Шумен, поради аварирал автомобил. Това съобщиха от пресцентъра на Агенция \"Пътна инфраструктура\".", "date": "2017.08.13", "title": "Шумен: Движението е в една лента по път Шумен - Дулово, след разклона за Дренци в посока Шумен, поради аварирал автомобил"}
{"url": "http://www.focus-news.net/news/2017/08/13/2425353/sofiya-avtomobil-se-e-preobarnal-v-platnoto-za-nasreshtno-dvizhenie-i-e-predizvikal-verizhna-katastrofa-v-rayona-na-25-km-na-am-trakiya.html", "text": "Катастрофа с три автомобила е станала в района на 25 км на АМ \"Тракия\" в посока Бургас. При инцидента има пострадали, предаде репортер на Агенция \"Фокус\". Говорителят на ЦСМП - София Катя Сунгарска съобщи за \"Фокус\", че лек автомобил се е преобърнал няколко пъти в насрещното движение и е предизвикал верижна катастрофа. Сигналът е получен в 19.34 часа, на първата минута от Ихтиман към мястото на инцидента тръгва медицински екип. Очаква се информация за това какъв е броят на пострадалите и в какво състояние са.", "date": "2017.08.13", "title": "София: Автомобил се е преобърнал в платното за насрещно движение и е предизвикал верижна катастрофа в района на 25 км на АМ \"Тракия\""}
{"url": "http://www.focus-news.net/news/2017/08/13/2425354/afp-tyutyunevata-promishlenost-v-balgariya-se-izparyava-kato-dim.html", "text": "Тютюневата промишленост в България се изпарява като дим, предава AFP. По време на социализма България стана водещият производител на тютюн в Европа, като през 70-те и 80-те години на миналия век изнасяше около 100 хил. тона. Днес обаче производството се свива значително и експортът е едва 16, 250 тона. Макар балканската държава да е сред първите пет страни, производителки на тютюн, тя не може да се състезава с Италия, която е на първо място и изнася почти 55 хил. тона изсушени тютюневи листа всяка година. \r\nДанните на Европейския съюз от 2014 г. показват, че в България има 10 пъти повече производители на тютюн, отколкото в Италия. Въпреки това италианците произвеждат пет пъти повече.\r\n „Начинът, по който е организиран българския сектор сега: с много малки ферми, ниските добиви, недостатъчно ноу-хау, ниско образование, оставя индустрията без бъдеще“, коментира икономистът Николай Вълканов. \r\nОсвен това има значителен натиск от съседните страни: Турция, Гърция и Македония, които увеличиха своята продукция и заплашват да изтласкат България извън пазара.  Мария Динкова", "date": "2017.08.13", "title": "AFP: Тютюневата промишленост в България се изпарява като дим"}
{"url": "http://www.focus-news.net/news/2017/08/13/2425355/lovech-trima-sa-raneni-pri-katastrofa-na-patya-sofiya-varna-kray-razklona-za-selo-malinovo.html", "text": "Трима души пострадаха, след като две коли се удариха на пътя София-Варна, край разклона за село Малиново, предаде \"Нова телевизия\". Инцидентът е станал около 17.00 часа. По непотвърдена информация причината за катастрофата е несъобразена скорост.", "date": "2017.08.13", "title": "Ловеч: Трима са ранени при катастрофа на пътя София-Варна край разклона за село Малиново"}
{"url": "http://www.focus-news.net/news/2017/08/13/2425356/stefan-filchev-kashta-muzey-ivan-vazov-sopot-shte-uchastvame-v-praznitsite-na-stariya-grad-v-plovdiv-sas-sobstvena-programa-i-izlozhbata-vazoviyat-sopot.html", "text": "Къща музей „Иван Вазов“ ще участва в Празниците на Стария град в Пловдив, които се провеждат втората половина на месец септември, със собствена програма и изложбата „Вазовият Сопот“. Това каза за Радио „Фокус“ – Пловдив директорът на културната институция в Сопот Стефан Филчев. По думите му идеята къща музей „Иван Вазов“ да участва в Празниците на Стария град се е зародила преди около два месеца. „Музеят е официален партньор на инициативите и ще бъде включен в афиша на събитието в Пловдив. Ще участваме с изложбата „Вазовият Сопот“, с която ще покажем на жителите и гостите на Пловдив ценни документи, предмети и вещи, свързани с Иван Вазов, неговия род и родната му къща. Ще се опитаме да представим и другите Вазови места в Сопот, също да очертаем ролята и значението на Вазов. Патриархът на българската литература е пряко свързан с Пловдив. В този град Вазов създава едни от най-значимите си произведения“, посочи Стефан Филчев. По думите му по време на участието на къща музей „Иван Вазов“ в Празниците на Стария град ще се състои рецитал, ще участват и деца. „Ще бъде едно запомнящо се и достойно от наша страна участие“, каза директорът на културната институция.\r\nТони МИХАЙЛОВ", "date": "2017.08.13", "title": "Стефан Филчев, къща музей „Иван Вазов“ - Сопот: Ще участваме в Празниците на Стария град в Пловдив със собствена програма и изложбата „Вазовият Сопот“"}
{"url": "http://www.focus-news.net/news/2017/08/13/2425357/aleksey-pushkov-sasht-sa-na-granitsata-na-nerven-sriv.html", "text": "Според руския сенатор Алексей Пушков предприетите решения на Вашингтон относно санкциите срещу редица страни са доказателство за това, че САЩ са на ръба на нервен срив, предава РИА Новости. \r\n„САЩ са крайно раздразнени от Русия, Китай, Северна Корея, Иран, Сирия, Венецуела, Афганистан, „Северен поток 2“... Свръхдържавата е на границата на нервен срив“, написа Пушков в социалната мрежа „Туитър“. \r\nОсвен това той допълни, че „санкциите на Вашингтон водят до активизиране на ракетната програма на Иран, до увеличаване на военната заплаха на Корейския полуостров и влошаване на отношенията с Русия.“ Мария Динкова", "date": "2017.08.13", "title": "Алексей Пушков: САЩ са на границата на нервен срив"}
{"url": "http://www.focus-news.net/news/2017/08/13/2425358/sofiya-dva-avtomobila-sa-katastrofirali-v-rayona-na-krastovishteto-mezhdu-bul-danail-nikolaev-i-ul-zletovo.html", "text": "Два автомобила са катастрофирали в района на кръстовището между бул. „Данаил Николаев“ и ул. „Злетово“, малко преди моста „Чавдар“ в посока гара „Подуяне“, предаде репортер на Агенция „Фокус“ . От удара единият от автомобилите се е ударил и в намиращия се в непосредствена близост стълб на светофара. Автомобилите затрудняват движението в района. На мястото на инцидента няма  полицейски екип.", "date": "2017.08.13", "title": "София: Два автомобила са катастрофирали в района на кръстовището между бул. „Данаил Николаев“ и ул. „Злетово“"}
{"url": "http://www.focus-news.net/news/2017/08/13/2425374/krasimir-yurukov-kmet-na-s-katunitsa-obsht-sadovo-poveche-ot-40-godini-zhitelite-na-seloto-chakat-da-bade-dovarsheno-izgrazhdaneto-na-kanalizatsiya.html", "text": "Повече от 40 години жителите на село Катуница чакат да бъде довършено изграждането на канализация. Това съобщи за Радио „Фокус” – Пловдив кметът на селото Красимир Юруков. По думите му канализацията е била започната през 1974 година, но не е довършена. „Още чакаме финансиране по европейски програми, което до 2020 година няма как да се случи”, каза кметът. Половината от домакинствата в селото са на септични и помийни ями. „Ако е малко по-дъждовна годината, трябва да ги почистват по два-три пъти”, добави Юруков.\r\nВоден режим в Катуница няма, селото ползва вода от самостоятелна помпа разположена между Катуница и Асеновград. „Много рядко има аварии, пукат се тръби, но без това не може”, каза кметът. В селото няма проблем и с напояването. Красимир Юруков каза, че подпочвените води са високи и хората си поливат от собствени водоизточници – сонди.\r\nЦветана ТОНЧЕВА", "date": "2017.08.13", "title": "Красимир Юруков, кмет на с. Катуница, общ. Садово: Повече от 40 години жителите на селото чакат да бъде довършено изграждането на канализация"}
{"url": "http://www.focus-news.net/news/2017/08/13/2425375/cherna-seriya-na-patya-8-zaginali-i-desetki-raneni-samo-za-den-obzor.html", "text": "Дъждът в неделния ден и трафикът в разгара на летния сезон отново станаха предпоставка за редица пътни инциденти в страната, при които загинаха 8 души, а десетки бяха ранени. \r\n9-годишно момиче и 58-годишна жена загинаха, а мъж е в тежко състояние след катастрофа на пътя Шумен – Карнобат, до разклона за село Дибич. По първоначална информация са се ударил лек автомобил „Опел”, с шуменска регистрация и товарен автомобил „ДАФ” с хасковска регистрация. В МБАЛ – Шумен е транспортиран мъж, който е управлявал лекия автомобил и по първоначални данни е в тежко състояние. Заради инцидента движението в района се осъществяваше в една лента. \r\nЧетирима загинаха след челен удар между лек автомобил и автобус на пътя Плевен – Ловеч малко след село Брестовец. Инцидентът стана малко преди 15 часа. По първоначална информация лек автомобил, с плевенска регистрация, движещ се в посока Плевен е загубил контрол над управлението и се е ударил челно в автобус, с пловдивска регистрация, пътувал в посока Ловеч. В следствие на инцидента на място са починали четирима души, пътували в лекия автомобил. Няма пострадали пътници от автобуса.\r\nДвама загинаха при тежка катастрофа на пътя София-Варна в района на ловешкото село Микре. Пътният инцидент е станал между 3 леки автомобила малко след 15 часа. Пътят е затворен и двете посоки, което доведе до километрично задръстване в района. Организиран е обход през Сопот.\r\nЧетирима души пострадаха при друга катастрофа на пътя Сопот – Микре, където се удариха два леки автомобила, а трети попадна в канавката. Там също движението бе ограничено за часове. \r\nТрима души бяха ранени, след като две коли се удариха на пътя София-Варна, край разклона за село Малиново около 17.00 часа.\r\n28-годишен мъж пострада при пътен инцидент в района на 25 км на АМ \"Тракия\", при който лек автомобил, пътуващ в посока столицата, се преобърна няколко пъти в насрещното движение и предизвика верижна катастрофа. Пострадалият е транспортиран в болница \"Софиямед\" в столицата с тежки наранявания - откъсната ръка, черепно-мозъчна травма, травма на гръдния кош. Екипът там ще положи усилия да реплантира ръката на мъжа. \r\nЖена пострада при катастрофа между два автомобила на пътя Петрохан-София близо до разклона за Сливница. Пострадалата бе откарана в Пирогов. Дете също бе транспортирано в болницата, след като автомобил катастрофира в района на 12 км на АМ „Тракия“ в посока Пловдив. По информация от лечебното заведение то е с мозъчно сътресение и остава под лекарско наблюдение.\r\nВ „Пирогов“ бяха откарани и мъж и жена след катастрофа в столичния кв. „Обеля“, при която автобус от градския транспорт отне предимството на лек автомобил. Мъжът е минал през Противошокова зала, където са му направени високоспециализирани изследвания, които показват, че има фрактура в областта на десния долен крайник и контузии в областта на главата. Пострадалата жена е прегледана, изследвана и освободена. \r\nКомисар Тенчо Тенев - началник на отдел „Пътна полиция“ към СДВР посъветва шофьорите да карат много бавно и внимателно. „Пътищата са мокри и спирачният път се увеличава и заради това е задължително да се спазва по-голяма дистанция между автомобилите. Много произшествия стават точно поради неспазване на дистанция“, уточни той.", "date": "2017.08.13", "title": "Черна серия на пътя: 8 загинали и десетки ранени само за ден (ОБЗОР)"}
{"url": "http://www.focus-news.net/news/2017/08/13/2425376/blagoevgrad-tsarkvata-sveti-nikola-postroena-prez-1861-godina-v-ovnarskata-mahala-e-edno-ot-nay-poseshtavanite-mesta-v-simitliyskoto-selo-gradevo.html", "text": "Църквата „Свети Никола“, построена през 1861 година в Овнарската махала е едно от най-посещаваните места в село Градево. Това каза за Радио „Фокус“ – Пирин Кирил Йосифов, кметски наместник на симитлийското селото. Храмът е много голям и красив и е отворен за посещение по всяко време на годината. „Обикновено винаги има желаещи да го посетят, независимо от сезона. Особено на Никулден, който е на 6 декември храмът се препълва. Независимо какви са метеорологичните условия всички в селото намираме начин, дори с тежко проходими коли, за да се качим до църквата, да я посетим. С помощта на Община Симитли и със съдействието на Отец Спас сменихме покрива на храма, който е направен по най-добрия начин, за да гарантира, че поне в следващите 100 години църквата няма да има проблеми“, каза още кметският наместник. Кирил Йосифов отбеляза, че съвместно с Община Симитли продължават да работят по нейното благоустрояване, като изграждат навеси отвън.\r\nЛивия НИНОВА", "date": "2017.08.13", "title": "Благоевград: Църквата „Свети Никола“, построена през 1861 година в Овнарската махала, е едно от най-посещаваните места в симитлийското село Градево"}
{"url": "http://www.focus-news.net/news/2017/08/13/2425377/reuters-potrebiteli-na-twittershte-badat-sadeni-v-sauditska-arabiya-po-obvineniya-v-zaplaha-sreshtu-obshtestveniya-red-i-umerenata-ideologiya-na-obshtestvoto.html", "text": "Група потребители на „Twitter“ ще бъдат съдени в Саудитска Арабия по обвинения за нарушаване на обществения ред и заплаха срещу „сигурността и умерената идеология на обществото“, предава Reuters.\r\nГлавният прокурор на Кралство Саудитска Арабия привика група потребители на социалната мрежа, се съобщава в изявление на прокуратурата.\r\nГоворител на Министерството на културата и информацията заяви, че радикалният сунитски духовник Али ал Рабией, е заподозрян за „информационни престъпления“.\r\nПо-рано той написа в „Twitter“, че е напълно ангажиран със законодателството третиращо тези въпроси, „стига да не противоречи на Корана, Сунната или изявленията на върховните духовници Бин Баз, Бин Утаймин, както и Съвета на върховните духовници“.\r\nПрокурор шейх Сауд бин Абдула ал Муаджаб каза, че уважава свободата на мнението, но подчерта властта на институцията, която представлява, да започва дела срещу тези, които насърчават омразата или подвеждат обществото. Симеон Миланов", "date": "2017.08.13", "title": "Reuters: Потребители на „Twitter“ще бъдат съдени в Саудитска Арабия по обвинения в заплаха срещу обществения ред и „умерената идеология на обществото“"}
{"url": "http://www.focus-news.net/news/2017/08/13/2425378/anadolu-agency-polovinata-ot-amerikanskata-voenna-pomosht-za-afganistan-chiyato-obshta-stoynost-e-76-miliarda-e-otkradnata.html", "text": "Повече от половината от американската военна помощ за Афганистан, чиято стойност е 76 милиарда долара, е била „открадната и присвоена“, предава Anadolu Agency.\r\nОткакто САЩ тренират и снабдяват афганистанските сили за сигурност от 2002, повече от 76 милиарда долара са изпратени в страната, според доклад на американския Офис за правителствена отчетност.\r\nБившият афганистански разузнавач Кабул Хан Тадбер заяви, че заради корупцията, голяма част от парите и оръжията са откраднати.\r\n„Вътрешните сили, които взеха властта след падането на талибанския режим, въоръжиха частни милиции и присвоиха голямо количество оръжия и муниции, които още не са отчетени“, заяви той.\r\nРазузнавачът призова за по-голяма отчетност и отговорност, както в Кабул, така и във Вашингтон. \r\nАгенция „Фокус“ припомня, че неотдавна властите в Афганистан арестуваха бивш полицейски началник, който е продавал постове в структурите на полицията, а освен това е назначавал „призрачни“ служители (несъществуващи личности), за да прибира заплатите им. Симеон Миланов", "date": "2017.08.13", "title": "Anadolu Agency: Половината от американската военна помощ за Афганистан, чиято обща стойност е 76 милиарда, е открадната"}
{"url": "http://www.focus-news.net/news/2017/08/13/2425379/ria-novosti-vlastite-v-kosovo-shte-sadyat-dvama-mazhe-koito-sa-iskali-da-se-prisaedinyat-kam-teroristichna-grupirovka-v-blizkiya-iztok.html", "text": "Двама косовски албанци са арестувани по решение на съда в Косово, заради опит да преминат нелегално в Близкия изток, и да се присъединят към една от терористичните групировки в региона, предава РИА Новости.\r\nОбвиняемите са пресекли границата с Македония на 25 юли, след което са пристигнали на летище „Ататюрк“ в Истанбул. На 28 юли турските гранични сили са ги задържали при опит за нелегално пресичане на турско-сирийската граница.\r\nСъдът в Косово постанови те да бъдат арестувани. Двамата заподозрени имат право да обжалват. Симеон Миланов", "date": "2017.08.13", "title": "РИА Новости: Властите в Косово ще съдят двама мъже, които са искали да се присъединят към терористична групировка в Близкия изток"}
{"url": "http://www.focus-news.net/news/2017/08/13/2425380/afp-sasht-osadiha-ubiystvoto-na-sedem-beli-shlema-v-siriya.html", "text": "САЩ изразиха съжаление и потрес от убийството на седем членове на сирийските „Бели шлемове“ в Идлиб, предава AFP.\r\nСедемте души бяха убити в събота от неизвестни нападатели по време на атака срещу базата им в Сармин.\r\nГрадът се контролира от групировката „Хайат Тахрир ал Шам“, която има връзка с „Ал Кайда“. От групировката отхвърлиха убийството на „белите шлемове“ като „грозно престъпление“.\r\n„Натъжени и ужасени сме да чуем за бруталните убийства на седем членове на сирийската Гражданска защита, по-известни като Белите шлемове“, заяви говорителят на Държавния департамент Хедър Науерт.  Симеон Миланов", "date": "2017.08.13", "title": "AFP: САЩ осъдиха убийството на седем „бели шлема“ в Сирия"}
{"url": "http://www.focus-news.net/news/2017/08/13/2425381/sport-levski-pobediha-dunav.html", "text": "Левски победиха Дунав с 2:0  Това бе предпоследният двубой от 5-ия кръг на Първа професионална лига. Мачът се игра на стадион „Георги Аспарухов“ и бе официалния дебют на новия старши треньор на Левски Делио Роси. Първият гол за Левски бе реализиран от Давид Яблонски в 69-тата минута. В 90-тата минута Сержиу Буш отбеляза втори гол за домакините.", "date": "2017.08.13", "title": "Спорт: Левски победиха Дунав"}
{"url": "http://www.focus-news.net/news/2017/08/13/2425382/reuters-bivsh-buntovnicheski-lider-v-somaliya-se-prisaedini-kam-pravitelstvenite-sili.html", "text": "Бившият сомалийски бунтовнически лидер Мухтар Робов Абу Мансур премина към правителствените сили, предава Reuters.\r\nМухтар Робов Абу Мансур е скъсал връзките си с групировката „ал Шабааб“ през 2013-та година. Оттогава насам, той се крие в джунглите с лоялните си части. Имало е множество опити за убийството му от страна на ислямистите. \r\n„Робов и седем от телохранителите му са в Худур заедно с местни длъжностни лица. Скоро ще бъде прехвърлен в Могадишу“, заяви полковник Нур Мохамед от Въоръжените сили на Сомалия. Симеон Миланов", "date": "2017.08.13", "title": "Reuters: Бивш бунтовнически лидер в Сомалия се присъедини към правителствените сили"}
{"url": "http://www.focus-news.net/news/2017/08/13/2425383/nbc-news-dvama-amerikanski-voenni-zaginaha-v-irak.html", "text": "Двама американски войници загинаха при изпълнение на служебния си дълг в Ирак, предава NBC News.\r\nОт Въоръжените сили на САЩ заявиха, че „предварителните проучвания показват, че инцидентът не се случил заради контакт с вражески сили“.\r\nГенерал-лейтенант Стивън Таунсенд, който командва американските сили в Ирак заяви, че коалицията срещу „Ислямска държава“ изпраща „най-дълбоките си съболезнования на семействата, приятелите и колегите на тези герои“.\r\nАгенция „Фокус“ припомня, че повече от пет хиляди американски военнослужещи участват във войната срещу „Ислямска държава“ в Ирак. Симеон Миланов", "date": "2017.08.13", "title": "NBC News: Двама американски военни загинаха в Ирак"}
{"url": "http://www.focus-news.net/news/2017/08/13/2425384/the-independent-angela-merkel-ima-znachitelna-prednina-pred-oponentite-si-ot-gsdp.html", "text": "Германският канцлер Ангела Меркел започна предизборната си кампания с остра критика срещу автомобилната индустрия, предава The Independent . Меркел призова автомобилните производители да правят повече иновации, да осигуряват работни места и да върнат загубеното заради скандалите с дизеловите емисии доверие.\r\nГерманският канцлер изпреварва с голяма преднина опонентите си, според предварителните проучвания. Тя планира провеждането на 50 предизборни мероприятия в градове из цяла Германия, преди изборите, които ще се проведат на 24 септември.\r\nСоциолозите твърдят, че има голяма вероятност Ангела Меркел да получи четвърти мандат. Симеон Миланов", "date": "2017.08.13", "title": "The Independent: Ангела Меркел има значителна преднина пред опонентите си от ГСДП"}
{"url": "http://www.focus-news.net/news/2017/08/13/2425385/sport-helan-obiri-specheli-titlata-v-byaganeto-na-5000-metra.html", "text": "Кенийката Хелън Обири спечели титлата в бягането на 5000 метра на Световното първенство, което се провежда в Лондон. Тя завърши с резултат 14:34 минути. На второ място завърши Алмаз Аяна от Етиопия, която постигна резултат от 14:40 минути. Трета е Сифан Хасан от Холандия, която завърши с 14:42 минути.", "date": "2017.08.13", "title": "Спорт: Хелън Обири спечели титлата в бягането на 5000 метра"}
{"url": "http://www.focus-news.net/news/2017/08/13/2425386/", "text": "Пожар обхвана гората над курортен комплекс Елените. Това съобщи специално за Радио „Фокус“ Ирена Соколова, областен управител на Перник и председател на Жени ГЕРБ: „Това, което в момента става е, че пламъците се издигат над курортния комплекс Елените. На място пристигнаха няколко пожарни екипа и може би, преди около 20 минути се случи това. Започна да гори цялата гора, а това стана след като от един от хотелите, най – големия на Елените, бяха изстреляни фойерверки, защото има някакво тържество и забавление. На практите те огласяват целия курортен комплекс с музиката и продължават да го правят. Най – парадоксалното е, че без да се притеснят нито за миг, тези хора, че запалиха цялата гора с фойерверките, които изстреляха, продължават да се веселят. По думите на Ирена Соколова сега пожарникарите гасят пламъците. Всички хора от комплекса са уплашени и стъписани, като наблюдават това, което се случва, допълни тя.\r\nЙоланда СТРЕХИНА", "date": "2017.08.13", "title": "Ирена Соколова, ГЕРБ: Пожар обхвана гората над курортен комплекс Елените"}
