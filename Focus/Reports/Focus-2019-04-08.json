{"url": "http://www.focus-news.net/news/2019/04/08/2644271/blagoevgrad-otbelyazvane-na-sedmitsata-na-gorata-v-priroden-park-belasitsa.html", "text": "Дирекция на Природен парк „Беласица“ към Изпълнителна агенция по горите отбеляза посветената на гората седмица с множество събития. Това съобщиха от пресцентъра на  Природен парк „Беласица“ . В празничната програма бяха включени образователни занимания за деца с горска насоченост, засаждане на дръвчета,  освежаване и ремонтиране на паркови архитектурни елементи, като мостчета, табла, маси и пейки. В разнообразните инициативи свързани с отбелязването на празника на гората участие взеха: III ОУ „Гоце Делчев“ град Петрич, Детска градина № 3 „Слънце“ град Петрич, филиал Коларово, Клуб „Роден край“ и ученици от град София, град Кюстендил и град Враца. \r\nСедмицата на гората, тази година се проведе под наслов: „140 години история и традиции в грижата за бъдещето на гората“.", "date": "2019.04.08", "title": "Благоевград: Отбелязване на  Седмицата на гората в Природен парк „Беласица“"}
{"url": "http://www.focus-news.net/news/2019/04/08/2644305/sport-bolonya-pobedi-kievo.html", "text": "Болоня победи Киево с 3:0 като домакин в мач от 31-ия кръг на Серия А. Домакините успяха да вкарат два гола в 65 и 68 минути, след като Ерик Пулгар реализира две дузпи, а в 89-та Мичел Дийкс направи резултата 3:0. Във временното класиране тимът на Болоня заема 17-та позиция с актив от 30 точки, докато Киево е последен с едва 11 точки.", "date": "2019.04.08", "title": "Спорт: Болоня победи Киево"}
{"url": "http://www.focus-news.net/news/2019/04/08/2644276/kyustendil-do-kraya-na-mesets-mart-sa-predostaveni-5-306-elektronni-vinetki-na-hora-s-uvrezhdaniya-v-oblastta.html", "text": "До края на месец март са предоставени 5 306 електронни винетки на хора с увреждания в областта. Това съобщи за  Радио „Фокус” – Кюстендил  Радостина Васева, директор на Регионална дирекция за социално подпомагане. Приемът на заявления е започнал от началото на годината. Правоимащи са хората с 50 и над 50 на сто намалена работоспособност или вид и степен на увреждане и лица или семейства, отглеждащи деца с трайни увреждания до 18-годишна възраст и до завършване на средно образование, но не по-късно от 20-годишна възраст. Тази група хора имат право да получат безплатно една годишна винетна такса за един собствен или съпружеска имуществена общност лек автомобил с обем на двигателя до 2000 куб. см и мощност до 117,64 kW  – 160 к.с. \r\nТя информира също, че 185 семейства от областта са санкционирани заради отсъствия на децата им от училище, по данни за периода от декември 2018 година до март 2019 г. Санкциите са наложени заради отсъствие на децата 5 учебни часа, без уважителни причини. Броят на провинилите се деца е 208 за цялата област. Наложени са санкции и на 57 семейства, чиито деца са отсъствали от задължителните часове в предучилищната подготовка. При тях става въпрос за отсъствие повече от три дни без уважителни причини. Броят на тези деца е 58. \r\nВенцеслав ИЛЧЕВ", "date": "2019.04.08", "title": "Кюстендил: До края на месец март са предоставени 5 306 електронни винетки на хора с увреждания в областта"}
{"url": "http://www.focus-news.net/news/2019/04/08/2644272/detsa-ot-shkola-art-liniya-risuvaha-na-plener-v-etnografski-kompleks-etar.html", "text": "Традиционен пролетен пленер в Етнографски комплекс „Етър” проведе Школата по изобразителни изкуства „Арт линия”. Това каза за  Радио „Фокус”  ръководителят на школата Ваня Запрянова. Тя поясни, че по време на пленера малките художници са усвоявали техники за рисуване на панорамни пейзажи, пространство и архитектура. „В изучаването на перспектива, композиция и конструкция бяха приложени и техниките които те усвояват през годината: акварел, сух и маслен пастел, акрил и масло върху платно”, каза още Запрянова. В рамките на пленера са създадени над 60 рисунки на 16 деца художници на възраст от 10 до 16г. \r\nС рисунките от пленера ще бъдат представени две изложби: в Етнографски комплекс \"Етър\" през месец май и в \"Алиолувата къща\" в Казанлък през месец юни. \r\nСлавяна ГАЙДАРОВА", "date": "2019.04.08", "title": "Деца от Школа „Арт линия” рисуваха на пленер в Етнографски комплекс „Етър”"}
{"url": "http://www.focus-news.net/news/2019/04/08/2644274/veliko-tarnovo-edin-grazhdanin-e-zaginal-pri-pozhar-v-oblastta-prez-mart.html", "text": "Един гражданин е загинал при пожар в областта през март. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ в старата столица. Лицето е починало в следствие на пожар на територията на Районната служба в Горна Оряховица. За миналия месец има регистрирани и двама пострадали в железничарската община и във Великотърновска община. За сравнение през същия период на миналата година броят на загиналите се запазва, а на пострадалите се е увеличил с един. \r\nПрез март в областта са регистрирани общо 308 излизания. През миналата година те са били с 161 повече.  От тях пожарите са 293, от които 46 с материални щети и 247 без материални загуби. \r\nНай-голям брой излизания има районната служба в Свищов – 71, след нея се нареждат Павликени – 64, В. Търново – 54, Елена – 35, с по 32 излизания са Г. Оряховица и П. Тръмбеш и Стражица – 16. Няма регистрирани лъжливи повиквания през отчетения период. \r\nЛуиза ТРАНЧЕВА", "date": "2019.04.08", "title": "Велико Търново: Един гражданин е загинал при пожар в областта през март"}
{"url": "http://www.focus-news.net/news/2019/04/08/2644278/pazardzhik-v-bolnitsata-v-panagyurishte-be-implantiran-na-patsient-spetsialen-tip-peysmeykar-za-resinhronizirashta-terapiya.html", "text": "Имплантиран бе пейсмейкър на пациент със сърдечна недостатъчност, съобщиха от  МБАЛ „Уни Хоспитал“  в Панагюрище. Екип на болницата от клиниката по кардиология извърши имплантиране на специален тип пейсмейкър за ресинхронизираща терапия. Пациентът е мъж със сърдечна недостатъчност, кардиомиопатия, поставен коронарен стент. Кардиолозите д-р Тони Златанов и д-р Пенчо Пенчев поставиха устройството, което в голяма степен ще реши проблемите на пациента със сърцето му. Противопоказания при процедурата няма, необходимо е след извършването ѝ, болният да се щади за определен период от време, подчертаха специалистите. Специалният тип пейсмейкър за ресинхронизираща терапия синхронизира дейността на лявата и дясната камера на сърцето, при което се подобрява неговата функция, както и цялостното състояние па пациента. Подобна интервенция се извършва само в няколко специализирани болници в София, във Варна, Благоевград. „Уни Хоспитал“ е единствената в региона с разрешение за прилагане на процедурата. Към момента възстановяването на пациента е много добро.", "date": "2019.04.08", "title": "Пазарджик: В болницата в Панагюрище бе имплантиран на пациент специален тип пейсмейкър за ресинхронизираща терапия"}
{"url": "http://www.focus-news.net/news/2019/04/08/2644279/plamen-petkov-kmet-na-obshtina-chiprovtsi-shte-podarim-na-papa-frantsisk-pano-izraboteno-ot-chiprovski-kilimarki.html", "text": "Ще подарим на папа Франциск пано, изработено от чипровски килимарки, каза за  Радио „Фокус“ – Видин   Пламен Петков, кмет на Община Чипровци. Той посочи, че идеята за подаръка е на двете тъкачки Наташа и Йорданка Димитрови. На паното е изобразено логото за посрещането на папа Франциск в България. „Паното, след съгласуване с представителите по протокола, ще го връча аз в град Раковски. Имам покана от кмета на град Раковски да присъствам там на тържествата по посрещането на папа Франциск. Чипровци и Раковски са побратимени градове и за това получих поканата. Няма да има други представители от града ни, защото се очакват много гости в Раковски“, каза Пламен Петков. Той допълни, че предвиждат да покажат паното на Фестивала на чипровския килим, който ще се проведе на 27 и 28 април в Чипровци. “Фестивалът се провежда в центъра на града. Тогава можете да видите чипровски килими навсякъде, всеки дом е украсен с чипровски килим. Ще изнесем станове, на които жените ще тъкат килими. Това е един от почитаните празници в нашия град“, обясни Пламен Петков. \r\nАнна ЛОЗАНОВА", "date": "2019.04.08", "title": "Пламен Петков, кмет на Община Чипровци: Ще подарим на папа Франциск пано, изработено от чипровски килимарки"}
{"url": "http://www.focus-news.net/news/2019/04/08/2644280/dobrich-maraton-na-cheteneto-e-kulminatsiyata-v-proyavite-na-regionalna-biblioteka-dora-gabe-v-kampaniyata-pohodat-na-knigite.html", "text": "Маратон на четенето, който ще се проведе на 23 април, е кулминацията в проявите на Регионална библиотека (РБ) „Дора Габе“ в кампанията „Походът на книгите“. Това съобщи Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“, предаде кореспондентът на  Радио „Фокус” – Варна . В периода 2 април (Международен ден на детската книга) - 23 април (Световен ден на книгата и авторското право) Регионална библиотека „Дора Габе” се включва в „Походът на книгите“ по инициатива на Асоциация „Българска книга“ и Българска библиотечно-информационна асоциация, като организира поредица от събития, които подкрепя положителното отношение към книгата и четенето.  На 2 април в Интерактивната зала на библиотеката се е провело празнично литературно утро под наслов „В света на детската книга”. В него са участвали деца от ДГ№8 „Бодра смяна”, родители, преподаватели и граждани на Добрич. „Походът на книгите“ в добруджанския град е бил открит от директора на РБ „Дора Габе“ Невяна Христова. Детският празник е започнал с представянето на интересни факти от живота на приказника Ханс Кристиан Андерсен, разказани от библиотечен специалист. Литературното утро е продължило с един различен поглед към творчеството на любимия на не едно поколение автор на приказки. „„Малката русалка“, „Палечка“, „Малката кибритопродавачка“, „Ида и нейните прекрасни цветя“, „Балерината и храбрият оловен войник“ са „излезли“ от кориците на книгата, която майка и нейното малко момиченце са зачели и като че ли са оживели пред погледите на развълнуваните зрители“, разказа Галя Маринова. Със завладяващ танц малките артисти са направили цветен и запомнящ се празник на детската книга. Малките и големи гости на библиотеката са разгледали витрина с произведенията на Ханс Кристиан Андерсен на различни езици от фонда на сектор „Работа с деца“. „Кулминацията на „Походът на книгите“ ще бъде традиционният за библиотеката „Маратон на четенето“, в който ще се включат деца от детски градини, ученици от училищата в Добрич, читатели на библиотеката, граждани. Маратонът ще се проведе на 23 април 2019 г. с начало 10.30 часа. „Нека бъдем част от голямото семейство на четящите хора!“, това е апелът, който екипът на РБ „Дора Габе“ отправя към всички свои приятели и потребители“, каза още Маринова.  \r\nЖулиета НИКОЛОВА", "date": "2019.04.08", "title": "Добрич: Маратон на четенето е кулминацията в проявите на Регионална библиотека „Дора Габе“ в кампанията „Походът на книгите“"}
{"url": "http://www.focus-news.net/news/2019/04/08/2644281/veliko-tarnovo-sled-sryada-zapochva-obrabotvaneto-na-parkovete-i-zelenite-ploshti-sreshtu-karlezhi-i-balhi-v-grada.html", "text": "След сряда започва обработката срещу бълхи и кърлежи в парковете в града. Кампанията трябваше да стартира днес, но метеорологичните условия налагат кратко отлагане, съобщи за  Радио „Фокус“ – Велико Търново  директорът на Дезинфекционната станция в гарда Чавдар Борисов. Обработването ще обхване както зоните за отдих в центъра, така и в останалите части на града. Дейностите ще се извършват след 20.00 часа. „В три последователни вечери ще се пръска в парковете „Дружба”, „Майка България”, „Марно поле”, „Никола Габровски“ „Руски”, „Бузлуджа”, „Колю Фичето”, „Картала”, „Акация” – боровата гора, „Света гора”, „Лакото“ /Арбанаси/, „Ксилифор“. Около всяка локация ще бъдат поставени необходимите стикери за използваните препарати и за 24-часовия карантинен период“, обясни  Чавдар Борисов.  Той посочи, че паралелно е започнала обработка и на зелените площи в дворовете на детските градини и яслите във Велико Търново. Такава ще обхване и 44 детски площадки в междублоковите пространства и кварталите на старата столица. Същото важи и за зелените зони край детските градини и социалните центрове в населените места от общината. Пръскане в малките населени места не е предвидено по график. \r\nБорисов съобщи също, че вече са регистрирани първите оплаквания за наличие на кърлежи в парковете в града. Той подчерта, че освен че гражданите изразяват недоволството си в интернет, те подават сигнали и в Дезинфекционната станция в гарда, като първите по-масови оплаквания са били от края на март и началото на април. „Първоначално това бяха хора с домашни любимци – кучета, които ходят в по-неподдържани и неокосени пространства, но вече имаме оплаквания и от други места“, коментира още Борисов. Той допълни, че в града има и бълхи, които все още не създават сериозни проблеми, но срещу тях също ще се предприемат мерки. „Препаратите, които ще се използват през настоящата година ще са различни. Те се сменят всяка година, за да не се получава резистентност. Основните съвети, които трябва да следваме, за да се предпазим са да не влизаме в неокосени площи и да използваме репеленти за защита“, каза още той \r\nЛуиза ТРАНЧЕВА", "date": "2019.04.08", "title": "Велико Търново: След сряда започва обработването на парковете и зелените площи срещу кърлежи и бълхи в града"}
{"url": "http://www.focus-news.net/news/2019/04/08/2644284/pazardzhik-311-dekara-shte-badat-zaleseni-na-teritoriyata-na-rdg-pazardzhik.html", "text": "През 2019 година на територията на РДГ- Пазарджик  е предвидено да се извърши залесяване върху 311 декара, каза за  Радио „Фокус“ – Пазарджик  директорът на РДГ инж. Ангел Кузманов. Той уточни, че през 2018 година, в държавните горски територии в района на дейността на РДГ – Пазарджик, управлявани от териториалните поделения – държавните горски стопанства и държавните ловни стопанства е извършено залесяване върху 557 декара. „Като основни дървесни видове за залесяване ще бъдат използвани – бял бор, черен бор, обикновен смърч, обикновена ела от иглолистните дървесни видове и дъб, цер, липа, топола и други от широколистните дървесни видове. За залесяването се използват стандартни фиданки, произведени в 12 горски разсадника с обща площ 655 дка,  държавна собственост“, уточни Кузманов. Той допълни, че площта на защитените територии възлиза на 11 225 ха, или 4,5% от общата площ. \r\nВаня НИКОЛОВА", "date": "2019.04.08", "title": "Пазарджик: 311 декара ще бъдат залесени на територията на РДГ-Пазарджик"}
{"url": "http://www.focus-news.net/news/2019/04/08/2644283/shumen-izgraden-e-nov-most-po-turisticheskata-pateka-do-skalniya-kompleks-sofrata-v-blizost-do-selo-veselinovo.html", "text": "Служители на ДГС-Смядово са изградили нов мост по туристическата пътека, която води към скалния култов комплекс „Софрата“, в близост до село Веселиново. Това съобщиха от  Североизточното държавно предприятие . Старият мост беше в много лошо състояние още през миналата година, но в края на тази зима пропадна и затрудни преминаването на туристите. Горските ремонтираха и заслона, на който често през почивните дни се събират хора от околните села и Шумен. Покривът на съоръжението протече и за да не изгние дървената конструкция служителите на стопанството го припокриха. След ремонта горските почистиха района около заслона и пътеката, която води към скалния комплекс. Материалите за ремонта на съоръженията са осигурени от ръководството на териториалното поделение и служителите, които са решили да поправят моста, за да могат повече хора да видят тракийското светилище „Софрата“.", "date": "2019.04.08", "title": "Шумен: Изграден е нов мост по туристическата пътека до скалния комплекс „Софрата“ в близост до село Веселиново"}
{"url": "http://www.focus-news.net/news/2019/04/08/2644285/sliven-festival-na-vinarite-vino-i-tvorchestvo-2019-shte-se-sastoi-na-krepostta-tuida.html", "text": "Фестивал на винарите „Вино и творчество 2019“ ще се състои на 13 април на крепостта „Туида“. Това съобщиха от фондация  „Обществен дарителски фонд-Сливен“ , която е организатор на инициативата заедно с от Община Сливен. \r\nПрограмата на фестивала включва концерти, изложба и творчески работилници. В събитието ще участват винопроизводители и любители-винари от Сливен и региона, които ще представят своето производство. Всеки посетител ще има възможност да дегустира различните видове вина, както и да си купи от бутилираните вина на винарските изби. \r\nВ изложбата „Вино и фантазия“ ще бъдат представени творби на сливенски художници – рисувани бутилки, живописно изрисувани дъна на бъчви, стойки за вино от бъчви, кукерска маска, направена от бъчви и др. \r\nБлаготворителни творчески работилници включват занимания по рисуване с вино и декупаж върху бутилки за вино. Работилниците са в полза на проект „Социално кафе „Мило сърце“ на фондация „Милосърдие“. Творбите на доброволците, които ще се включат в работилниците, ще бъдат продадени по-късно на благотворителен базар. \r\nВ Къща на виното ще бъде открита енотека с вина от региона, а всеки посетител ще може да ги дегустира. Акцент в програмата е конкурсът „Вино на годината“, в който ще бъдат наградени най-добрите вина от региона и най-добрите винопроизводители и любители-винари.", "date": "2019.04.08", "title": "Сливен: Фестивал на винарите „Вино и творчество 2019“ ще се състои на крепостта „Туида“"}
{"url": "http://www.focus-news.net/news/2019/04/08/2643905/", "text": "В неделната среща от 31 кръг на испанския футболен шампиона   Севиля  победи с 2:0, като гост, Валядолид. \r\nПървият гол беше отбелязан от Меса в 84-та минута, а вторият от Хадади във 2-та минута от добавеното време.  \r\nТака във временното класиране в испанската ЛаЛига Севиля е пети с 49 т., а Валядолид – 16-ти с 30 т.  \r\nРезултати от другите пет срещи, които се играха в неделя в Испания: \r\nАлавес-Леганес 1: 1 \r\nХетафе -Атлетико Билбао 1: 0 \r\nЛеванте-Уеска 2 :2 \r\nСелта Виго-Реал Сосиедад 3:1 \r\nБетис-Виляреал 2:1", "date": "2019.04.08", "title": "Спорт: Севиля победи Валядолид с 2:0"}
{"url": "http://www.focus-news.net/news/2019/04/08/2643909/nedovolstvo-v-s-voyvodinovo-zaradi-uslovnite-prisadi-na-dvamata-mazhe-koito-prebiha-voennosluzhesht-prez-yanuari-obzor.html", "text": "Около 100 жители на с. Войводиново се събраха в знак на недоволство срещу условните присъди на двамата мъже, пребили военнослужещ през януари. Според хората условната присъда е несправедлива. Кметът на община Марица Димитър Иванов уточни, че това не е протест, а просто жителите са се събрали, за да обсъдят случващото се с кмета на село Войводиново Димитър Тосев. От своя страна той им е обяснил всичко по останалите дела.  \r\nНа 4 април Районен съд – Пловдив одобри споразумение, постигнато между Районна прокуратура – Пловдив и обвиняемите Асен П. и Борис П. и упълномощения от тях защитник. Обвиняемите Асен П. и Борис П. (като непълнолетен) са признати за виновни в това, че на 6 януари 2019 г. в село Войводиново, област Пловдив, в съучастие като извършители по хулигански подбуди, са причинили другиму – В. Д., средна телесна повреда. За извършеното от Асен П. престъпление му е наложено наказание лишаване от свобода за срок от три години. На основание чл. 66 ал.1 от НК изпълнението на така определеното наказание е отложено за срок от пет години. На основание чл. 67 ал.3 вр. с чл. 42а ал.2 т.2 е определена през изпитателния срок пробационна мярка „Задължителни периодични срещи с пробационен служител“ за срок от три години. За извършеното от непълнолетния Борис П. престъпление му е наложено наказание лишаване от свобода за срок от една година. На основание чл. 69 ал.1 вр. с чл. 66 ал. 1 от НК изпълнението на така определеното наказание е отложено за срок от три години. На основание чл. 67 ал.3 вр. с чл. 42а ал.2 т.2 от НК е определено през изпитателния срок пробационна мярка „Задължителни периодични срещи с пробационен служител“ за срок от три години. \r\nТака определеният изпитателен срок и за двете осъдени лица, както и наложената пробационна мярка „задължителни периодични срещи с пробационен служител“ са в максимално предвидените предели в НК. Определението е окончателно и не подлежи на обжалване и протест.  Агенция „Фокус“ припомня:  33-годишият Валентин Димов бе нападнат в село Войводиново около 13.30 часа на 6 януари. Конфликтът между него и двамата цигани е възникнал на кръстовище в селото. Впоследствие той е приет в болница с много хематоми по лицето и сътресение на мозъка от ударите по главата, които са му били нанесени. Общинският съвет в Марица гласува отпускане на еднократна парична помощ от 1000 лв. за пострадалия военнослужещ. Междувременно районният съд в Пловдив постанови най-тежката мярка „Задържане под стража“ спрямо братята Асен (на 21 г.) и Борис (на 17 г.). На 9 януари бяха предприети и действия по събаряне на незаконните цигански постройки в селото.  \r\nНа 9 февруари за шести път жителите на село Войводиново излязоха на протест. Той бе организиран спонтанно след появата на около 40 цигани, които твърдяха, че ще нощуват в къщите си.  \r\nЛюба АЛЕКСИЕВА", "date": "2019.04.08", "title": "Недоволство в с. Войводиново заради условните присъди на двамата мъже, които пребиха военнослужещ през януари (ОБЗОР)"}
{"url": "http://www.focus-news.net/news/2019/04/08/2643906/predstoyashti-sabitiya-v-stranata-za-8-april-agentsiya-fokus.html", "text": "От 13.00 часа на „Дондуков“ 2 президентът Румен Радев свиква заседание на Консултативния съвет за национална сигурност на тема: „Резултати от противодействието на корупцията по високите етажи на властта. Необходимост от мерки“.  \r\n*** \r\nОт 10.00 часа в пресклуба на БТА ще се състои пресконференция за приноса на българските роми за развитието на демокрацията в България.  \r\n*** \r\nОт 11.00 в пресклуба на БТА Асоциацията на автомобилните производители и техните оторизирани представители в България и „Експо Тим“ ще дадат пресконференция за „Мото ЕХРО 2019“. \r\n*** \r\nОт 12.00 часа в сградата на Столична община, в зала 1, кметът на София Йорданка Фандъкова ще представи Програма „Културно наследство“.  \r\n*** \r\nОт 12.00 часа в пресклуба на БТА Мод де Бор-Букио ще представи предварителни наблюдения и оценка на мащабите на продажбата и експлоатацията на деца в страната, както и на първопричините и основните предизвикателства в борбата срещу тези проблеми, пред които е изправена България.  \r\n*** \r\nВ 12.00 часа в Преклуб „България“ (Национален стадион „Васил Левски“) ще се състои пресконференция, на която Спешъл Олимпикс България ще обяви началото на Регионалните игри по футбол и народна топка в страната'2019. \r\n*** \r\nОт 13.00 часа трети състав на Комисията за защита от дискриминация ще проведе заседание по преписка, образувана по  жалба служител на МВР, който е и студент задочник в Академия на МВР.  \r\n*** \r\nОт 13.30 часа в Национален дворец на децата в зала 1 ще се проведе среща на 30 роми-учители от цялата страна с министъра на образованието и науката г-н Красимир Вълчев, зам.-министър Д. Сачева и други представители на МОН по актуалните въпроси на българското училище.  \r\n*** \r\nОт 14.00 часа в сградата на НКЖИ, в присъствието на инж. Галина Василева – директор на Дирекция КПП, МТИТС, инж. Красимир Папукчийски – генерален директор на ДП НКЖИ и инж. Мария Чакърова – директор дирекция „Стратегическо развитие и инвестиционни проекти“ ще бъде подписан договорът за контрол, управление и строителен надзор на железопътен участък Костенец – Септември.  \r\n*** \r\nВ 14.30 часа Движение България на гражданите ще внесе в Централната избирателна комисия необходимите документи за регистрация на партията за участие  в изборите за Европейски парламент на 26 май 2019 г. \r\n*** \r\nОт 15.00 часа трети състав на Комисията за защита от дискриминация ще проведе заседание по преписка, образувана по  жалба на А.Б. срещу служителка на търговска дружество, извършващо дейност в магазин „New Yorker“ в София.  \r\n*** \r\nОт 16.00 часа на бул. „Княгиня Мария Луиза“ 2 (източното пространство между ЦУМ и Министерски Съвет) ще се състои пресконференция, на която ще бъде представена Fashion Week Bulgaria: Програма 2019, участници, екип, за въпроси и отговори какво се случва в модния сектор на България. \r\n*** \r\nОт 18.00 ч. в книжен център „Гринуич“ (ул. „Витоша” 37) ще се проведе обществен разговор „Фашизмът не е мнение, фашизмът е престъпление“ и премиера на книгата на Велислава Дърева – „Атентатът`1925. Денят, в който се отвориха портите Адови”.  \r\n*** \r\nОт 18.00 часа в мраморното фоайе на Столична библиотека ще бъде представен новият роман на Жени Тачева „Крадлата със синя кръв“.  \r\n*** \r\nОт 18.00 ч. в зала „България“ ще бъде открита ретроспективната изложба \"Музика в обектива\" на фотографа Василка Балевска.  \r\n*** \r\nОт 18.30 часа в Нова конферентна зала (Огледалната зала) на СУ „Св. Климент Охридски“ ще бъде представена книгата „Спомени“ на проф. Петко Венедиков.  \r\n*** \r\nОт 10.00 часа в ЮЗУ „Неофит Рилски“ – Благоевград, Заседателна зала 114, ще се проведе лекция от цикъла MASTЕRCLASS WORK 4.0 с участието на президента на КНСБ – Пламен Димитров, образователният министър Красимир Вълчев и социалният министър Бисер Петков.   \r\n*** \r\nОт 09.30 часа в Окръжния съд в започва делото срещу Курт М. и Робърт П. за огромното количество задържани прекурсори.  \r\n*** \r\nОт 10.00 часа в клуба на ПП ГЕРБ на ул. „Г. Бенковски” №1 народният представител от Парламентарната група на ГЕРБ Емилия Милкова ще има приемен ден във Варна. Тя ще отговаря на въпроси на варненци в морската столица.  \r\n*** \r\nОт 11.00 часа в Щаба на ВМС командирът на Военноморските сили контраадмирал Митко Петев ще даде пресконференция за кампанията „Бъди войник“.  \r\n***  \r\nОт  19.00 часа в Клуб 7 ще се проведе среща с психотерапевта Адриан Аврамов на тема „Хейтърство“.  \r\n*** \r\nОт 10.30 часа до 12.00 часа в Конферентния център на Областна администрация Видин ще се проведе кръгла маса на тема \"Видин - мост за етнокултурно единение\", посветена на Международния ден на ромите.  \r\n*** \r\nОт 11.00 часа на терена между ж.к. „Сениче“ и квартал „Кулата“ ще бъде извършена церемония „Първа копка“ на завод за информационни кабели и електронни компоненти на немската компания MD ELEKTRONIK.  \r\n*** \r\nОт 09.00 часа в ОУ „Иван Вазов“ в рамките на  Маратон на четенето 2019 ще бъде представен  автора Ани Шани и нейните детски книги „Горски приказки“, „Посрещане на пролетта“ и „Приятели“. \r\n***  \r\nОт 11.00 часа ще бъде открита обновената сграда на първото килийно училище в Горна Оряховица, което се намира в двора на църквата \"Св. Георги\". \r\n***  \r\nОт 16.00 часа в Младежки дом Младежкият дом и Унгарският културен  институт „Балаши“ ще представят изложбата „Готови за приключение“ (автомобилно рали Будапеща-Константинопол, 1912 г.). \r\n*** \r\nОт 10.30 часа в Младежкия център в зала 3 ще се състои неформално обучение на тема „Исторически поглед към събитията, свързани с отбелязването на 8 април – Международния ден на ромите“.  \r\n*** \r\nОт 14.00 часа в зала „Добрич“ ще се състои пресконференция на доц. Сабин Леви. \r\n*** \r\nОт 14.30 часа на Паметника на Васил Левски ще бъдат поднесени цветя.  \r\n*** \r\nОт 16.00 часа в Народно читалище „Романо дром – 2002 г.“ ще се състои концерт на любителски състави читалището. \r\n*** \r\nОт 17.00 часа в Дом-паметник „Йордан Йовков“ ще бъдат наградени победителите от конкурс за историческо есе на тема „140 години от приемането на Търновската конституция“. \r\n*** \r\nОт 17.30 часа в Художествена галерия-Добрич ще бъде открита пътуваща юбилейна изложба на Българска асоциация на независимите художници и аниматори „Пройко Пройков“. \r\n*** \r\nОт 18.00 часа в Драматичния театър „Драгомир Асенов” ще започне концерт, посветен на Международния ден на ромите. \r\n*** \r\nОт 12.30 часа в пресклуба на БТА ще се състои пресконференция на Сдружение „Артилерия – генерал Владимир Вазов“.  \r\n*** \r\nОт 09.00 часа ще се проведе извънредна сесия на Общинския съвет за отчет на разходите на Фондация Пловдив 2019.   \r\n*** \r\nОт 09.00 часа, 2 зала, Окръжният съд ще гледа делото срещу бившия началник на Охранителна полиция на Трето РУ Стоян Павлов,обвинен в подкуп при телефонни измами. \r\n*** \r\nОт 10.00 часа, в 10 зала, Окръжният съд ще гледа делото срещу бившия управител на „Комплексен онкологичен център – Пловдив“ д-р Красимир Вальов. Той е обвинен за безстопанственост в особено големи размери при закупуването на компютърен томограф за центъра, определяйки прогнозна цена от 950 000 лв.  \r\n*** \r\nОт 10.30 ч., зала №1 на Апелативен съд Пловдив ще се гледа делото, образувано по протест на Окръжна прокуратура – Пазарджик и Министерството на финансите срещу решение на Окръжен съд – Пазарджик, с което адвокат Н. В. /51 г./ е признат за невинен по обвинение за укриване и неплащане на данъци в особено големи размери 909 812,43  лева.  \r\n*** \r\nОт 13.30ч., зала №1 на Апелативен съд ще се гледа делото срещу  С. П. /на 28г/ от Украйна, работещ като шофьор в Латвия, който на  28.05.2018 г., на автомагистрала „Тракия“, км.123, област Пловдив, при управляване на моторно превозно средство - товарен автомобил е причинил смъртта на И. М. и бременната му съпруга С. К., като деянието е извършено след употреба на наркотични вещества. Пловдивският окръжен съд го е осъдил на 9 години лишаване от свобода и го е лишил от право да управлява МПС за срок от 10 години.  \r\n*** \r\nОт 12.00 часа в залата на Женско дружество „Екатерина Каравелова” ще се състои кръгла маса по проект „Подобряване мобилността на работещи и безработни”. \r\n*** \r\nОт 09.30 часа до 16.30 часа в офиса на ПП ГЕРБ на ул. „Цар Освободител“ № 17 общинските съветници Тодор Начев и Керанка Стамова ще проведат приемни за граждани.  \r\n*** \r\nОт 16.00 часа до 18.00 часа в офиса на ПП ГЕРБ на бул. „България“ 14 общинските съветници Славка Каменова, Петър Мирчев и Ангел Безергянов ще проведат безплатни юридически консултации за граждани.  \r\n*** \r\nОт 11.00 часа в сградата на РЗИ – Стара Загора сдружение „Свят без граници“ ще връчи за пета поредна година своите награди „Без граници“. \r\n*** \r\nОт 14.00 часа в РБ „Захарий Княжески“ ще се състои Международен студентски театрален фестивал „Данаил Чирпански”  - „Актьорството като начин на общуване със света: как да останем себе си, докато се превръщаме в друг” - лекция Оксана Мисина. \r\n*** \r\nОт 17.00 часа в Драматичния театър ще се състои Международен студентски театрален фестивал „Данаил Чирпански”  - „Хора с куфари“ от Ханох Левин – НАТФИЗ „Кръстьо Сарафов, режисьор Мартин Каров. \r\n*** \r\nОт 20.00 часа в Кукления театър ще се състои Международен студентски театрален фестивал „Данаил Чирпански”  - „Убийство“ от Ханох Левил – университет на Тел Авив, режисьор Еалеал Семел. \r\n*** \r\nОт 09.30 часа в общинския офис на ПП ГЕРБ зам.-председателят на партията Цветан Цветанов ще разговаря с членове на структурата.  \r\n*** \r\nОт 11.00 часа зам.-председателят на ПП ГЕРБ Цветан Цветанов ще посети Музеен комплекс - град Смядово, където ще се срещне с граждани от общината, както и с членове и симпатизанти на партията. \r\n*** \r\nОт 17.30 часа в зала „Сава Доброплодни“ на Народно читалище „Добри Войников – 1856“ ще бъде представена книгата „Тъй рече Виктор“ на Маргарита Петкова.", "date": "2019.04.08", "title": "Предстоящи събития в страната за 8 април (Агенция „Фокус“)"}
{"url": "http://www.focus-news.net/news/2019/04/08/2644282/ria-novosti-aets-turski-potok-i-vizi-za-kakvo-govoriha-putin-i-erdogan-v-moskva.html", "text": "Владимир Путин и турският лидер Реджеп Тайип Ердоган проведоха преговори в Кремъл. „Акую“ и „Турски поток“ \r\nРуският президент нарече изграждането на АЕЦ „Акую“ един от ключовите проекти между страните в енергийния сектор. Според него стартирането на първия блок на станцията е насрочено за 2023 г., за стогодишнината на Република Турция, съобщава  РИА Новости . \r\n„На този етап е необходимо да се привлекат допълнителни средства и да се сключат съответни споразумения с потенциални турски инвеститори. И такива потенциални инвеститори има“, каза Путин. \r\nПрезидентът обърна внимание и на подготовката за пускането на газопровода „Турски поток”. Той отбеляза, че е необходимо да се завърши изграждането на приемателен терминал на черноморското крайбрежие на Турция, за да може газопроводът да работи през тази година. \r\nЕрдоган заяви, че сухопътната част на „Турски поток“ ще бъде построена до края на годината. В отговор Путин изрази увереност, че тръбопроводът и атомната електроцентрала „Акую“ ще бъдат пуснати в експлоатация навреме. Ключови партньори в икономиката \r\nПутин говори за планове за разширяване на търговията между Русия и Турция. Той изрази мнение, че това може да допринесе за премахването на съществуващите ограничения. \r\n„Активизирането на инвестиционното сътрудничество ще допринесе за стартирането на нови съвместни проекти в различни сектори на икономиката: в промишлеността, металургията, селското стопанство, високотехнологичния сектор“, каза Путин. \r\n„През последните години турският бизнес откри за себе си много руски области: Владимирска, Пензенска, Калужка, Краснодарски и Ставрополски край“, добави той. \r\nПутин отбеляза, че Русия и Турция са ключови търговско-инвестиционни партньори. По думите му двустранната търговия миналата година е нараснала с почти 16% и е надвишила 25,5 млрд. долара, а обемът на взаимните инвестиции е около 20 млрд. долара. Военно сътрудничество \r\nПутин също отбеляза необходимостта от засилване на сътрудничеството във военната сфера. \r\n„На първо място, ние говорим за завършване на договора за доставка на ракетни системи С-400 „Триумф“, съобщи държавният глава. \r\nПрезидентът подчерта, че освен ракетните системи С-400, има и други проекти за доставка на военна продукция в Турция. Визовият режим \r\nЛидерите на държавите обсъдиха и перспективите за пълно премахване на визовия режим между страните. Според Путин това ще бъде възможно след решаване на сирийския проблем. \r\nДосега президентите на Русия и Турция успяха да постигнат споразумение, според което притежателите на служебни паспорти да пътуват от Турция до Русия без визи. Превод и редакция : Калоян Пенков", "date": "2019.04.08", "title": "РИА Новости: АЕЦ, „Турски поток“ и визи: За какво говориха Путин и Ердоган в Москва"}
{"url": "http://www.focus-news.net/news/2019/04/08/2643912/tass-ministarat-na-vatreshnata-sigurnost-na-sasht-podade-ostavka.html", "text": "Ръководителят на Министерството за вътрешна сигурност на САЩ Кирстен Нилсен напусна своя пост, съобщава  ТАСС , като информира, че новината е обявил в неделя в социалната мрежа Туитър президентът Доналд Тръмп.  Той пише: „ръководителят на Министерството за вътрешна сигурност Кирстен Нилсен напуска поста си. Аз искам да й благодаря за службата“. \r\nВременно изпълняващ длъжността е назначен началникът на Службата за имиграционен и митнически контрол в САЩ Кевин Макелинън. За него президентът е написал: „Уверен съм, че Кевин ще се справи отлично с тази длъжност!\". \r\nПо данни от информационния портал Axios, президентът бил недоволен от Нилсен заради липсата на ясна позиция от нейна страна по миграционния въпрос, в частност за строителството на стена по границата с Мексико и депортацията на нелегалните мигранти. Самият Тръмп не посочва причината за тази кадрова смяна.   \r\nСамият той на 15 февруари подписа декларация за въвеждане на извънреден режим на южната американска граница. Това ще му позволи да получи общо осем млрд щатски долара. Средствата ще отидат за изграждане или ремонт на съществуващите ограждения на протежение от 376,5 км. Според администрацията в Белия дом това ще помогне на властите да пресекат нелегалната имиграция и контрабандата на наркотици.    Ивелина Ватова", "date": "2019.04.08", "title": "ТАСС: Министърът на вътрешната сигурност на САЩ подаде оставка"}
{"url": "http://www.focus-news.net/news/2019/04/08/2643913/nedelya-s-patni-intsidenti-obzor.html", "text": "Пътни инциденти белязаха неделния ден. Пътят Айтос – Карнобат бе временно затворен до неделя сутринта, заради тежка катастрофа късно в събота. При катастрофата загина мъж, а друг е с опасност за живота. Във Варна автобус от градския транспорт при извършване на ляв завой преминава през разделителна ограда на платната на ул. \"Вярност\", блъска два автомобила \"Форд\" и \"Фолксваген\", които изчакват на светофара, продължава движението си и се блъска и в стената на къща, встрани от улицата. \r\nПо първоначални данни до 14.30 часа в болница са откарани водачът на автобуса, контрольорът и още петима граждани, сред които две деца на 7 и 14 г. По-късно стана ясно, че общо 10 са пострадалите, на които е оказана медицинска помощ в болница. В болничното заведение след обяд са откарани още 3 деца на възраст между 10 и 13 г. 7-годишното дете е с мозъчно сътресение, а останалите деца са с различни контузии на ръце, крака или гръден кош. Няма опасност за живота им и всички са освободени за домашно лечение.  42-годишна жена, водач на лек автомобил \"Фолксваген\" е с комоцио и контузия на гръден кош, също е освободена за домашно лечение. За наблюдение в отделение \"Неврохирургия\" е настанена 62-годишна жена, с комоцио. Продължават изследванията и прегледите на 45-годишния водач на автобуса, чиято проба за алкохол е отрицателна. \r\nОсвен тази катастрофа във Варна е регистрирана и друга - между лек автомобил и такси. Вследствие на инцидента пътник от таксито е със счупена ръка.  \r\nВ последния ден на седмицата се преобърнаха и два тежкотоварни автомобила. Единият на автомагистрала „Хемус“ в посока Варна, а другият на пътя Плевен – Бяла в района на село Масларево. Не са регистрирани пострадали хора, но обърнатите ТИР-ове временно затрудняваха трафика. \r\nДеница КИТАНОВА", "date": "2019.04.08", "title": "Неделя с пътни инциденти (ОБЗОР)"}
{"url": "http://www.focus-news.net/news/2019/04/08/2644275/afp-oon-osadi-ataka-sreshtu-libiysko-letishte-obvinyava-silite-na-haftar.html", "text": "Пратеникът на ООН в Либия осъди въздушния удар срещу единственото функциониращо летище в Триполи, за който той обвини силите на Халифа Хафтар, съобщава  AFP . \r\n„Гасан Саламе осъди днешната въздушна атака днес от самолети на Либийската народна армия“ срещу летище Митига на изток от града, се казва в изявление от службата на пратеника. \r\n„Това нападение представлява сериозно нарушение на международното хуманитарно право, което забранява нападения срещу гражданска инфраструктура“. Превод и редакция : Калоян Пенков", "date": "2019.04.08", "title": "AFP: ООН осъди атака срещу либийско летище, обвинява силите на Хафтар"}
{"url": "http://www.focus-news.net/news/2019/04/08/2643915/afp-vanshniyat-ministar-na-pakistan-obvini-indiya-che-planira-voenna-agresiya.html", "text": "Пакистанският външен министър Шах Мехмуд Куреши в неделя е заявил, че правителството му разполага с надеждна информация от разузнаването за планирана от Индия военна агресия през април, предава  AFP .  \r\nИндия реагира, като обвини Куреши в насаждане на „военна истерия“.  \r\nОтношенията между двете ядрени съседни държави се влошиха след самоубийствен бомбен атентат в индийската провинция Кашмир през февруари. Тогава загинаха 40  души от индийските служби за сигурност. По-късно отговорността за атентата пое военизирана групировка, базирана в Пакистан. Пакистан отречи да е имал някаква роля в атаката, а премиерът Имран Хан предложи сътрудничество в разследване на случая  \r\nПред репортери в южния град Мултан, Куреши е заявил, че посланиците в Исламабад на държави, постоянни членове на СС на ООН, са информирали за „плана“ преди два дни.   \r\n\"Разполагаме с информация от достоверни разузнавателни източници, че Индия е разработила нова схема, в ход е планирането й и според нашата информация събитието трябва да се проведе между 16 и 20 април“  \r\nТой е заявил категорично също така, че \"Казвам това със съответната отговорност, аз съм на отговорна позиция. Зная, че всяка дума, която кажа, ще се превърне във водещо заглавие в международната преса“ . \r\nТой е казал, че планираната агресия има за цел „да засили дипломатическия натиск срещу Пакистан“.   \r\nГоворителят на индийското външнополитическо ведомство Равеш Кумар е поствал в ТУитър изявление, според което коментарите на Куреши са „безотговорни и абсурдно нелогични“ .   Ивелина Ватова", "date": "2019.04.08", "title": "AFP: Външният министър на Пакистан обвини Индия, че планира военна агресия"}
{"url": "http://www.focus-news.net/news/2019/04/08/2644273/posveteniyat-na-borbata-s-koruptsiyata-ksns-bez-obshto-stanovishte-na-uchastnitsite-v-nego-obzor.html", "text": "След над 3-часово заседание на Консултативния съвет за национална сигурност (КСНС) на тема корупция по високите етажи на властта не бе постигната обща политическа декларация. След заседанието  президентът Румен Радев заяви , че участниците са имали разминавания във въпросите за измеренията на корупцията във висшите публични длъжности, че са отхвърли предложенията му за анкетна комисия за апартаментите. Той уточни, че не е имал намерение да свиква КСНС, но поведението на институциите са разкрили криза на държавността. Държавният глава призова българите към нетърпимост и непримиримост към всички прояви на корупцията и към бездействието на държавните институции. По думите му „Апартаментгейт“ не може да се лекува с оставки, тъй като те са достатъчни за партиите, но не и за държавата. Той поясни, че си е отменил поканата към заместник-председателя на КПКОНПИ заради публикации, че той има същите проблеми като Пламен Георгиев.  Премиерът Бойко Борисов  заяви, че на КСНС всички са решили да не излизат с общо становище, след което и Корнелия Нинова е вдигнала ръка. Борисов посочи, че той е „за“ анкетна комисия за апартаментите. „След КСНС чух преразкази, които не отговарят на истината. Имаше много предложения, но това, което ни се предложи, предполагам писано от Иво Христов, беше просто предизборен подарък за Корнелия Нинова“, подчерта премиерът. Той посочи, че само като е видял как се споглеждат Корнелия Нинова и Иво Христов, му е станало ясно кой е писал предложенията. По думите му още с влизането си Корнелия Нинова е дала тон с това, че се крадат по 10 млрд. на година. „Попитах я откъде е взела цифрата. Помолих президента да е арбитър на финансисти, моите и нейните, да видим откъде идва цифрата“, коментира Борисов. „Дори аз не бих си позволил да кажа, че те са крали по 10 млрд. лева в техните управления“, изтъкна премиерът. „Попитах я откъде идва сметката - тя каза, че някъде в Европа се говори. Това й беше отговорът“, каза още Борисов. Министър-председателят благодари на медиите и посочи, че от БСП в такава ситуация казват, когато се произнесат институциите тогава ще взимаме решения. „Било „яростно бранене на статуквото“ - на кое статукво? На тази 115-годишна партия ли? Ние сме партия на 10 години“, заяви Бойко Борисов. Премиерът каза това във връзка с думите на  лидера на БСП Корнелия Нинова  на излизане от КСНС заяви, че е била свидетел на бранене на статуквото със зъби и нокти. По думите й вътре са се чули мнения, че медиите сте виновни и тези, които изнасят информация са виновни, но не и наистина политици, които евентуално са се облагодетелствали от властта. „Нашата позиция е промяна на цялото това статукво. Казах в какви посоки – нов закон, нови лица, които да се борят с корупцията“, заяви още Нинова. БСП предложиха изцяло нов Антикорупционен закон, промяна за правомощията на главния прокурор и правила за избор на двамата европейски прокурори. Председателят на ПГ на ГЕРБ Д-р Даниела Дартикова  изрази надежда, че КСНС ще даде знак на колегите й от опозицията, че е разумно, ако имат намерение да променят законодателството, да се върнат в парламента. Тя посочи, че декларацията на президента е съдържала внушения, които не кореспондират с реалноситте и обслужват определени политически интереси. Според нея управляващите са показали политическа воля и морал за борба с корупцията.  \r\nОт  „Воля“  обясниха, че не са подкрепили декларацията, защото тя е била в помощ на предизборната кампания на БСП.  \r\nПреди КСНС  лидерът на „Атака“ Волен Сидеров  посочи, че Съветът по сигурността не се е събирал от близо една година. Сидеров отчете, че темата за корупцията, разбира се е важна и зададе въпроса как е свързана с националната сигурност. „Ако искате да питам и защо е по високите етажи. По високите етажи на властта обикновено са таванските помещения, а властта стои на втория етаж“, коментира Сидеров и уточни, че трябва да се разгледат и ниските етажи. Според него не са нужни нови закони, а нови хора.  \r\nДеница КИТАНОВА", "date": "2019.04.08", "title": "Посветеният на борбата с корупцията КСНС без общо становище на участниците в него (ОБЗОР)"}
{"url": "http://www.focus-news.net/news/2019/04/08/2644277/tass-ot-armiyata-na-haftar-zayaviha-che-tselta-na-udara-sreshtu-letishteto-v-tripoli-sa-bili-voenni-samoleti-na-pns.html", "text": "Целта на въздушния удар срещу летище „Митига“ в Триполи са били военни самолети на Преходния национален съвет (ПНС) на Либия. Това съобщи официалният представител на Либийската национална армия (ЛНА), бригаден генерал Ахмед Ал-Мисмари, предава агенция  TACC . \r\n„Контролът над летището „Митига“ извършва от въоръжени групировки. Атаките срещу летище „Митига“ не са били насочени към цивилни самолети, целта са били два бойни самолета“, заяви той. Превод и редакция : Калоян Пенков", "date": "2019.04.08", "title": "ТАСС: От армията на Хафтар заявиха, че целта на удара срещу летището в Триполи са били военни самолети на ПНС"}
{"url": "http://www.focus-news.net/news/2019/04/08/2643918/anadolu-agency-turskite-vlasti-ostro-razkritikuvaha-netanyahu-za-zapadniya-bryag.html", "text": "Турските власти в неделя разкритикуваха остро премиера Бенямин Нетаняху за анексиране на еврейските селища в окупирания Западен бряг, ако бъде преизбран, предава  Anadolu Agency .  \r\n“Ето още един пример как Нетаняху използва изборните политики, за да оправдае окупацията и подкопае разрешаването на проблема по правилото за две държави,” е написал в Туитър президентският говорител Ибрахим Калин, който задава и въпросите „Ако бъде преизбран, това какво ще бъде – „триумф на демокрацията“ или окупация? Ще реагират ли западните демокрации или ще въздъхнат с облекчение?” и добавя: „Срам за всички тях!“  \r\nНетаняху обеща да анексира окупирания Западен бряг, ако спечели изборите на 9 април. В интервю за израелската телевизия той заяви: „Ще наложим суверенитет над селищата в Юдея и Самария [Западен бряг].\"  \r\nСъщо в Туитър външният министър на Турция Мевлют Чавушоглу обяви, че Западният бряг е „палестинска територия, окупирана от Израел в нарушение на международното право.” И добавя: „Безотговорното заявление на Нетаняху търси гласоподаватели точно преди общите избори и то не може да промени този факт“  \r\nПриблизително 650,000 еврейски заселници живеят в момента в повече от 100 селища в окупираната от Израел територия на Западния бряг и в Източен Йерусалим.    \r\nСпоред международното право Западният бряг и Йерусалим са „окупирани територии“, а всички застроени селища са незаконни.   \r\nПалестинците на свой ред претендират както за тези територии, така и за Ивицата Газа, където да основат бъдещата Палестинска държава.    Ивелина Ватова", "date": "2019.04.08", "title": "Anadolu Agency: Турските власти остро разкритикуваха Нетаняху за Западния бряг"}
{"url": "http://www.focus-news.net/news/2019/04/08/2643920/evropa-ni-chuva-e-sloganat-na-gerb-za-evrovota-obzor.html", "text": "„Европа ни чува“ е слоганът на ГЕРБ за евровота. Това ще е посланието на политическата сила пред българските избиратели на 26 май. Слоганът бе представен на специално събитие в централата на партията, където присъстваха председателят на Националния предизборен щаб на ГЕРБ и заместник-председател на партията Цветан Цветанов, председателят на СДС Румен Христов и председателят на Столичния общински съвет Елен Герджиков.  Цветан Цветанов  заяви, че Европа ни чува, когато се показват видими резултати и се правят последователни политики. Зам.-председателят на ГЕРБ посочи, че идеята е да се говори за европейския дебат и бъдещето на Европа. „Винаги, когато сме правили подготовката си занационален избор сме се стремяли слоганът да съответства на това, което сме успели да направим през всичките тези години“, заяви Цветан Цветанов и посочи, че идеята е да има приемственост между слоганите през различните национални кампании. Цветанов подчерта, че Мария Габриел е била изключително подготвен и качествен евродепутат с безупречна репутация. По думите му Европа ни чува заради показаното през последните години от евродепутатите на ГЕРБ и представителите на партията в изпълнителната и законодателната власт. Цветанов се спря и на заслугите на всеки един от досегашните евродепутати и на кандидатите за следващия Европейски парламент. Според него има възможност всички български политически партии да се обединят около меморандум, върху който да се гради платформа за страната в ЕП и в европейските институции. Председателят на Столичния общински съвет Елен Герджиков  коментира, че Европа чува хората, които имат какво да кажат и ясна представа накъде да върви националната икономика. Той изтъкна, че с този слоган от ГЕРБ искат да кажат, че само подкрепяйки силната листа на партията може да се гарантира, че България ще бъде важна част от европейския дневен ред. Герджиков заяви, че ГЕРБ не възприема слогана си като просто едно рекламно изречение или красиви обещания, а като нещо повече. „За нас това са оценки на времето и конкретни предизвикателства, които стоят пред българското общество. В тези изречения трябва да се съдържат очакванията на българското общество. Те трябва да дават оценка на това накъде трябва да продължи развитието“, обяви Елен Герджиков. Според него резултатите, които партията е постигнала, са заявка за бъдещи успехи.  \r\nДеница КИТАНОВА", "date": "2019.04.08", "title": "Европа ни чува“ е слоганът на ГЕРБ за евровота (ОБЗОР)"}
{"url": "http://www.focus-news.net/news/2019/04/08/2643914/afp-rusiya-blokira-izyavlenie-na-oon-za-libiya.html", "text": "В неделя Русия блокира изявлението на Съвета за сигурност (СС) на ООН за Либия, което призовава силите, лоялни на либийския военен командир Халифа Хафтар, да спрат настъплението си към Триполи, предава  AFP , като се позовава на дипломати. \r\nМосква настоява всички сили в Либия да прекратят да се сражават, но промяната, която Кремъл предлага, среща съпротивата на САЩ, както твърдят дипломати от СС на ООН.  След закрито заседание в петък, СС е призовал само провъзгласилия се главнокомандващ Либийската национална армия (ЛНА) Халифа Хафтар да „спре военните си действия“. \r\nВеликобритания е предложила по-формален текст да бъде одобрен от 15-члениня състав, предложението е било отхвърлено от Русия. Всички изявления на СС се приемат с консенсус.   \r\nВ текста, чиято чернова кореспондентите на AFP са видели, се призовава Хафтар да спре действията и има обръщение към всички сили за деескалация.Проектът на текста призовава също така „всички, които подкопават мира и сигурността на Либия да се държат под контрол“, и се подновява подкрепата за национална конференция, която да се проведе през април по въпроса за организирането и провеждането на избори в страната.Русия е ключов поддръжник на Хафтар заедно с Египет и Обединените арабски емирства.  \r\nПредприетата офанзива надига страхове за завръщане на войната в Либия и поставя въпроса за започване на подготовка за избори и за конференцията от 14 до 16 април.  Ивелина Ватова", "date": "2019.04.08", "title": "AFP: Русия блокира изявление на ООН за Либия"}
{"url": "http://www.focus-news.net/news/2019/04/08/2643921/the-daily-telegraph-velikobritaniya-shte-ima-nay-surovite-zakoni-za-internet-v-sveta.html", "text": "Великобритания ще има най-суровите интернет закони в света, обявиха министрите в неделя, след като правителството подкрепи кампанията на Тhe Daily Telegraph за задължение да се защитят децата онлайн, пише във водещи текст  The Daily Telegraph  .  \r\nКултурният министър Джеръми Райт и вътрешният министър Сажид Джавид обявиха публично совята Бяла книга, съдържаща планове относно задълженията на държавата и създаването на нов независим регулатор в тази област.  \r\nДжеръми Райт заяви, че реформите са „най-добрият начин да се създадат ясни, конкретни отговорности за спиране на съдържание или онлайн активности, които са вредни \". Като очерта работата по документа, той посочи приноса на своето ведомство в деветмесечната кампания на медията.    Ивелина Ватова", "date": "2019.04.08", "title": "The Daily Telegraph: Великобритания ще има „най-суровите закони за интернет в света“"}
{"url": "http://www.focus-news.net/news/2019/04/08/2643922/the-daily-express-sasht-prenebregna-pokanata-na-kitay-za-70-ta-godishnina-na-svoite-vvs.html", "text": "Вашингтон няма да участва през април в церемонията, с която ще се отбележи 70-годишнината от създаването на военно-морские сили на Китай и няма да изпрати свои плавателни съдове, пише вестник  The Daily Express .  \r\nСъщото време Япония и Южна Корея се очаква да изпратят свои военноморски плавателни съдове и висши представители на властите в Токио и Сеул. На 22 април, когато ще бъде военноморският парад  посолството на САЩ ще изпрати своето аташе по отбраната да присъства. Говорителят на Пентагона лейт.полк. Дейв Ийстбърн заяви по този повод: “Правителството на САЩ се стреми към двустранни отношения, които да се ориентират и концентрират към намаляване на рисковете.” \r\nВ интервю за Тhe Japan Times той допълва: “ВМС на САЩ ще продължат да преследват совята основна цел за конструктивизъм в намаляване на риска“.  \r\nГоворителят на Пентагона е обяснил какво означава това: продължителен ангажимент с китайските ВМС, „създаване на диалог военни-с-военни като работните групи по Военноморското консултативно споразумение и дискусии по правилата за поведение.” \r\nРешението на САЩ да избегне ключовата годишнина е „без съмнение знак за по-твърди политики по отношение на Китай“ от администрацията на Тръмп, според Джан Баохуей, директор на Центъра за Азиатско-тихоокеански изследвания към университета Линнан в Хонконг. \r\nМинистърът на отбраната на КНР миналата седмица обяви, че над 60 нации ще изпратят делегации за големия парад на 22 април, а в церемонията ще участват кораби от няколко нации включително Филипините, Южна Корея и Япония.    Ивелина Ватова", "date": "2019.04.08", "title": "The Daily Express: САЩ пренебрегна поканата на Китай за 70-та годишнина на своите ВВС"}
{"url": "http://www.focus-news.net/news/2019/04/08/2643908/nezavisimaya-gazeta-huan-guaydo-pristapi-kam-operatsiya-svoboda.html", "text": "Действащият президент на Венецуела Николас Мадуро обяви, че е готов за диалог с опозицията, започва коментарът на руския вестник „Независимая газета“.   \r\nВъв Венецуела отново се активизират уличните протести на противниците и привържениците на сегашния режим. На фона на продължаващата битка с проблемите в електро и водното снабдяване на страната опозиционният лидер Хуан Гуайдо започна тъй наречената операция „Свобода“, която е насочена към смъкване от власт на неговия опонент, действащият държавен глава Николас Мадуро.   \r\n«Тук сме не за да искаме електричество и вода, необходими в всекидневния живот. Идваме, за да искаме свобода, демокрация бъдеще, образование“, са думите, с които Гуайдо се обръща към привържениците си на един от централните булеварди в Каракас. Тази манифестация е първата многомащабна протестна акция, след като миналата седмица официален Каракас лиши Гуайдо от депутатския му имунитет заради нарушение на Конституцията, както и му забрани да заема държавни длъжности в продължение на 15 години. За операция “Свобода“ Гуайдо се подготвя в течение на няколко седмици, през които пътуваше из страната. \r\nЕдновременно с привържениците на опозицията в събота венецуелските улици се напълниха и със симпатизанти на сега управляващите. Облечени в традиционни яркочервени дрехи, те участваха в демонстрация „против империализма“. «Повече от пет милиона венецуелци от цялата страна са включени в операция по защита на свободата и мира. Хората са на улицата, за да кажат, че улицата принадлежи на народа, не на олигархията“, обяви  Мадуро. Преди това през социалната платформа Twitter той призова последователите си да изпълнят улиците на Каракас с „радост и народен колорит, за да демонстрират антиимпериалистическите настроения на Венецуела“. \r\nНа свой ред лидерът на опозицията твърди, че администрацията на Мадуро е в състояние на объркване и хаос именно заради протестните акции, които заливат страната. „Те са в паника. Президентският дворец „Мирафлорес“  се тресе, защото ние сме на улицата. Докато те контролират четири квартала, ние организирахме протести на 358 места в страната“, обяснява Гуайдо на подкрепящата го тълпа.   \r\nДействащият президент на Венецуела се обърна към правителствата на Мексико, Уругвай, Боливия и 14 държави от Карибската общност (КАРИКОМ) с молба да помогнат «в създаването на условия за диалог, за да успеят венецуелците да постигнат взаимно разбиране“. «С тяхна подкрепа във Венецуела може да започне диалог. Потвърждавам желанието и готовността си да се намери решения чрез преговори за благото на бъдещата държава“, уверява митинга на привържениците си Мадуро.   \r\nСпоред него споменатите страни трябва да помогнат при намирането на разрешение на кризата. По време на първите срещи на международната контактна група по ситуацията във Венецуела, която се проведе в края на февруари в столицата на Уругвай, се предложи четиристепенен механизъм за преговори между действащия режим и опозицията. Първият етап предвижда да се установи пряк контакт между конфликтуващите страни на място, гарантиращо тяхната сигурност. На втория етап идват самите преговори, като тяхната цел е да се потърсят точките на допир, за да се разработят потенциални споразумения. Третият етап е насочен към постигане на компромис, официално потвърждаване на договореностите, постигнати в хода на преговорите. В четвъртия заключителен етап тези договорени действия се реализират под контрола на наблюдатели.   \r\n„Механизмът от Монтевидео (Уругвай, Мексико, КАРИКОМ и Боливия) е най-искрената и строго очертана инициатива от всички, които бяха разработени по венецуелската тема“, написа в Twitter и ръководителят на МВнР на страната Хорхе Ареас.  Между другото Мадуро определи като безплодни опитите на опозицията да се сдобие с власт. „Вярвате ли, че с помощта на тероризма можете да постигнете политическа власт?“, пита той противниците си. – „Никога! Нито с електрически тероризъм, нито с политически тероризъм, нито с наемен тероризъм. Не!» \r\nМежду впрочем в експертните среди съвсем не са склонни да придават голямо значение на готовността на Мадуро за контакти и преговори с противната страна. Преговорите за него са опит да си даде повече време, а така да се опита по някакъв начин кризата да отмине. Според Дмитрий Розентал, заместник директор на Института за Латинска Америка към Руската академия на науките, трябва да се прави разграничение между реториката на Мадуро и истинските му намерения. Експертът се съмнява, че на фона на властовата битка действащият президент е готов да промени позицията си. «От самото начало на кризата Мадуро говори за готовността си да води диалог с опозицията. Така тази стъпка, сама за себе си, не говори за нищо. Друг е въпросът, че нито той, нито опозицията засега не са готови на отстъпки. Но ако нито една от страните не е склонна на компромиси, тогава за какво им е да преговарят?“ , удивлява се експертът. \r\nОт позицията на прагматизма все пак Мадуро трябва да предприеме някакви действия,с поред Розентал. В същото време да се съгласи на предсрочни избори означава да демонстрира совята слабост. «Към Мадуро може да се отнасяме по различни начини. И все пак той в момента е единственият легитимен лидер на чавистите.  Ако реши да отстъпи мястото си на някого другиго, то съвсем допустимо е в чавистката партия претендентите за поста му да влязат в битка помежду си. Това само ще отслаби още повече позициите на управляващите във Венецуела“, допуска експертът. \r\nМеждувременно Гуайдо, като държи сметка на факта, че за смяна на режима се обявяват над 90 на сто от венецуелците, обяви „заключителната фаза“ на операция „Свобода“. Политикът определи и нейната дата – 10 април, като призова привържениците си тогава да излязат на улиците „ да протестират с удвоена сила“. По думите му в скоро време във Венецуела ще се проведе международна конференция по въпроса за преодоляване на социалната и политическата криза. Според руския експерт Дмитрий Розентал протестите от предишните седмици не са постигнали очаквания от Гуайдо ефект на масовост: «Гуайдо ще направи всичко възможно, за да увеличи антиправителствените настроения. Това е много сериозен аргумент за натиск на властта, който освен това има и мощен пропаганден ефект“.   Ивелина Ватова", "date": "2019.04.08", "title": "„Независимая газета“: Хуан Гуайдо пристъпи към операция \"Свобода\""}
{"url": "http://www.focus-news.net/news/2019/04/08/2643923/sport-koutinyo-nyama-namerenie-da-napuska-barsa.html", "text": "Полузащитникът на Барселона Филипе Коутиньо заяви, че не планира да се връща в английското първенство.В интервю за британския „Дейли Мирър“ той е заявил: \"Сега се концентрирам единствено върху представянето си за Барселона. Едва втори сезон съм в клуба и този въпрос не е в плановете ми. Щастлив съм, защото винаги съм искал да играя в Испания \". \r\nДосега в този футболен сезон Коутиньо има 10 гола в 44 мача за Барселона. \r\nМедиите обаче обявиха, че Манчестър Юнайтед и Челси проявяват интерес към 26-годишния бразилец.", "date": "2019.04.08", "title": "Спорт: Коутиньо няма намерение да напуска Барса"}
{"url": "http://www.focus-news.net/news/2019/04/08/2643924/pregled-na-mezhdunarodnite-novini-do-6-chasa-agentsiya-fokus.html", "text": "Партията на турския президент Реджеп Тайип Ердоган заяви в неделя, че изисква повторно преброяване на всички бюлетини, подадени в Истанбул, икономическата столица на страната, по време на изборите за кмет на миналата седмица, след като опозиционният кандидат спечели с минимална разлика, предава  AFP . \r\nЗаместник-председателят на Партията на справедливостта и развитието (ПСР) Али Ихсан Явуз направи искането за преизчисляване, надхвърлящо вече провежданото. \r\nПСР спечели най-много гласове в национален мащаб на изборите миналата неделя, но резултатите показаха, че управляващата партия загуби Анкара и също така бе победена в Истанбул в един от най-тежките им неуспехи след десетилетие и половина във властта. \r\n\"Днес ще представим случая си в провинциалния клон на Върховния изборен съвет, за да се преброят всички гласове от всички (истанбулски) райони\", заяви вицепрезидентът на ПСР Али Ихсан Явуз. \r\nИзбирателните власти вече провеждат повторно преброяване в десетки области в Анкара и Истанбул, където показателите показват, че опозиционният кандидат  Екрем Имамоглу просто победил на ръба бившия премиери кандидат за кмет от ПСР Бинали Йълдъръм. \r\n*** В неделя сраженията южно от столицата на Либия  Триполи се разгоряха с нова сила, въпреки  призивите на Световната организация да бъдат спрени поне за два часа, за да се изведат от района им цивилните лица и ранените, информират представители на ООН и на хуманитарните организации, предава  AFP . \r\n\"Няма примирие все още, но ние въпреки това се надяваме да получим положителен отговор от сражаващите се страни“, заявява Жан Алам, говорител на мисията на ООН за Либия. \r\nУсама Али, говорител на службите за спешна помощ предупреждава: „Заради непрекъснатите битки нашите екипи не са в състояние да влязат в зоните на сраженията.   \r\n*** Операцията на Либийската национална армия (ЛНА), предвождана от фелдмаршал Халифа Хафтар в района на столицата Триполи върви по план. Настъплението се осъществява от седем посоки. Това е заявил в неделя официалният представител на ЛНА бригаден генерал Ахмед ал-Мисмари на пресконференция, предавана на живо от телевизия  Sky News Arabia , съобщава  ТАСС  в обобщена информация за събитията до вечерта в неделя. \r\n\"Армията се справи с предприетата от противника контраатака и разгърна настъплението си по седем направления. Нашите подразделения навлязоха в район Халя ел-Фурджан [на 10 км южно от центъра на столицата]\", е казал бригадният генерал на медиите. \r\nПо думите му по-рано през деня в района на международното летище на Триполи (не функционира от 2014 г.) ЛНА е отбила нападение на формирования, лоялни на Правителството на националното съгласие (ПНС) и премиера Фаиз Сарадж: \"ВВС нанесоха удари по позиции на въоръжени групировки в покрайнините на летището, за да поддържат сухопътните войски, които се придвижват по тази ос“, информира ген. Ал-Мисмари и пояснява: „За първи път задействахме бойната авиация против врага в околностите на Триполи \". \r\nКакто твърди военният, боевете в столицата „по същество се водят с бойци на Ал Каида“ (забранена в РФ терористична организация). \"Налице е връзка  между Президентския съвет [изпълнява функции на държавен глава и се ръководи от Сарадж] и \"Мюсюлмански братя \" (ислямистка асоциация, забранена в РФ) и екстремистки групировки.  Знаем за срещите, които се организират с „Ал Каида“ и „братята“ в Катар и Турция, за да се обединят те и да се противопоставят на армията \". \r\nПредставителят на въоръжените сили предупреди медиите да внимават и да не предават „фалшива информация“ за операцията на ЛНА. Той обвини Доха, че разгръща пропагандна кампания, чиято цел е да изкриви реалното положение „в изгода на терористите“. \"Призоваваме либийците да са внимателни и да проявяват бдителност по отношение на онова, което предават враждебните медии“, е казал бригаден генерал Ал-Мисмари на пресконференция, транслирана директно от  Sky News Arabia .   \r\nЗа Общонационална конференция за търсене на политически изход от кризата, която е планирана да се проведе от 14 до 16 април в оазиса Гадамес, той е обявил, че армията подкрепя това събитие: \"Тя си остава наша цел, след освобождението на Триполи. Искам да припомня: операцията в столицата е отделна от политическия процес, нейната цел е борбата с тероризма \". \r\nЗа предислокацията на войските на САЩ  \r\nВ коментар на изявлението на Африканското командване на Въоръжените сили на САЩ за временно преместване на американския контингент от страната, либийският висш военен е казал: \"на либийска територия има 300 военнослужещи на САЩ. Бяхме изненадани от американското присъствие в Триполи \", подчертава той и добавя, че посланиците на чуждите държави \"са на едно място в столицата под защита на американците \". \r\n*** Лекарските бригади и представителите на службите за спешна помощ така и не успяха в неделя да стигнат в обхванатите от военни действия райони в южните покрайнини на Триполи, въпреки призивите на ООН за хуманитарна пауза, за да се евакуират мирните жители и ранените. За това информира либийският  телевизионен канал \"218\" , цитиран от  ТАСС . \r\nПо-рано мисията на Световната организация  в Либия призова воюващите за примирие между 16:00 и 18:00 местно време в южните райони Вади-ер-Рабиа, Ел-Каих, Каср Бен-Гашир и Ел-Азизия. \r\nКакто съобщи и официалният представител на столичната служба за спешна помощ Усама Али, колите с медикаменти  засега не могат да стигнат до тези райони заради непрекъснатите престрелки. По този повод той настойчиво препоръчва на живущите в тях „да не напускат домовете си, да не се приближават до прозорците и да не излизат на улиците \". \r\nОт Либийския Червен полумесец също потвърдиха информацията, че нито една от двете сражаващи се страни не е отговорила на призивите за хуманитарна пауза.   \r\nСпоред данните на Министерството на здравето жертвите в Триполи вече са 21 човека, сред тях има един лекар и две жени. Ранени са 27 либийци.   \r\n***  Ръководителят на Министерството за вътрешна сигурност на САЩ Кирстен Нилсен напусна своя пост, съобщава  ТАСС , като информира, че новината е обявил в неделя в социалната мрежа Туитър президентът Доналд Тръмп.  Той пише: „ръководителят на Министерството за вътрешна сигурност Кирстен Нилсен напуска поста си. Аз искам да й благодаря за службата“. \r\nВременно изпълняващ длъжността е назначен началникът на Службата за имиграционен и митнически контрол в САЩ Кевин Макелинън. За него президентът е написал: „Уверен съм, че Кевин ще се справи отлично с тази длъжност!\". \r\nПо данни от информационния портал Axios, президентът бил недоволен от Нилсен заради липсата на ясна позиция от нейна страна по миграционния въпрос, в частност за строителството на стена по границата с Мексико и депортацията на нелегалните мигранти. Самият Тръмп не посочва причината за тази кадрова смяна.   \r\nСамият той на 15 февруари подписа декларация за въвеждане на извънреден режим на южната американска граница. Това ще му позволи да получи общо осем млрд щатски долара. Средствата ще отидат за изграждане или ремонт на съществуващите ограждения на протежение от 376,5 км. Според администрацията в Белия дом това ще помогне на властите да пресекат нелегалната имиграция и контрабандата на наркотици.   \r\n*** В неделя Русия блокира изявлението на Съвета за сигурност (СС) на ООН за Либия, което призовава силите, лоялни на либийския военен командир Халифа Хафтар, да спрат настъплението си към Триполи, предава  AFP , като се позовава на дипломати. \r\nМосква настоява всички сили в Либия да прекратят да се сражават, но промяната, която Кремъл предлага, среща съпротивата на САЩ, както твърдят дипломати от СС на ООН.  След закрито заседание в петък, СС е призовал само провъзгласилия се главнокомандващ Либийската национална армия (ЛНА) Халифа Хафтар да „спре военните си действия“. \r\nВеликобритания е предложила по-формален текст да бъде одобрен от 15-члениня състав, предложението е било отхвърлено от Русия. Всички изявления на СС се приемат с консенсус.   \r\nВ текста, чиято чернова кореспондентите на AFP са видели, се призовава Хафтар да спре действията и има обръщение към всички сили за деескалация.Проектът на текста призовава също така „всички, които подкопават мира и сигурността на Либия да се държат под контрол“, и се подновява подкрепата за национална конференция, която да се проведе през април по въпроса за организирането и провеждането на избори в страната.Русия е ключов поддръжник на Хафтар заедно с Египет и Обединените арабски емирства.  \r\nПредприетата офанзива надига страхове за завръщане на войната в Либия и поставя въпроса за започване на подготовка за избори и за конференцията от 14 до 16 април. \r\n*** Пакистанският външен министър Шах Мехмуд Куреши в неделя е заявил, че правителството му разполага с надеждна информация от разузнаването за планирана от Индия военна агресия през април, предава  AFP .  \r\nИндия реагира, като обвини Куреши в насаждане на „военна истерия“.  \r\nОтношенията между двете ядрени съседни държави се влошиха след самоубийствен бомбен атентат в индийската провинция Кашмир през февруари. Тогава загинаха 40  души от индийските служби за сигурност. По-късно отговорността за атентата пое военизирана групировка, базирана в Пакистан. Пакистан отречи да е имал някаква роля в атаката, а премиерът Имран Хан предложи сътрудничество в разследване на случая  \r\nПред репортери в южния град Мултан, Куреши е заявил, че посланиците в Исламабад на държави, постоянни членове на СС на ООН, са информирали за „плана“ преди два дни.   \r\n\"Разполагаме с информация от достоверни разузнавателни източници, че Индия е разработила нова схема, в ход е планирането й и според нашата информация събитието трябва да се проведе между 16 и 20 април“  \r\nТой е заявил категорично също така, че \"Казвам това със съответната отговорност, аз съм на отговорна позиция. Зная, че всяка дума, която кажа, ще се превърне във водещо заглавие в международната преса“ . \r\nТой е казал, че планираната агресия има за цел „да засили дипломатическия натиск срещу Пакистан“.   \r\nГоворителят на индийското външнополитическо ведомство Равеш Кумар е поствал в ТУитър изявление, според което коментарите на Куреши са „безотговорни и абсурдно нелогични“ . \r\n*** Турските власти в неделя разкритикуваха остро премиера Бенямин Нетаняху за анексиране на еврейските селища в окупирания Западен бряг, ако бъде преизбран, предава  Anadolu Agency .  \r\n“Ето още един пример как Нетаняху използва изборните политики, за да оправдае окупацията и подкопае разрешаването на проблема по правилото за две държави,” е написал в Туитър президентският говорител Ибрахим Калин, който задава и въпросите „Ако бъде преизбран, това какво ще бъде – „триумф на демокрацията“ или окупация? Ще реагират ли западните демокрации или ще въздъхнат с облекчение?” и добавя: „Срам за всички тях!“  \r\nНетаняху обеща да анексира окупирания Западен бряг, ако спечели изборите на 9 април. В интервю за израелската телевизия той заяви: „Ще наложим суверенитет над селищата в Юдея и Самария [Западен бряг].\"  \r\nСъщо в Туитър външният министър на Турция Мевлют Чавушоглу обяви, че Западният бряг е „палестинска територия, окупирана от Израел в нарушение на международното право.” И добавя: „Безотговорното заявление на Нетаняху търси гласоподаватели точно преди общите избори и то не може да промени този факт“  \r\nПриблизително 650,000 еврейски заселници живеят в момента в повече от 100 селища в окупираната от Израел територия на Западния бряг и в Източен Йерусалим.    \r\nСпоред международното право Западният бряг и Йерусалим са „окупирани територии“, а всички застроени селища са незаконни.   \r\nПалестинците на свой ред претендират както за тези територии, така и за Ивицата Газа, където да основат бъдещата Палестинска държава.", "date": "2019.04.08", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/04/08/2643926/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Вашингтон няма да участва през април в церемонията, с която ще се отбележи 70-годишнината от създаването на военно-морские сили на Китай и няма да изпрати свои плавателни съдове, пише вестник  The Daily Express .  \r\nСъщото време Япония и Южна Корея се очаква да изпратят свои военноморски плавателни съдове и висши представители на властите в Токио и Сеул. На 22 април, когато ще бъде военноморският парад  посолството на САЩ ще изпрати своето аташе по отбраната да присъства. Говорителят на Пентагона лейт.полк. Дейв Ийстбърн заяви по този повод: “Правителството на САЩ се стреми към двустранни отношения, които да се ориентират и концентрират към намаляване на рисковете.” \r\nВ интервю за Тhe Japan Times той допълва: “ВМС на САЩ ще продължат да преследват совята основна цел за конструктивизъм в намаляване на риска“.  \r\nГоворителят на Пентагона е обяснил какво означава това: продължителен ангажимент с китайските ВМС, „създаване на диалог военни-с-военни като работните групи по Военноморското консултативно споразумение и дискусии по правилата за поведение.” \r\nРешението на САЩ да избегне ключовата годишнина е „без съмнение знак за по-твърди политики по отношение на Китай“ от администрацията на Тръмп, според Джан Баохуей, директор на Центъра за Азиатско-тихоокеански изследвания към университета Линнан в Хонконг. \r\nМинистърът на отбраната на КНР миналата седмица обяви, че над 60 нации ще изпратят делегации за големия парад на 22 април, а в церемонията ще участват кораби от няколко нации включително Филипините, Южна Корея и Япония. \r\n***  Великобритания ще има най-суровите интернет закони в света, обявиха министрите в неделя, след като правителството подкрепи кампанията на Тhe Daily Telegraph за задължение да се защитят децата онлайн, пише във водещи текст  The Daily Telegraph  .  \r\nКултурният министър Джеръми Райт и вътрешният министър Сажид Джавид обявиха публично совята Бяла книга, съдържаща планове относно задълженията на държавата и създаването на нов независим регулатор в тази област.  \r\nДжеръми Райт заяви, че реформите са „най-добрият начин да се създадат ясни, конкретни отговорности за спиране на съдържание или онлайн активности, които са вредни \". Като очерта работата по документа, той посочи приноса на своето ведомство в деветмесечната кампания на медията.   \r\n***  Тереза Мей е подложена на силен натиск от кабинета заради перспективата да получи голяма отсрочка  за излизането на Великобритания от ЕС, пише  The Guardian , като пояснява, че се увеличават и очакванията от междупартийните разговори за компромисен план, макар че до този момент няма нищо конкретно. \r\nВ навечерието на решаващата лидерска среща в ЕС, премиерът е притиснат от поредица от различни опции, които може да доведат до разцепление в Консервативната партия и до шумен срив на самия кабинет.   \r\nЕдинственият отговор на Мей в неделя е видео, в което тя призовава за компромис в разрешаването на проблема, в него обаче няма никакви нови подробности около самия Брекзит.   \r\nВ неделя ключов съюзник на френския президент Еманюел Макрон заяви, че подобен план „за гъвкаво напрежение“ трябва да се замени с продължителна отсрочка, така че Обединеното кралство да може наистина да посочи какво точно иска“. При подобна ситуация то например не трябва да има право да се произнася за следващия бюджет на ЕС.", "date": "2019.04.08", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/04/08/2643927/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nНад по-голямата част от страната облачността ще бъде значителна и на места в Източна България ще има превалявания. Минимални температури между 5° и 10°. След временно разкъсване и намаление на облачността от югозапад тя ще започне отново да се увеличава. Ще започнат и валежи, които до вечерта ще обхванат почти цялата страна и ще продължат и през нощта срещу вторник. На места, главно в Южна България, те ще са интензивни и с гръмотевици. Ще духа до умерен вятър от изток-югоизток. Максимални температури между 15° и 20. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n-\tВсички автомагистрали;  \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n-\tпът I-1 Благоевград-ГКПП „Кулата“; \r\n-\tпът I-4 п. в. „Коритна“-Велико Търново-Шумен; \r\n-\tпът I-5 Русе-Велико Търново; \r\n-\tпът I-8 ГКПП „Калотина“-София; \r\n-\tпът I-9 Варна-Бургас; \r\n-\tпът II-18 Околовръстен път София; \r\n-\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас. Срок до 31.07.2019 г. \r\nДвижението от км 18+530 до км 23+330 в посока Бургас е ограничено поради ремонтно – възстановителни дейности на виадукт при км 20+840. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София. \r\n- За последния почивен или празничен ден се обособяват две ленти в посока София и една в посока Бургас. Срок до 30.06.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n-\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n-\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n-\tПредвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост.  \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. \r\nПри благоприятни атмосферни условия ограничението се въвежда в участъка от км 14+210 до км 22+620 поради извършване на ремонтни дейности на асфалтовата настилка от км 16+530 до км 20+620. Срок до 15.12.2019 г. \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок 15.12.2019 г.  \r\nВъвежда се реверсивно движение в лявото платно посока София от км 33+960 до км 40+310. Движението в дясното платно посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920 като се обособяват две ленти в посока София и една лента в посока Варна. Срок до 12:00 часа на 08.04.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 15.04.2019 г.; \r\nАМ „Струма“: няма ограничения. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т.; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 29.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nОбласт Шумен: \r\nДвижението в участъка на АМ „Хемус“ до разклона за с. Нови Пазар от км 130+400 до км 146+770 се осъществява в една лента поради облицоване на канавки и частични ремонтни дейности на асфалтовата настилка. Срок до 08.04.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.04.2019 г. \r\nОбласт Сливен: \r\nДвижението в района на с. Калояново от км 102+000 до км 105+000 се извършва с повишено внимание поради полагане на хоризонтална маркировка. Участъкът е сигнализиран с пътни знаци. Срок до 15.04.2019г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в участъка Искра - Венец от км 433+500 до км 400+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъка се регулира от пътни знаци. Срок до 12.04.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 22.04.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 30.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 08.04.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 от км 88+112 до км 89+598 в участъка „Средец-Бургас” в урбанизираната територия на гр Бургас (от кръстовище с ул. „Александър „Коджакафалията” до кръстовище с път 7909) съгласно  Заповед № РД-11-45/01.04.2019 г.извършват се ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок до 17.04.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г. \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание поради ремонтни дейности на асфалтовата настилка. Срок до 12.04.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.04.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.04.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 30.04.2019 г.; \r\nПът III-107: Движението по път III-107 Кочериново – Рила в гр. Кочериново от км 2+680 до км 2+700 се осъществява с повишено внимание и съобразена скорост поради извършване на аварийно възстановителни ремонтни дейности. Движението се осъществява двупосочно в свободната лента за движение. Сигнализирано е с пътни знаци. Срок до 15.04.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 30.04.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-301: Движението по път III-301 Летница – Александрово от км 26+620 до км 27+285 се осъществява в една лента поради изграждане на стационарна контролна единица на електронна система за събиране такси за ползване на РПМ. Срок до 29.03.2019 г. \r\nПът III-357: Движението по път III-357 Орешак – Дебнево в участъка от Драшкова поляна до Гумощник от км 10+000 до км 14+949 се извършва с повишено внимание поради почистване банкети и окопи. Водачите да се движат със съобразена скорост. Срок до 25.04.2019 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г. \r\nРемонтни дейности:  \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г.; \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка.  Движението е ограничено до 40 км/ч. Срок до 31.05.2019 г. \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г.  \r\nПът IІІ-102: Движението по път IІІ-102 с. Белимел – с. Горно Церовене на км 62+250 се осъществява в една лента с повишено внимание поради ремонтни дейности на асфалтовата настилка. Движението се регулира от сигналисти. Срок до 09.04.2019 год. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности:  \r\nПът III-6041: Движението по път III-6041 /III-604/ – Кондофрей от км 0+000 до км 4+000 се осъществява една лента поради машинно оформяне на земни окопи. Движението се регулира с пътни знаци. Срок до 08.04.2019 г. \r\nПът III-6372: Движението по път III-6372 /III-637/ Вукан – Стайчовци – Пали лула от км 7+000 до км 10+000 се осъществява една лента поради машинно подравняване на банкети. Движението се регулира с пътни знаци. Срок до 08.04.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма ограничения. \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nДвижението по път ІІ-21 Русе – Силистра в участъка от началото на Област Силистра до края на пътя при разклон за с. Калипетрово от км 33+200 до км 115+432 се осъществява в една лента с повишено внимание на определени участъци поради полагане на хоризонтална маркировка. Движението се регулира с пътни знаци и конуси. Срок до 08.04.2019 г. \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-205: Движението по път ІІІ-205 Исперих – Стефан Караджа в района на с. Стефан Караджа от км 58+857 до км 59+969 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-207: Движението по път ІІІ-207 Тервел – Алеково – Алфатар в участъка с. Алеково – гр. Алфатар от км 68+930 до км 80+107 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-216: Движението по път ІІІ-216 Ситово – Добротица – Дулово в участъка с. Добротица – с. Поройно от км 10+770 до км 27+460 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 10.04.2019 г. \r\nПът ІІІ-218: Движението по път ІІІ-218 Иширково – Брадвари – Дулово в участъка с. Иширково – с. Водно от км 10+185 до км 28+100 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 10.04.2019 г. \r\nПът ІІІ-235: Движението по път ІІІ-235 Окорш – Паисиево – Зафирово в участъка с. Паисиево – с. Сокол от км 8+300 до км 34+391 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-2305: Движението по път ІІІ-2305 Зебил – Вълкан в района на с. Зебил от км 11+370 до км 13+000 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-2307: Движението по път ІІІ-2307 Руйно – Правда – Главиница в участъка с. Яребица – с. Калугерене от км 7+500 до км 27+750 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт но ОС /мантинела/. Участъкът е сигнализиран с пътни знаци. Срок на изпълнение до 10.04.2019 г. \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 30.04.2019 г. \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 30.04.2019 г. \r\nПът ІІ–53: Движението по път ІІ–53 от гр. Сливен до с. Крушаре от км 126+000 до км 136+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.04.2019г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.04.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.04.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.04.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок за изпълнение 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-5503: Движението по път III-5503 Златаре – Бояджик от км 15+000 до км 23+000 се осъществява в една лента поради подравняване на пътния банкет. Движението се регулира чрез пътни знаци. Срок до 17.04.2019 г. \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.04.08", "title": "Актуална пътна обстановка"}
{"url": "http://www.focus-news.net/news/2019/04/08/2643925/pregled-na-nyakoi-osnovni-temi-v-ruskiya-pechat-agentsiya-fokus.html", "text": "В Либия политическата ситуация се изостря: командващият националната армия Халифа Хафтар започна настъпление срещу Триполи, столицата, в която е базирано правителството на националното единство, поддържано от световната общност. Настъплението съвпадна с началото на поредния кръг от мирните преговори под егидата на ООН. Представители на Световната организация призоваха да се избегне военния сблъсък, започва руският вестник  „Новая газета“ . ИА „Фокус“ публикува текста без съкращения \r\nРусия не обявява подкрепа за нито една от страните, МВнР официално заяви, че е против военен конфликт. В същото време преди месец в медиите се появи информация за това, че „ЧВК Вагнер“ (руска частна военна компания „Вагнер“, неофициално въоръжено формирование – бел. ред) на Евгений Пригожин доставя за армията на Хафтар артилерия, танкове и боеприпаси.  \r\nЕксперти разказаха  за „Новая газета“ за разположението на силите в този политически конфликт и за това каква е ползата за собствениците на ЧВК „Вагнер“ от сътрудничеството им с Хафтар.  , арабист, ръководител на научно-изследователския институт „Диалог на цивилизациите“: „ Либия винаги е била разделена на три части, а сега както никога досега разделението се усеща силно, но то вече е на две части и половина: на изток (Бенгази и Тобрук), северозапад (Триполи) и юг, където поне засега изобщо не е ясно какво се случва. Противопоставянето изглежда така: от една страна е Триполи, т.е. правителството на националното единство, а от другата са Бенгази и Тобрук, където се намира националният парламент и националната армия под ръководството на фелдмаршал Халифа Хафтар. \r\nЦелият въпрос се заключава в следното: ще се договорят ли или ще воюват до победа? Ако се проследят събитията от януари и февруари, между двете страни се наблюдава известно равенство. Самият Хафтар беше готов да преговаря. Планираше се някаква общонационална конференция, където по идея на страните, трябваше да се постигне консенсус, но в един момент Хафтар се почувства силен. Армията му наистина е добре организирана, съвсем нелошо въоръжена, в това число и с руско оръжие. Той притежава боен опит, удържа няколко важни победи над терористите и екстремистите. И преди две седмици усети, че е настъпило време да завземе Триполи с щурм и да не се договаря с Фаиз Сарадж. \r\nХафтар до такава степен е уверен в себе си, че хората му вече предупредиха местните жители да не се боят от нищо, да си седят по домовете, а той просто ще се разправи с противниците. \r\nАко се съди по новините, той вече се бие край летището, т.е. фактически е влязъл в Триполи. Кой ще му се съпротивлява? Да, там има сили, верни на правителството (на Сарадж), но има и неформални военни подразделения. Еко хората се разбягат (в т. ч. и отделните групировки, които се определят като радикални, екстремистки – бел. „Новая газета“), то естествено Хафтар ще превземе града. Изглежда, че към днешна дата позициите на фелдмаршала са съвсем стабилни. \r\nРусия, естествено, в този конфликт подкрепя Хафтар. Въпреки 20-те години, които е прекарал в Америка, той знае руски, има прекрасни връзки, добри отношения лично с Шойгу, можем да му дадем оръжие, включително и комплекси С-300. Що се отнася до Сарадж,  той е по-близък с Европа и САЩ.Тук обаче има следният момент: Русия непрекъснато изтъква необходимостта от преговори. Позицията на Москва е „прохафтарова“, но и двойствена същевременно. Защото ако Хафтар внезапно изгуби (това е Либия, където всичко е възможно), то за Русия ще възникнат проблеми. Крайно ясно мнение Москва няма да обявява, ако, разбира се, в скоро време Хафтар не завладее всичко.   \r\nНо дори и да се самоназначи на какъвто си иска пост (било той президент, премиер или прокурор), Либия е ясно разделена на три части и той е длъжен това да разбере. Първата — Триполи, втората — Бенгази, Тобрук, третата — на юг. А югът - това е Сахара. Кой само не може да се открие там. … На Хафтар ще му се наложи да носи отговорност и за тази част на страната, а там е границата и покай нея Чад, Нигер,  където вече е пренаселено с представители на „Ислямска държава“ и остатъци от „Ал Каида“ (забранени в Русия терористични организации). Като победи, ще поеме товара на много големи задължения.   \r\nГеополитическият интерес на Русия е тук — това е демонстрация на флага: „ ние сме не само в Сирия, но още и там“. \r\nОще повече, че и по времето на Кадафи, когато се организираха военни паради, в танковете седяха нашите сержанти и показваха знамето. Погледнете какво се случва в Алжир. Къде отиде на първа визита новият премиер? В Москва. При благоприятно стечение на обстоятелствата – с Алжир отношенията са добри, в Либия на власт идва Хафтар, Русия е и в Сирия, а това вече изглежда достатъчно сериозно. И главното – нефтът. Ако нещата се случат, руският бизнес може да пристигне в Либия, имаме опит да работим с либийците още от 1969 година.“   , партньор в консултантска агенция RusEnergy:“Съвсем възможно е някои руски компании да поработят, а и нещо да заработят, в Либия. Такива големи компании като например «Роснефт» биха могли да разчитат на нефтодобив и излизане на нови пазари.   \r\nДобивът на нефт в Либия се съкрати рязко веднага щом там започнаха неприятностите, но в последно време също не се наблюдава някаква промяна в обемите на добиваните количества, защото основните нефтодобивни находища и терминалите за изпращане на нефта са под контрола на Хафтар, а на тези места, специално, бойни действия не се водят. Но, като цяло, промените в обема на добив на либийски нефт съвсем незначително се забелязват на пазара. И причината е много проста: американският шистов нефт е много лек и на практика изцяло измества от пазара либийския нефт. По качество той е същият. Недостатъци той няма, а и на цената либийските събития изобщо не влияят.  \r\n***  Действащият президент на Венецуела Николас Мадуро обяви, че е готов за диалог с опозицията, започва коментарът на руския вестник „Независимая газета“.   \r\nВъв Венецуела отново се активизират уличните протести на противниците и привържениците на сегашния режим. На фона на продължаващата битка с проблемите в електро и водното снабдяване на страната опозиционният лидер Хуан Гуайдо започна тъй наречената операция „Свобода“, която е насочена към смъкване от власт на неговия опонент, действащият държавен глава Николас Мадуро.   \r\n«Тук сме не за да искаме електричество и вода, необходими в всекидневния живот. Идваме, за да искаме свобода, демокрация бъдеще, образование“, са думите, с които Гуайдо се обръща към привържениците си на един от централните булеварди в Каракас. Тази манифестация е първата многомащабна протестна акция, след като миналата седмица официален Каракас лиши Гуайдо от депутатския му имунитет заради нарушение на Конституцията, както и му забрани да заема държавни длъжности в продължение на 15 години. За операция “Свобода“ Гуайдо се подготвя в течение на няколко седмици, през които пътуваше из страната. \r\nЕдновременно с привържениците на опозицията в събота венецуелските улици се напълниха и със симпатизанти на сега управляващите. Облечени в традиционни яркочервени дрехи, те участваха в демонстрация „против империализма“. «Повече от пет милиона венецуелци от цялата страна са включени в операция по защита на свободата и мира. Хората са на улицата, за да кажат, че улицата принадлежи на народа, не на олигархията“, обяви  Мадуро. Преди това през социалната платформа Twitter той призова последователите си да изпълнят улиците на Каракас с „радост и народен колорит, за да демонстрират антиимпериалистическите настроения на Венецуела“. \r\nНа свой ред лидерът на опозицията твърди, че администрацията на Мадуро е в състояние на объркване и хаос именно заради протестните акции, които заливат страната. „Те са в паника. Президентският дворец „Мирафлорес“  се тресе, защото ние сме на улицата. Докато те контролират четири квартала, ние организирахме протести на 358 места в страната“, обяснява Гуайдо на подкрепящата го тълпа.   \r\nДействащият президент на Венецуела се обърна към правителствата на Мексико, Уругвай, Боливия и 14 държави от Карибската общност (КАРИКОМ) с молба да помогнат «в създаването на условия за диалог, за да успеят венецуелците да постигнат взаимно разбиране“. «С тяхна подкрепа във Венецуела може да започне диалог. Потвърждавам желанието и готовността си да се намери решения чрез преговори за благото на бъдещата държава“, уверява митинга на привържениците си Мадуро.   \r\nСпоред него споменатите страни трябва да помогнат при намирането на разрешение на кризата. По време на първите срещи на международната контактна група по ситуацията във Венецуела, която се проведе в края на февруари в столицата на Уругвай, се предложи четиристепенен механизъм за преговори между действащия режим и опозицията. Първият етап предвижда да се установи пряк контакт между конфликтуващите страни на място, гарантиращо тяхната сигурност. На втория етап идват самите преговори, като тяхната цел е да се потърсят точките на допир, за да се разработят потенциални споразумения. Третият етап е насочен към постигане на компромис, официално потвърждаване на договореностите, постигнати в хода на преговорите. В четвъртия заключителен етап тези договорени действия се реализират под контрола на наблюдатели.   \r\n„Механизмът от Монтевидео (Уругвай, Мексико, КАРИКОМ и Боливия) е най-искрената и строго очертана инициатива от всички, които бяха разработени по венецуелската тема“, написа в Twitter и ръководителят на МВнР на страната Хорхе Ареас.  Между другото Мадуро определи като безплодни опитите на опозицията да се сдобие с власт. „Вярвате ли, че с помощта на тероризма можете да постигнете политическа власт?“, пита той противниците си. – „Никога! Нито с електрически тероризъм, нито с политически тероризъм, нито с наемен тероризъм. Не!» \r\nМежду впрочем в експертните среди съвсем не са склонни да придават голямо значение на готовността на Мадуро за контакти и преговори с противната страна. Преговорите за него са опит да си даде повече време, а така да се опита по някакъв начин кризата да отмине. Според Дмитрий Розентал, заместник директор на Института за Латинска Америка към Руската академия на науките, трябва да се прави разграничение между реториката на Мадуро и истинските му намерения. Експертът се съмнява, че на фона на властовата битка действащият президент е готов да промени позицията си. «От самото начало на кризата Мадуро говори за готовността си да води диалог с опозицията. Така тази стъпка, сама за себе си, не говори за нищо. Друг е въпросът, че нито той, нито опозицията засега не са готови на отстъпки. Но ако нито една от страните не е склонна на компромиси, тогава за какво им е да преговарят?“ , удивлява се експертът. \r\nОт позицията на прагматизма все пак Мадуро трябва да предприеме някакви действия,с поред Розентал. В същото време да се съгласи на предсрочни избори означава да демонстрира совята слабост. «Към Мадуро може да се отнасяме по различни начини. И все пак той в момента е единственият легитимен лидер на чавистите.  Ако реши да отстъпи мястото си на някого другиго, то съвсем допустимо е в чавистката партия претендентите за поста му да влязат в битка помежду си. Това само ще отслаби още повече позициите на управляващите във Венецуела“, допуска експертът. \r\nМеждувременно Гуайдо, като държи сметка на факта, че за смяна на режима се обявяват над 90 на сто от венецуелците, обяви „заключителната фаза“ на операция „Свобода“. Политикът определи и нейната дата – 10 април, като призова привържениците си тогава да излязат на улиците „ да протестират с удвоена сила“. По думите му в скоро време във Венецуела ще се проведе международна конференция по въпроса за преодоляване на социалната и политическата криза. Според руския експерт Дмитрий Розентал протестите от предишните седмици не са постигнали очаквания от Гуайдо ефект на масовост: «Гуайдо ще направи всичко възможно, за да увеличи антиправителствените настроения. Това е много сериозен аргумент за натиск на властта, който освен това има и мощен пропаганден ефект“. \r\n*** Ако САЩ приемат антикартелен закон срещу ОПЕК, тогава Саудитска Арабия ще откаже да използва щатския долар при продажбата на петрол. Защо САЩ са повече от всякога близо до одобряването на този закон, който е създаден преди двадесет години? И какви необратими последствия може да предизвика, коментира руският ежедневник   „Взгляд“ .  \r\nСаудитска Арабия заплашва да изостави долара, когато продава петрола си в отговор на приемането на закона NOPEC (No Oil Producing and Exporting Cartels Act), който дава право на американските съдилища да разглеждат антитръстовите искове срещу страните от ОПЕК в други страни, участващи в картели (срещу Русия включително). Това съобщиха от Reuters, позовавайки се на източници. \r\nВ отговор на NOPEC, Саудитска Арабия също така обмисля продажбата на активи на кралството в САЩ. Саудитска Арабия е инвестирала близо 1 трилион долара в САЩ и притежава американски държавни облигации на стойност около 160 млрд. долара. Рияд също може да откаже от обвързването с американския долар, който се търгува с фиксиран лихвен процент от 1986 г. насам. \r\nС какво е толкова страшен този антикартелен закон, че дори дългогодишен съюзник на САЩ е готов да започне процеса на дедоларизация? \r\nСтрува си да се каже, че този законопроект в една или друга форма е бил обсъждан в САЩ от почти 20 години. Но засега не е приеман. Източник от агенция Reuters заяви, че не смята, че законопроектът NOPEC ще бъде приет сега. Въпреки това, водещият експерт на Фондацията за национална енергийна сигурност, преподавател във Финансовия университет Игор Юшков, смята, че днес шансовете за приемане на такъв законопроект са най-високите през последните двадесет години. И не само защото Доналд Тръмп дойде на власт. \r\n„Дори и да го нямаше Тръмп, Съединените щати щяха да стигнат до този резултат. Няма никакво несъгласие относно приемането на такива закони. Охлаждането на отношенията с близкоизточните монархии започна при Барак Обама. През последната година от президентството му се състоя традиционната среща на американския президент с ръководителите на монархиите от Близкия изток, но самите монарси не дойдоха на тази среща с Обама, но изпратиха свои представители. Ще бъде още по-лошо. Защото САЩ все повече произвеждат и изнасят петрол сами ”, казва Игор Юшков. \r\nИмаше ясна взаимозависимост между Съединените щати и Саудитска Арабия и други производители от Близкия изток, тъй като те бяха склада за петрол за американците, основните доставчици на петрол. Затова Съединените щати им гарантираха защита и политическа лоялност, затваряйки очите си пред много неща в Близкия изток. Сега Съединените щати са станали много по-малко зависими от саудитското земно масло, тъй като сега го извличат сами. „Ако американците могат да се откажат изцяло от петрола от Близкия изток, това ще бъде огромен удар за близкоизточните монархии, от които американците няма да се нуждаят. Напротив, от гледна точка на САЩ, страните производителки на петрол се превръщат в заплаха, защото доставят ресурси на световните конкуренти на Съединените щати, например  Китай ”, твърди Юшков. \r\nСега изваждат законопроекта от шкафа, изтупват  го и след полирането го вземат. Те ще използват вътрешното търговско право като претекст за международни санкции ”, казва Игор Юшков. \r\n\"САЩ са движени от логиката на търговската конкуренция - необходимо е да се премахнат конкурентите от пазара, да се изчистят пазарите за себе си\", казва той. И за да се постигне целта, всички средства са добри. Съединените щати използват своето политическо и икономическо влияние в света, за да притиснат конкурентите си по всякакъв възможен начин, без да обръщат внимание на международните норми на СТО или нещо друго. \r\nСъединените щати вече са наложили тежки санкции на Иран, активно помагат на хаоса във Венецуела и наложиха целенасочени санкции срещу руски проекти, които трябваше да увеличат производството в Руската федерация. Така че, има санкции срещу офшорното производство, разработването на труднодостъпни резерви и има заплахи за руските шистови проекти (засега чуждестранни, но не са далеч  и санкции за местните шистови проекти). \r\n„Ако е лесно да се намери причина за санкции срещу Русия, Иран и Венецуела, то е по-трудно срещу саудитците и другите съюзници. Те търсеха лост за натиск, който можеше да се използва срещу ОПЕК. И както виждаме, и тук има причина за санкции ”, казва Юшков. \r\nОсвен това, според него, приемането на закона не означава, че Съединените щати веднага ще го приложат, те просто могат да го запазят като дамоклев меч над ОПЕК и други страни, да ги накарат да се конкурират помежду си, да показват по-голяма политическа лоялност към САЩ и да им пречат. \r\nАко действа антикартелният закон на САЩ, това ще доведе до сериозни последствия. Интересното е, че американският министър на енергетиката Рик Пери наскоро предупреди, че приемането на NOPEC би могло да стимулира безпрецедентно увеличение на цените на петрола. Това обаче изглежда доста странно, тъй като се очаква, че последствията ще бъдат директно противоположни. \r\n\"Ако американците започнат бързо да прилагат този закон и да сринат ОПЕК +, то това може да доведе до глобални сътресения\", казва Юшков. Ако САЩ заплашат с глоби и санкции членовете на ОПЕК +, ако производството на петрол продължи да бъде регулирано, тогава членовете ще започнат да напускат организацията под заплаха. „Тогава всеки производител на петрол веднага ще започне да произвежда максимума. Това веднага ще доведе до свръхпредлагане на пазара, ще има паника и доста значителен спад на цените, а не растеж. И колко дълго време светът ще остане с тези ниски цени не е ясно. Въпросът е кой ще напусне пазара първо? \r\n*** Москва няма свои фаворити в Либия по думите на руския външен министър Сергей Лавров, цитиран от руският вестник  “Комерсантъ“ . \r\nРусия никога не се е опитвала да заложи на някаква конкретна сила в Либия, заяви външният министър Сергей Лавров в края на преговорите в Кайро с египетския си колега. Настъплението на командира на Либийската национална армия (ЛНА), фелдмаршал Халифа Хафтар, към Триполи, което започна на 4 април, значително измести акцента на посещението на руския министър в Египет. \r\nОбсъждането на ситуацията в Либия бе неизбежно в програмата на руския министър по време на посещението му в Кайро. Въпреки това, дневният ред на отношенията между страните е толкова обширен, че тази тема може да стане само една от многото. Но на пресконференцията мнозинството се интересуваше само от два въпроса - кога Москва ще възстанови  чартърните полети до египетските курорти и позицията на двамата министри относно положението в Либия. Оказа се, че няма нищо ново за чартърите - отново  думи, че страните работят за решаване на въпроси, свързани с безопасността на полетите и определянето на конкретни срокове, новините от Либия за нападението срещу Триполи изискват по-конкретни формулировки \r\n„Ние сме в контакт с всички либийски политически сили и им изпращаме същите сигнали. Никога сме се опитвали, както се говори, да залагаме на някого. Убеден съм, че това е начинът, по който трябва да се действа в настоящия случай ”, каза Сергей Лавров. \r\nСлед падането на режима на Муамар Кадафи, Либия беше разделена на части. Западът се опитва да държи под своя контрол намиращото се в Триполи международно признато правителство на националното съгласие (ПНС)  под ръководството на Фаез Сарадж. На изток  властта принадлежи на фелдмаршал Халифа Хафтар. На негова  територия функционират „парламент‘ и временно правителство в Тобрук“. В средата на април в Либия трябва да започне национална конференция под егидата на ООН, където трябва да се изработи решение за принципите на урегулиране в тази страна. Нападението на фелдмаршал Хафтар към Триполи обаче постави заплахата на конференцията. Въпреки молбите на генералния секретар на ООН Антонио Гутериш и неговия специален пратеник за Либия Хасан Саламе, които по това време бяха в Либия, Халифа Хафтар отказа да спре настъплението. \r\nС други думи, позицията на международната общност за Либия е една. Всички се застъпват за търсене на компромиси и подкрепят плана на ООН за разрешаване на конфликта. Въпреки това, симпатиите все пак са различни. \r\nЕгипет, Обединените арабски емирства и Саудитска Арабия тайно подкрепят фелдмаршал Хафтар, а не правителството на Сарадж, което те свързват с Мюсюлманското братство, признато за терористично движение. \r\nКатар и Турция, напротив, са по-близо до Триполи и Мисрата, чиито сили идват на помощ на Сарадж. Тук на пресконференция със Сергей Лавров египетският министър подчерта, че ЛНА е важен елемент за осигуряване на стабилност и сигурност в Либия. В същото време той побърза да подчертае, че Кайро призовава всички страни в конфликта да проявят сдържаност. \r\nКонфликтът между ОАЕ, Египет, Саудитска Арабия и Катар има значително въздействие върху положението в Либия. Западните страни също са на страната на различни сили. \r\nФранция е свързана с Халифа Хафтар, а Великобритания го обвинява за  подкрепа на ислямистите. \r\nВъпреки че не всички експерти, с които говори \"Коммерсантъ\", са съгласни симпатиите на Лондон са към Триполи. „Италия е по-вероятно застане като другите западни страни на страната на Сарадж, а Съединените щати и Обединеното кралство не подкрепят никого. Макар да се противопоставят на Хафтар да вземе Триполи, те не го отписват ”, заяви изданието експертът Кирил Семьонов. Той припомни, че по време на боевете в Бенгази през 2015-2016 британските специални сили бяха на страната на Хафтар. \r\nСега Западът се опитва да въвлече в този спор и Русия. Публикациите за руската военна помощ за силите на Хафтар, по-специално прехвърлянето на наемници на частната военна компания „Вагнер“ в Либия, постоянно се появяват в западните медии, най-вече в британските медии. Въпреки това, Халифа Хафтар е чест гост в Москва. Русия обаче категорично подчертава, че поддържа контакти с различни сили - Бенгази, Триполи и Мисрата. По-специално, следващата седмица значителна бизнес делегация от Либия трябва да пристигне в Москва, за да участва в изложението \"Арабия Експо\" и на заседанието на Руско-арабския бизнес съвет, и се предполага, че ще има няколко министри от правителството на Сарадж. И като цяло, както многократно е казвал \"Коммерсантъ\", позовавайки се на различни източници в Москва, Русия се интересува от баланса на различните политически сили в Либия. Но най-важното е те да се разберат помежду си, а в Москва ще приемат всеки резултат. \r\n\"Ние се застъпваме, че не трябва да има опити за едностранни обвинения“, каза Сергей Лавров по време на пресконференция в Кайро, намеквайки за продължаващите обвинения по адрес на Русия в подкрепа на Халифа Хафтар. \r\nТой обаче припомня, че \"причината за кризата е това, което членовете на НАТО направиха на тази страна през 2011 г.\" \r\n\"Оттогава тя се превърна в разрушена държава, да я наречем  „черна дупка“, през която терористите отиват на юг, а нелегалните мигранти на север\", каза Сергей Лавров. \r\nНо въпреки желанието да се поддържа неутралитет, руският министър бе обезпокоен от новината за използването на бойни самолети срещу силите на Хафтар. В събота Фаез Сарадж даде одобрение за това, за да „защити цивилните”. Според Москва, участието на авиацията в конфликта допълнително ще изостри положението. Сергей Лавров не назова ничии имена, но в същото време подчерта, че онези, които влияят на силите, които възнамеряват да използват авиацията, трябва да предотвратяват подобна ескалация и всички трябва да призоват либийците да спрат всякакви нападателни, военни действия и да седнат на масата за преговори. \r\nВ събота стана известно също, че Халифа Хафтар в телефонен разговор със заместник-министъра на външните работи на Русия Михаил Богданов сподели информация за действията на ЛНА в борбата срещу терористите. От своя страна Михаил Богданов потвърди позицията на Русия в подкрепа на политическите методи за решаване на всички спорни въпроси в Либия.", "date": "2019.04.08", "title": "Преглед на някои основни теми в руския печат (Агенция „Фокус“)"}
{"url": "http://www.focus-news.net/news/2019/04/08/2643928/sport-krayno-vreme-e-da-izlezem-ot-letargiyata-nedovolen-e-trenyorat-na-napoli-karlo-ancheloti.html", "text": "Треньорът на Наполи Карло Анчелоти не остана доволен от равенството с Дженоа. Късно в неделя в 31 кръг от италианската Серия А Наполи и Дженоа завършиха срещата си при резултат 1:1.   \r\nПред медиите Анчелоти говори и за предстоящия тежък мач с Арсенал на 1/4-финалите в Лига Европа: \"Не смятам, че играчите бяха разсеяни, защото въобще не сме говорили за мача с Арсенал. Не очаквахме такава съпротива и от Дженоа.Защитавахме се лошо в този мач. Не успяхме да контролираме развитието на двубоя и позволихме на съперника да прави опасни контраатаки.Надявам се този двубой да ни събуди, защото с подобна игра в Лондон ще имаме много проблеми. Сега имаме четири дни за да се върнем към основните неща, които грешим\", заяви Анчелоти.", "date": "2019.04.08", "title": "Спорт: Крайно време е да излезем от летаргията, недоволен е треньорът на Наполи Карло Анчелоти"}
{"url": "http://www.focus-news.net/news/2019/04/08/2643929/predstoyashti-sabitiya-v-stranata-za-8-april-agentsiya-fokus.html", "text": "*** \r\nОт 13.00 часа на „Дондуков“ 2 президентът Румен Радев свиква заседание на Консултативния съвет за национална сигурност на тема: „Резултати от противодействието на корупцията по високите етажи на властта. Необходимост от мерки“.  \r\n*** \r\nВ 10.00 часа ще се проведе среща на ИК „Лозенец“ с премиера на България Бойко Борисов относно казуса „Златен Век“.  \r\n*** \r\nОт 10.00 часа в пресклуба на БТА ще се състои пресконференция за приноса на българските роми за развитието на демокрацията в България.  \r\n*** \r\nОт 11.00 в пресклуба на БТА Асоциацията на автомобилните производители и техните оторизирани представители в България и „Експо Тим“ ще дадат пресконференция за „Мото ЕХРО 2019“. \r\n*** \r\nОт 12.00 часа в сградата на Столична община, в зала 1, кметът на София Йорданка Фандъкова ще представи Програма „Културно наследство“.  \r\n*** \r\nОт 12.00 часа в пресклуба на БТА Мод де Бор-Букио ще представи предварителни наблюдения и оценка на мащабите на продажбата и експлоатацията на деца в страната, както и на първопричините и основните предизвикателства в борбата срещу тези проблеми, пред които е изправена България.  \r\n*** \r\nВ 12.00 часа в Преклуб „България“ (Национален стадион „Васил Левски“) ще се състои пресконференция, на която Спешъл Олимпикс България ще обяви началото на Регионалните игри по футбол и народна топка в страната'2019. \r\n*** \r\nОт 13.00 часа трети състав на Комисията за защита от дискриминация ще проведе заседание по преписка, образувана по  жалба служител на МВР, който е и студент задочник в Академия на МВР.  \r\n*** \r\nОт 13.30 часа в Национален дворец на децата в зала 1 ще се проведе среща на 30 роми-учители от цялата страна с министъра на образованието и науката г-н Красимир Вълчев, зам.-министър Д. Сачева и други представители на МОН по актуалните въпроси на българското училище.  \r\n*** \r\nОт 14.00 часа в сградата на НКЖИ, в присъствието на инж. Галина Василева – директор на Дирекция КПП, МТИТС, инж. Красимир Папукчийски – генерален директор на ДП НКЖИ и инж. Мария Чакърова – директор дирекция „Стратегическо развитие и инвестиционни проекти“ ще бъде подписан договорът за контрол, управление и строителен надзор на железопътен участък Костенец – Септември.  \r\n*** \r\nВ 14.30 часа Движение България на гражданите ще внесе в Централната избирателна комисия необходимите документи за регистрация на партията за участие  в изборите за Европейски парламент на 26 май 2019 г. \r\n*** \r\nОт 15.00 часа трети състав на Комисията за защита от дискриминация ще проведе заседание по преписка, образувана по  жалба на А.Б. срещу служителка на търговска дружество, извършващо дейност в магазин „New Yorker“ в София.  \r\n*** \r\nОт 16.00 часа на бул. „Княгиня Мария Луиза“ 2 (източното пространство между ЦУМ и Министерски Съвет) ще се състои пресконференция, на която ще бъде представена Fashion Week Bulgaria: Програма 2019, участници, екип, за въпроси и отговори какво се случва в модния сектор на България. \r\n*** \r\nОт 18.00 ч. в книжен център „Гринуич“ (ул. „Витоша” 37) ще се проведе обществен разговор „Фашизмът не е мнение, фашизмът е престъпление“ и премиера на книгата на Велислава Дърева – „Атентатът`1925. Денят, в който се отвориха портите Адови”.  \r\n*** \r\nОт 18.00 часа в мраморното фоайе на Столична библиотека ще бъде представен новият роман на Жени Тачева „Крадлата със синя кръв“.  \r\n*** \r\nОт 18.00 ч. в зала „България“ ще бъде открита ретроспективната изложба \"Музика в обектива\" на фотографа Василка Балевска.  \r\n*** \r\nОт 18.30 часа в Нова конферентна зала (Огледалната зала) на СУ „Св. Климент Охридски“ ще бъде представена книгата „Спомени“ на проф. Петко Венедиков.  \r\n*** \r\nОт 10.00 часа в ЮЗУ „Неофит Рилски“ – Благоевград, Заседателна зала 114, ще се проведе лекция от цикъла MASTЕRCLASS WORK 4.0 с участието на президента на КНСБ – Пламен Димитров, образователният министър Красимир Вълчев и социалният министър Бисер Петков.   \r\n*** \r\nОт 09.30 часа в Окръжния съд в започва делото срещу Курт М. и Робърт П. за огромното количество задържани прекурсори.  \r\n*** \r\nОт 10.00 часа в клуба на ПП ГЕРБ на ул. „Г. Бенковски” №1 народният представител от Парламентарната група на ГЕРБ Емилия Милкова ще има приемен ден във Варна. Тя ще отговаря на въпроси на варненци в морската столица.  \r\n*** \r\nОт 11.00 часа в Щаба на ВМС командирът на Военноморските сили контраадмирал Митко Петев ще даде пресконференция за кампанията „Бъди войник“.  \r\n***  \r\nОт  19.00 часа в Клуб 7 ще се проведе среща с психотерапевта Адриан Аврамов на тема „Хейтърство“.  \r\n*** \r\nОт 10.30 часа до 12.00 часа в Конферентния център на Областна администрация Видин ще се проведе кръгла маса на тема \"Видин - мост за етнокултурно единение\", посветена на Международния ден на ромите.  \r\n*** \r\nОт 11.00 часа на терена между ж.к. „Сениче“ и квартал „Кулата“ ще бъде извършена церемония „Първа копка“ на завод за информационни кабели и електронни компоненти на немската компания MD ELEKTRONIK.  \r\n*** \r\nОт 09.00 часа в ОУ „Иван Вазов“ в рамките на  Маратон на четенето 2019 ще бъде представен  автора Ани Шани и нейните детски книги „Горски приказки“, „Посрещане на пролетта“ и „Приятели“. \r\n***  \r\nОт 11.00 часа ще бъде открита обновената сграда на първото килийно училище в Горна Оряховица, което се намира в двора на църквата \"Св. Георги\". \r\n***  \r\nОт 16.00 часа в Младежки дом Младежкият дом и Унгарският културен  институт „Балаши“ ще представят изложбата „Готови за приключение“ (автомобилно рали Будапеща-Константинопол, 1912 г.). \r\n*** \r\nОт 10.30 часа в Младежкия център в зала 3 ще се състои неформално обучение на тема „Исторически поглед към събитията, свързани с отбелязването на 8 април – Международния ден на ромите“.  \r\n*** \r\nОт 14.00 часа в зала „Добрич“ ще се състои пресконференция на доц. Сабин Леви. \r\n*** \r\nОт 14.30 часа на Паметника на Васил Левски ще бъдат поднесени цветя.  \r\n*** \r\nОт 16.00 часа в Народно читалище „Романо дром – 2002 г.“ ще се състои концерт на любителски състави читалището. \r\n*** \r\nОт 17.00 часа в Дом-паметник „Йордан Йовков“ ще бъдат наградени победителите от конкурс за историческо есе на тема „140 години от приемането на Търновската конституция“. \r\n*** \r\nОт 17.30 часа в Художествена галерия-Добрич ще бъде открита пътуваща юбилейна изложба на Българска асоциация на независимите художници и аниматори „Пройко Пройков“. \r\n*** \r\nОт 18.00 часа в Драматичния театър „Драгомир Асенов” ще започне концерт, посветен на Международния ден на ромите. \r\n*** \r\nОт 12.30 часа в пресклуба на БТА ще се състои пресконференция на Сдружение „Артилерия – генерал Владимир Вазов“.  \r\n*** \r\nОт 09.00 часа ще се проведе извънредна сесия на Общинския съвет за отчет на разходите на Фондация Пловдив 2019.   \r\n*** \r\nОт 09.00 часа, 2 зала, Окръжният съд ще гледа делото срещу бившия началник на Охранителна полиция на Трето РУ Стоян Павлов,обвинен в подкуп при телефонни измами. \r\n*** \r\nОт 10.00 часа, в 10 зала, Окръжният съд ще гледа делото срещу бившия управител на „Комплексен онкологичен център – Пловдив“ д-р Красимир Вальов. Той е обвинен за безстопанственост в особено големи размери при закупуването на компютърен томограф за центъра, определяйки прогнозна цена от 950 000 лв.  \r\n*** \r\nОт 10.30 ч., зала №1 на Апелативен съд Пловдив ще се гледа делото, образувано по протест на Окръжна прокуратура – Пазарджик и Министерството на финансите срещу решение на Окръжен съд – Пазарджик, с което адвокат Н. В. /51 г./ е признат за невинен по обвинение за укриване и неплащане на данъци в особено големи размери 909 812,43  лева.  \r\n*** \r\nОт 13.30ч., зала №1 на Апелативен съд ще се гледа делото срещу  С. П. /на 28г/ от Украйна, работещ като шофьор в Латвия, който на  28.05.2018 г., на автомагистрала „Тракия“, км.123, област Пловдив, при управляване на моторно превозно средство - товарен автомобил е причинил смъртта на И. М. и бременната му съпруга С. К., като деянието е извършено след употреба на наркотични вещества. Пловдивският окръжен съд го е осъдил на 9 години лишаване от свобода и го е лишил от право да управлява МПС за срок от 10 години.  \r\n*** \r\nОт 12.00 часа в залата на Женско дружество „Екатерина Каравелова” ще се състои кръгла маса по проект „Подобряване мобилността на работещи и безработни”. \r\n*** \r\nОт 09.30 часа до 16.30 часа в офиса на ПП ГЕРБ на ул. „Цар Освободител“ № 17 общинските съветници Тодор Начев и Керанка Стамова ще проведат приемни за граждани.  \r\n*** \r\nОт 16.00 часа до 18.00 часа в офиса на ПП ГЕРБ на бул. „България“ 14 общинските съветници Славка Каменова, Петър Мирчев и Ангел Безергянов ще проведат безплатни юридически консултации за граждани.  \r\n*** \r\nОт 11.00 часа в сградата на РЗИ – Стара Загора сдружение „Свят без граници“ ще връчи за пета поредна година своите награди „Без граници“. \r\n*** \r\nОт 14.00 часа в РБ „Захарий Княжески“ ще се състои Международен студентски театрален фестивал „Данаил Чирпански”  - „Актьорството като начин на общуване със света: как да останем себе си, докато се превръщаме в друг” - лекция Оксана Мисина. \r\n*** \r\nОт 17.00 часа в Драматичния театър ще се състои Международен студентски театрален фестивал „Данаил Чирпански”  - „Хора с куфари“ от Ханох Левин – НАТФИЗ „Кръстьо Сарафов, режисьор Мартин Каров. \r\n*** \r\nОт 20.00 часа в Кукления театър ще се състои Международен студентски театрален фестивал „Данаил Чирпански”  - „Убийство“ от Ханох Левил – университет на Тел Авив, режисьор Еалеал Семел. \r\n*** \r\nОт 09.30 часа в общинския офис на ПП ГЕРБ зам.-председателят на партията Цветан Цветанов ще разговаря с членове на структурата.  \r\n*** \r\nОт 11.00 часа зам.-председателят на ПП ГЕРБ Цветан Цветанов ще посети Музеен комплекс - град Смядово, където ще се срещне с граждани от общината, както и с членове и симпатизанти на партията. \r\n*** \r\nОт 17.30 часа в зала „Сава Доброплодни“ на Народно читалище „Добри Войников – 1856“ ще бъде представена книгата „Тъй рече Виктор“ на Маргарита Петкова.", "date": "2019.04.08", "title": "Предстоящи събития в страната за 8 април (Агенция „Фокус“)"}
{"url": "http://www.focus-news.net/news/2019/04/08/2643930/predstoyashti-mezhdunarodni-sabitiya-za-8-april-agentsiya-fokus.html", "text": "Среща на Владимир Путин с турския президент Реджеп Тайип Ердоган \r\n***  Матео Салвини се среща с представители на европейските националистически партии и движения \r\n***  Пленарно заседание на Парламентарната асамблея на Съвета на Европа \r\n***  Мишел Барние ще проведе разговори за Брекзит \r\n***  Консервативната Народна Партия ще обяви програмата си преди парламентарните избори \r\n***  Регионална среща за миграцията от Венецуела", "date": "2019.04.08", "title": "Предстоящи международни събития за 8 април (Агенция \"Фокус\")"}
{"url": "http://www.focus-news.net/news/2019/04/08/2643931/sport-uspeh-za-yoana-ilieva-i-balgarskata-fehtovka.html", "text": "На световното първенство за кадети и младежи в Торун, Полша, най-добрата българска фехтовачка Йоана Илиева спечели бронзов медал на сабя. \r\nПо пътя си към този медал възпитаничката на фехтовална академия \"Васил Етрополски\" и на треньора Ивайло Воденов има четири победи, а на полуфинала отстъпи с 13:15 на двукратната световна шампионка Ботело, Мексико. \r\nБългарката е трета на световното първенство, което й гарантира Световната купа на сабя за девойки до 20 години. Досега тя спечели три състезания, валидни за Световната купа, записа едно второ и две трети места. \r\nБългария не е имала подобен успех от времето на Васил Етрополски, а последният ни медал в световно първенство е от 1987 година.", "date": "2019.04.08", "title": "Спорт: Успех за Йоана Илиева и българската фехтовка"}
{"url": "http://www.focus-news.net/news/2019/04/08/2643911/novaya-gazeta-ako-ima-petrol-shte-se-nameri-i-haftar.html", "text": "В Либия политическата ситуация се изостря: командващият националната армия Халифа Хафтар започна настъпление срещу Триполи, столицата, в която е базирано правителството на националното единство, поддържано от световната общност. Настъплението съвпадна с началото на поредния кръг от мирните преговори под егидата на ООН. Представители на Световната организация призоваха да се избегне военния сблъсък, започва руският вестник  „Новая газета“ . ИА „Фокус“ публикува текста без съкращения \r\nРусия не обявява подкрепа за нито една от страните, МВнР официално заяви, че е против военен конфликт. В същото време преди месец в медиите се появи информация за това, че „ЧВК Вагнер“ (руска частна военна компания „Вагнер“, неофициално въоръжено формирование – бел. ред) на Евгений Пригожин доставя за армията на Хафтар артилерия, танкове и боеприпаси.  \r\nЕксперти разказаха  за „Новая газета“ за разположението на силите в този политически конфликт и за това каква е ползата за собствениците на ЧВК „Вагнер“ от сътрудничеството им с Хафтар.  , арабист, ръководител на научно-изследователския институт „Диалог на цивилизациите“: „ Либия винаги е била разделена на три части, а сега както никога досега разделението се усеща силно, но то вече е на две части и половина: на изток (Бенгази и Тобрук), северозапад (Триполи) и юг, където поне засега изобщо не е ясно какво се случва. Противопоставянето изглежда така: от една страна е Триполи, т.е. правителството на националното единство, а от другата са Бенгази и Тобрук, където се намира националният парламент и националната армия под ръководството на фелдмаршал Халифа Хафтар. \r\nЦелият въпрос се заключава в следното: ще се договорят ли или ще воюват до победа? Ако се проследят събитията от януари и февруари, между двете страни се наблюдава известно равенство. Самият Хафтар беше готов да преговаря. Планираше се някаква общонационална конференция, където по идея на страните, трябваше да се постигне консенсус, но в един момент Хафтар се почувства силен. Армията му наистина е добре организирана, съвсем нелошо въоръжена, в това число и с руско оръжие. Той притежава боен опит, удържа няколко важни победи над терористите и екстремистите. И преди две седмици усети, че е настъпило време да завземе Триполи с щурм и да не се договаря с Фаиз Сарадж. \r\nХафтар до такава степен е уверен в себе си, че хората му вече предупредиха местните жители да не се боят от нищо, да си седят по домовете, а той просто ще се разправи с противниците. \r\nАко се съди по новините, той вече се бие край летището, т.е. фактически е влязъл в Триполи. Кой ще му се съпротивлява? Да, там има сили, верни на правителството (на Сарадж), но има и неформални военни подразделения. Еко хората се разбягат (в т. ч. и отделните групировки, които се определят като радикални, екстремистки – бел. „Новая газета“), то естествено Хафтар ще превземе града. Изглежда, че към днешна дата позициите на фелдмаршала са съвсем стабилни. \r\nРусия, естествено, в този конфликт подкрепя Хафтар. Въпреки 20-те години, които е прекарал в Америка, той знае руски, има прекрасни връзки, добри отношения лично с Шойгу, можем да му дадем оръжие, включително и комплекси С-300. Що се отнася до Сарадж,  той е по-близък с Европа и САЩ.Тук обаче има следният момент: Русия непрекъснато изтъква необходимостта от преговори. Позицията на Москва е „прохафтарова“, но и двойствена същевременно. Защото ако Хафтар внезапно изгуби (това е Либия, където всичко е възможно), то за Русия ще възникнат проблеми. Крайно ясно мнение Москва няма да обявява, ако, разбира се, в скоро време Хафтар не завладее всичко.   \r\nНо дори и да се самоназначи на какъвто си иска пост (било той президент, премиер или прокурор), Либия е ясно разделена на три части и той е длъжен това да разбере. Първата — Триполи, втората — Бенгази, Тобрук, третата — на юг. А югът - това е Сахара. Кой само не може да се открие там. … На Хафтар ще му се наложи да носи отговорност и за тази част на страната, а там е границата и покай нея Чад, Нигер,  където вече е пренаселено с представители на „Ислямска държава“ и остатъци от „Ал Каида“ (забранени в Русия терористични организации). Като победи, ще поеме товара на много големи задължения.   \r\nГеополитическият интерес на Русия е тук — това е демонстрация на флага: „ ние сме не само в Сирия, но още и там“. \r\nОще повече, че и по времето на Кадафи, когато се организираха военни паради, в танковете седяха нашите сержанти и показваха знамето. Погледнете какво се случва в Алжир. Къде отиде на първа визита новият премиер? В Москва. При благоприятно стечение на обстоятелствата – с Алжир отношенията са добри, в Либия на власт идва Хафтар, Русия е и в Сирия, а това вече изглежда достатъчно сериозно. И главното – нефтът. Ако нещата се случат, руският бизнес може да пристигне в Либия, имаме опит да работим с либийците още от 1969 година.“   , партньор в консултантска агенция RusEnergy:“Съвсем възможно е някои руски компании да поработят, а и нещо да заработят, в Либия. Такива големи компании като например «Роснефт» биха могли да разчитат на нефтодобив и излизане на нови пазари.   \r\nДобивът на нефт в Либия се съкрати рязко веднага щом там започнаха неприятностите, но в последно време също не се наблюдава някаква промяна в обемите на добиваните количества, защото основните нефтодобивни находища и терминалите за изпращане на нефта са под контрола на Хафтар, а на тези места, специално, бойни действия не се водят. Но, като цяло, промените в обема на добив на либийски нефт съвсем незначително се забелязват на пазара. И причината е много проста: американският шистов нефт е много лек и на практика изцяло измества от пазара либийския нефт. По качество той е същият. Недостатъци той няма, а и на цената либийските събития изобщо не влияят.   Ивелина Ватова", "date": "2019.04.08", "title": "„Новая газета“: Ако има петрол, ще се намери и Хафтар"}
{"url": "http://www.focus-news.net/news/2019/04/08/2643932/nimh-oblachnostta-shte-zapochne-da-se-uvelichava-do-vecherta-valezhi-shte-obhvanat-tsyalata-strana.html", "text": "Днес след временно разкъсване и намаление на облачността от югозапад тя ще започне отново да се увеличава. Ще започнат и валежи, които до вечерта ще обхванат почти цялата страна и ще продължат и през нощта срещу вторник. На места, главно в Южна България, те ще са интензивни и с гръмотевици. Ще духа до умерен вятър от изток-югоизток. Максимални температури - между 15° и 20°. Това съобщи за  Агенция „Фокус”  дежурният синоптик  Мартин Славчев от  Националния институт по метеорология и хидрология (НИМХ) . \r\nНад Черноморието в сутрешните часове все още ще има превалявания, но те ще спрат, а облачността временно ще се разкъса. Вечерта облачността отново ще се увеличи и през нощта срещу вторник по южното крайбрежие ще има валежи. Ще духа до умерен изток-югоизточен вятър. Максималните температури ще бъдат между 12° и 15°. Температурата на морската вода е 9-11°. Вълнението на морето ще бъде 2-3 бала. \r\nНад планините ще бъде облачно с валежи, на места и с гръмотевици. Над 2000 метра валежите ще са от сняг. Ще духа умерен южен вятър. Максимална температура на 1200 метра около 9°, на 2000 метра 3-4°. \r\nАтмосферното налягане ще бъде по-ниско от средното за месеца. През деня ще продължи да се понижава.", "date": "2019.04.08", "title": "НИМХ: Облачността ще започне да се увеличава, до вечерта валежи ще обхванат цялата страна"}
{"url": "http://www.focus-news.net/news/2019/04/08/2643907/tass-lekarite-ne-uspyaha-da-se-doberat-do-rayonite-na-boynite-deystviya-kray-tripoli-kayro.html", "text": "Лекарските бригади и представителите на службите за спешна помощ така и не успяха в неделя да стигнат в обхванатите от военни действия райони в южните покрайнини на Триполи, въпреки призивите на ООН за хуманитарна пауза, за да се евакуират мирните жители и ранените. За това информира либийският  телевизионен канал \"218\" , цитиран от  ТАСС . \r\nПо-рано мисията на Световната организация  в Либия призова воюващите за примирие между 16:00 и 18:00 местно време в южните райони Вади-ер-Рабиа, Ел-Каих, Каср Бен-Гашир и Ел-Азизия. \r\nКакто съобщи и официалният представител на столичната служба за спешна помощ Усама Али, колите с медикаменти  засега не могат да стигнат до тези райони заради непрекъснатите престрелки. По този повод той настойчиво препоръчва на живущите в тях „да не напускат домовете си, да не се приближават до прозорците и да не излизат на улиците \". \r\nОт Либийския Червен полумесец също потвърдиха информацията, че нито една от двете сражаващи се страни не е отговорила на призивите за хуманитарна пауза.   \r\nСпоред данните на Министерството на здравето жертвите в Триполи вече са 21 човека, сред тях има един лекар и две жени. Ранени са 27 либийци.    Ивелина Ватова", "date": "2019.04.08", "title": "ТАСС: Лекарите не успяха да се доберат до районите на бойните действия край Триполи  Кайро"}
{"url": "http://www.focus-news.net/news/2019/04/08/2643917/bsp-i-abv-v-spor-za-imeto-koalitsiya-za-balgariya-obzor.html", "text": "БСП и АБВ влязоха в спор за името „Коалиция за България“. Малко преди съставената от 7 партии „Коалиция за България“ да бъде регистрирана в ЦИК, от  БСП  разпратиха позиция до медиите. Най-голямата опозиционна партия обяви, че внася доказателства в ЦИК за собствеността на марката „Коалиция за България“. Според БСП името на коалицията е познато, утвърдено и в цялото общество се свързва 20 години единствено и само със Социалистическата партия. Те подчертаха, че търговската марка „Коалиция за България\" е собственост и принадлежи на \"Българска социалистическа партия\". От БСП заявиха, че желанието на АБВ да регистрира коалиция със същото наименование има за цел да въведе в заблуждение и да доведе до объркване на избирателите, които ще гласуват в предстоящите избори за Европейски парламент. Социалистите припомниха, че „Коалиция за България“ е създадена през 1999 г. от БСП и други по-малки, идейно близки партии, както и че до 2014 г. „Коалиция за България” е участвала във всички проведени и в стотици нови и частични избори, извън редовните местни. Председателят на АБВ Румен Петков  коментира, че ако на БСП много им липсва марката „Коалиция за България“, са готови да обсъдят тяхното приемане във формацията. „Не знам как може да откраднеш нещо, което не принадлежи. Ние сме внесли в ЦИК документи“, посочи той и посъветва левицата да се вгледа в Ленин, който стиска каскета и никой не му го краде. Според лидера на АБВ на БСП все някой нещо им краде. „Тази политическа немощ, която избива понякога в цинизъм, издава една нищета, която е обидна, в това число за всички хора, които имат отношение към левицата“, заяви Румен Петков. Листата на „Коалиция за България“ е оглавена от проф. Боян Дуранкев. Формацията е съставена от 7 партии- ПП АБВ, ПП „Обединен блок на труда Български лейбъристи\", ПП „Българска партия Либерали\", ПП „Възраждане на Отечеството\", ПП „Българска левица\", ПП „Движение за социален хуманизъм\" и политически движение ПП „Социалдемократи\". Коалицията се обединява за предстоящите европейски и местни избори. \r\nДеница КИТАНОВА", "date": "2019.04.08", "title": "БСП и АБВ в спор за името „Коалиция за България“ (ОБЗОР)"}
{"url": "http://www.focus-news.net/news/2019/04/08/2643919/the-guardian-mey-e-izpravena-pred-silen-natisk-ot-strana-na-kabineta-zaradi-otsrochkata-na-brekzit.html", "text": "Тереза Мей е подложена на силен натиск от кабинета заради перспективата да получи голяма отсрочка  за излизането на Великобритания от ЕС, пише  The Guardian , като пояснява, че се увеличават и очакванията от междупартийните разговори за компромисен план, макар че до този момент няма нищо конкретно. \r\nВ навечерието на решаващата лидерска среща в ЕС, премиерът е притиснат от поредица от различни опции, които може да доведат до разцепление в Консервативната партия и до шумен срив на самия кабинет.   \r\nЕдинственият отговор на Мей в неделя е видео, в което тя призовава за компромис в разрешаването на проблема, в него обаче няма никакви нови подробности около самия Брекзит.   \r\nВ неделя ключов съюзник на френския президент Еманюел Макрон заяви, че подобен план „за гъвкаво напрежение“ трябва да се замени с продължителна отсрочка, така че Обединеното кралство да може наистина да посочи какво точно иска“. При подобна ситуация то например не трябва да има право да се произнася за следващия бюджет на ЕС.   Ивелина Ватова", "date": "2019.04.08", "title": "The Guardian: Мей е изправена пред силен натиск от страна на кабинета заради отсрочката на Брекзит"}
{"url": "http://www.focus-news.net/news/2019/04/08/2643938/gd-granichna-politsiya-normalen-e-trafikat-na-vsichki-granichni-punktove.html", "text": "Нормален е трафикът на всички гранични пунктове. Това съобщиха от  ГД „Гранична полиция“ .", "date": "2019.04.08", "title": "ГД „Гранична полиция“: Нормален е трафикът на всички гранични пунктове"}
{"url": "http://www.focus-news.net/news/2019/04/08/2643935/predsedatelyat-na-narodnoto-sabranie-tsveta-karayancheva-shte-uchastva-v-konferentsiyata-na-predsedatelite-na-parlamentite-na-es-vav-viena.html", "text": "Председателят на Народното събрание Цвета Караянчева ще участва в Конференцията на председателите на парламентите на страните-членки на ЕС във Виена днес и утре. Това съобщиха от пресцентъра на  Народното събрание . Тема на първата сесия на форума ще бъде „Европейският съюз и неговите съседи“. През втория ден председателите на парламенти ще обсъдят темата „Европейският съюз пред европейските избори през 2019 г. – по-нататъшното развитие на сътрудничеството между националните парламенти и европейските институции“. Ще бъде приета и заключителна декларация на Конференцията.", "date": "2019.04.08", "title": "Председателят на Народното събрание Цвета Караянчева ще участва в Конференцията на председателите на парламентите на ЕС във Виена"}
{"url": "http://www.focus-news.net/news/2019/04/08/2643936/ombudsmanat-maya-manolova-shte-uchastva-v-godishnata-konferentsiya-na-evropeyskata-mrezha-na-ombudsmanite-v-bryuksel.html", "text": "Днес и утре омбудсманът Мая Манолова и заместник-омбудсманът  Диана Ковачева ще участват в Годишната конференция на Европейската мрежа на омбудсманите в Брюксел. Това съобщиха от  пресофиса на омбудсмана . \r\nФорумът в Европейския парламент (ЕП) е изключително значим предвид предстоящите евроизбори и цели да даде оценка до колко ефективни са демократичните инструменти, чрез които гражданите на Европа могат да участват във формирането на политиките и решенията, които пряко ги засягат.  \r\nПленарната сесия на омбудсманите на страните от ЕС започва днес от 9.15 часа до 10.45 часа в стая PC050 в сграда Paul-Henri Spaak на ЕП. След това в рамките на конференцията участниците ще се разделят в работни групи.  \r\nМая Манолова ще участва в работната група „Демокрация с участието на всички заинтересовани: ролята на омбудсманите и на комисиите по петиции“. \r\nБлагодарение на активността на българския омбудсман Мая Манолова, темата за нелоялните търговски практики и двойните стандарти при храните в ЕС, доби популярност у нас и получи изключителна обществена подкрепа,  наложи се като основен акцент в българското европредседателство, а чрез гражданската петиция на омбудсмана и редица български общественици - и в дневния ред на Комисията по петиции в ЕП. На 22 януари т.г. Мая Манолова лично защити петицията в ЕП. \r\nНа 16 април 2019 г. предстои окончателно гласуване на забраната на двойните стандарти в Европарламента, като за целта Манолова апелира всички 17 български евродепутати да бъдат в залата и да дадат своя вот.", "date": "2019.04.08", "title": "Омбудсманът Мая Манолова ще участва в Годишната конференция на Европейската мрежа на омбудсманите в Брюксел"}
{"url": "http://www.focus-news.net/news/2019/04/08/2643937/zamestnik-predsedatelyat-na-gerb-tsvetan-tsvetanov-e-na-poseshtenie-v-oblast-shumen.html", "text": "Заместник-председателят на ГЕРБ и председател на Националния предизборен щаб на партията Цветан Цветанов е на посещение в Област Шумен. Това съобщиха от пресцентъра на  ПП ГЕРБ . Визитата му започна на 7 април в село Вълнари, където той се срещна с жители на селото, членове и симпатизанти на ГЕРБ в Народно читалище „Пробуда“ -1929 г.  \r\nТой е придружаван от областния координатор на ГЕРБ в Шумен Любомир Христов и народните представители от ГЕРБ - Шумен д-р Румен Генов и Димитър Александров. \r\nОт 9.30 часа Цветанов ще разговаря с членове на ГЕРБ – Велики Преслав в общинския офис на партийната структура. В 11.00 часа той ще посети Музеен комплекс - град Смядово, където ще се срещне с граждани от общината, както и с членове и симпатизанти на партията.", "date": "2019.04.08", "title": "Заместник-председателят на ГЕРБ Цветан Цветанов е на посещение в Област Шумен"}
{"url": "http://www.focus-news.net/news/2019/04/08/2643940/zapochva-izplashtaneto-na-pensiite-s-velikdenskite-dobavki.html", "text": "Националният осигурителен институт (НОИ) започва изплащането на пенсиите с великденските добавки. Пенсиите ще се изплащат до 22 април. По решение на правителството над 1,3 млн. пенсионери ще получат по 40 лева за Великден. Добавката ще се отпусне на пенсионери, на които пенсията или сборът от пенсиите, заедно с добавките и компенсациите към тях за месец април 2019 г., е в размер до 348.00 лв. Кабинетът отпусна допълнително близо 53 млн. лева за великденските добавки. Тази година Великден е на 28 април.", "date": "2019.04.08", "title": "Започва изплащането на пенсиите с великденските добавки"}
{"url": "http://www.focus-news.net/news/2019/04/08/2643941/nova-makedoniya-doklad-na-organizatsiyata-za-sigurnost-i-satrudnichestvo-v-evropa-za-podgotovkata-v-makedoniya-za-prezidentskite-izbori.html", "text": "Докладът обхваща времето от 11 март до 2 април и съдържа заключения от наблюденията на на екипа на Организацията за сигурност и сътрудничество в Европа (ОССЕ), пише скопският вестник  „Нова Македония“ . Преди официалната регистрация на кандидатите, която приключи на 21 март, те са участвали в различни обучения – провеждане на срещи с избирателите, интервюта за медиите. Както предвижда законът, кампанията им бе прекратена след официалната регистрация. Политическите партии продължиха да представят своите програми, да критикуват конкурентите си, да подкрепят своите кандидати за най-високия пост в държавата, се посочва в доклада. Сред констатираните наблюдения по време на мисията на ОССЕ е фактът, че жените са слабо представени в обществения живот, а правата им и равенството между половете все още не представляват важни въпроси в кампанията. Кандидатката за президент Гордана Силяновска-Давкова се сблъсква с негативни поведенчески стереотипи, които се отразяват и в социалните медии.  \r\nПоследният доклад дава и препоръки за ограниченията на правото всеки гражданин да бъде избиран, за финансиране на кампанията и правни ограничения на възражения. За предстоящите президентски избори ОССЕ ще изпрати общо 279 наблюдатели. Тяхната мисия представлява основен екип от 11 експерти със седалище в Скопие и 18 дългосрочни наблюдатели, които от 20 март са разделени в девет екипа. От държавите-членки на ОССЕ ще се поиска да осигурят още 250 наблюдатели, които ще пристигнат в Македония няколко дни преди изборите.  Ивелина Ватова", "date": "2019.04.08", "title": "„Нова Македония: Доклад на Организацията за сигурност и сътрудничество в Европа за подготовката в Македония за президентските избори"}
{"url": "http://www.focus-news.net/news/2019/04/08/2643942/denyat-8-april-v-balgarskata-istoriya.html", "text": "През 1841 г. Нишкият валия предприема нападение над въстаническия лагер в близост до с. Каменица, Нишко, но войските му са отблъснати. През 1941 г. в Галички хан в Скопие дейци на ВМРО обсъждат обявяването на самостоятелна Македония под немски протекторат. На следващия ден от София пристигат Стефан Стефанов и Васил Хаджикимов и е взето решение за присъединяване на Македония към България. На 13 април 1941 г. с активното участие на дейци на ВМРО е създаден “Български централен акционен комитет на Македония” (ЦБАК) със секретар Васил Хаджикимов. На този ден през 2001 г. обявяват резултатите от преброяването на населението, извършено в периода 1 - 14 март същата година. Според предварителните резултати от преброяването от 2001 г. като българи са се самоопределили около 6 850 000 души (85,5 %), турци - около 745 000 (9,3 %), а роми - около 370 000 (4,65 %). На същия ден се състои и учредителното събрание на НДСВ. На 8 април са родени: джазпевицата Йълдъз Ибрахимова и Атанас Димев Лозанчев - един от първите дейци на ВМОРО. На тази дата умират: художникът Бенчо Йорданов Обрешков, революционерът Дико Джелебов и майор Аврам Иванов Гуджев. \r\n2014 г. \r\nПрезидентът на Република България връчва Орден „Стара планина“ първа степен на Андерс Фог Расмусен, генерален секретар на НАТО „за изключително големите му заслуги за укрепване на мира и сигурността в световен мащаб“ \r\n2009г.  \r\nПрезидентът на Република България връчва Орден „Стара планина“ първа степен на Александър Лазаров „за изключително големия му принос за укрепване на мира и сигурността в световен мащаб.“ \r\n2003 г.  \r\nПрезидентът на Република България връчва Орден „Стара планина“ втора степен на Алесандро Графини, извънреден и пълномощен посланик на Република Италия в Република България \r\n2001 г. \r\nУчредено е Национално движение “Симеон II” (НДСВ). В официално обръщение към българския народ два дни по-рано Симеон Сакскобургготски обявява, че поставя началото на “Национално движение Симеон Втори”. Според обръщението Движението ще участва в изборите на 17 юни 2001 г. за ХХХIХ ОНС. Акцентира се върху новия морал в политиката, който ще се основава на бърза и качествена промяна в стандарта на живот на българите чрез привличане на световни капитали, скъсване с политическата партизанщина и въвеждане на правила и институции, насочени към премахване на корупцията. Сакскобургготски гарантира промяната не по-късно от 800 дни. \r\nНа 28 април НДСВ изгражда коалиция с Партията на българските жени и Движението за национално възраждане “Оборище” под същото име за участие в парламентарните избори през юни 2001 г. \r\nВъпреки пречките от формално естество - отказът на съдебните органи да регистрират политическата му формация и др., Симеон Сакскобургготски печели огромно мнозинство от гласовете и вкарва в парламента 120 депутати, т. е. половината от общия им брой. На 24 юли 2001 г. новосформираният парламент го избира за министър-председател на България. \r\n2001 г. \r\nИзлизат резултатите от преброяване, което показва, че в България живеят 7 799 000 български граждани. \r\nВ периода 1 – 14 март 2001 г. в България се извършва преброяване на населението. Според предварителните резултати от преброяването от 2001 г. като българи са се самоопределили около 6 850 000 души (85,5 %), турци – около 745 000 (9,3 %), а роми – около 370 000 (4,65 %). Общо в България живеят 7 973 671 души (около 3 889 000 мъже и около 4 085 000 жени) или с над 500 000 по-малко от 1992 г. Отрицателният прираст за 2000 г. е 5,1 на хиляда. Жителите на градовете са 69 %, а на селата - 31 %. \r\n1999 г. \r\nПрезидентът на Република България връчва Орден „Стара планина“ първа степен на: \r\n1. Ейтор Майа и Силва, извънреден и пълномощен посланик на Република Португалия в Република България \r\n2. Томазо Троизе, извънреден и пълномощен посланик на Република Италия в Република България \r\n3. Константинос Стефанопулос, президент на Република Гърция \r\n1999 г. \r\nПрезидентът на Република България връчва Орден „Стара планина“ с лента на Марсел Тремо, извънреден и пълномощен посланик на Република Франция в Република България \r\n1994 г. \r\nПредседателят на парламентарната анкетна комисия по износа на зърно проф. Петър Марков изнася скандални факти за нерегламентиран износ на зърно \r\n1981 г. \r\nВ Токио е открита българска търговска изложба. \r\n1981 г. \r\nУтвърдено е създаването на фонд “1300 години България”, който е образуван на 1 декември 1981 г. \r\n1965 г. \r\nГен. Цвятко Анев е арестуван, а Иван Тодоров-Горуня се самоубива в дома си. Те оглавяват неуспешен опит за военен преврат срещу Тодор Живков (на снимката). На 12 април са арестувани и другите участници в тяхната група. Съдът осъжда девет от тях на затвор от 8 до 15 г., а други 192 души получават партийни и административни наказания. През октомври 1964 г. в София е създадена групата на Иван Тодоров-Горуня, бивш политкомисар на партизанския отряд “Гаврил Генов” и член на ЦК на БКП, и Цоло Кръстев - бивш командир на същия отряд и началник отдел в МВнР, към която се присъединява и ген. Цвятко Анев - комендант на Софийския гарнизон. Според тях партийното ръководство извършва ревизия на марксизма-ленинизма в полза на опортюнизма и отстъпва пред американския империализъм, а като образец се приема политиката на Китайската комунистическа партия. Групата замисля да извърши “преврат” по време на пленум на ЦК с участие и на части от армията. \r\n1963 г. \r\nВ Москва е открита изложбата “Българското изкуство от древността до наши дни”. \r\n1959 г. \r\nПодписана е спогодба за културно сътрудничество с Ирак. Дипломатическите отношения между България и Ирак са установени на 14 август 1958 г. непосредствено след провъзгласяване на републиката и премахването на монархическата форма на управление. През септември 1958 г. България открива свое посолство в Багдад. От 1958 г. до 1968 г. посланикът на Ирак в Белград е акредитиран и в София. От 1969 г. Ирак открива свое посолство в София. В навечерието на операция “Пустинна буря” на многонационалните въоръжени сили срещу Ирак през януари 1991 г. служителите на българското посолство в Багдад са евакуирани и то преустановява дейността си. На 23 април 1991 г. българското посолство възстановява нормалната си работа. На 11 март 2003 г. служителите на българското посолство са евакуирани предвид предстоящите военни действия срещу режима. В хода на войната сградите на българския посолски комплекс са частично ограбени и разрушени. \r\n1944 г. \r\nПоставено е началото на Кримската операция, проведена от войски на IV Украински фронт, командвани от генерал Ф. И. Толбухин, Отделната и Приморска армия, командвани от генерал Ерьоменко във взаимодействие с Черноморския флот, начело с адмирал Ф. С. Октябърски и Азовската военна флотилия с контраадмирал С. Г. Горшков. С удари от южния бряг на Сиваш и Керченския полуостров те пробиват отбраната на 17-та армия на германските войски. В началото на май с щурм превземат Севастопол и освобождават Крим. \r\n1941 г. \r\nВ Галички хан в Скопие дейци на ВМРО обсъждат обявяването на самостоятелна Македония под немски протекторат. На следващия ден от София пристигат Стефан Стефанов и Васил Хаджикимов и е взето решение за присъединяване на Македония към България. На 13 април 1941 г. с активното участие на дейци на ВМРО е създаден “Български централен акционен комитет на Македония” (ЦБАК) със секретар Васил Хаджикимов. Комитетът си поставя за задача да поеме властта до идването на българските войски, да се грижи за изхранването на населението, да възстанови българското просветно дело и пр. Неговата политическа линия е присъединяването на Македония към България. ЦБАК се обръща с меморандум до българското правителство, в който изразява желанието на македонските българи да се обединят с България. Комитетът изпраща представител в София, който лично да помоли министър-председателя Богдан Филов за изпращане на български войски и да го информира, че германските военни власти имат намерение да обявяват “автономна Македония” по подобие на “независимо Хърватско”. \r\n1925 г. \r\nВ Горна Джумая (днешен Благоевград) започва двудневна конференция на ВМРО за Петрички окръг. Приета е Наредба за Пиринския край и е определено 5-членно Управително тяло, утвърдено от ЦК на ВМРО. От 9 март ЦК е в състав Александър Протогеров (на снимката), Иван Михайлов и Георги Попхристов. Протогеров настоява той да ръководи Петричкия край, тъй като в Солунския, Струмишкия и Серския революционен окръг няма да има много работа, а и е извършвал революционна дейност на младини и е познат сред хората в Пиринския край. Въпреки настояванията на Протогеров, Михайлов поема ръководството на Петричкия окръг. В изпълнение на решения от Шестия конгрес на ВМРО, провел се от 9 до 12 февруари 1925 г. в с. Брежани, са съставени няколко програмни документа практическа насоченост: Наредба за управлението на Македония под българска власт, Наредба за финансовата част на ВМРО, Упътване по съдебно-наказателната дейност на ВМРО и Бойно упътване. От пролетта на 1925 г. строителството на “държава в държавата” придобива окончателна идейна обоснованост. При приемането на Наредбата присъстват тримата членове на ЦК, Наум Томалевски от задграничното представителство, делегати от Петричка, Горно Джумайска, Светиврачка и Разложка околия. Михайлов реализира идеята си за спомагателната организация под непосредствения контрол на ЦК и за ограничаване до минимум пълномощията на Ал. Протогеров в Петрички окръг. Осемчленен окръжен комитет ръководи спомагателната организация. Пет от членовете са редовни, а трима запасни. Председател на комитета е “общият пълномощник на ЦК”, а членовете се избират от делегатско събрание, предложено от околийските конгреси, на които околия е представена от 3 до 5 делегати според големината й. ЦК трябва да утвърди окръжния комитет след избирането му. В новия Правилник се утвърждават организационни пунктове около границата със Сърбия и Гърция. Пунктовите началници завеждат пограничните канали и поща, уреждат складовете за оръжие, приемат, укриват и препращат върналите се чети, бежанци и отделни хора. Разузнавателната служба откъм българската страна на границата се урежда от пълномощника на ЦК. В Наредбата има клауза и за финансовата, съдебна част и културно-стопанските инициативи на ВМРО в окръга. Терористичен акт, извършен на 16 април в софийската катедрала “Св. Неделя” по нареждане на ръководителите на Военната организация на БКП (т. с.), ускорява прилагането на разпоредбите. В Горноджумайска и Мелнишка околия, където комунисти и “комунистващи санданисти” имат влияние сред населението, са извършени първите назначения. На 19 април за председател на околийското управително тяло за Горноджумайска околия е определен Ар. Манасиев. Коста Димитров и Георги Талев са назначени за ръководни дейци. От 25 април Страхил Развигоров е председател на Мелнишкото околийско управително тяло, а Златко Димитров, Димитър (Мицо) Христов Чегански са назначени за ръководни дейци. \r\n1909 г. \r\nМюрцщегските реформи в македонските вилаети са прекратени окончателно. През 1903 г. административните реформи са наложени на Османската империя от Великите сили и касаят населението в Македония след Илинденско-Преображенското въстание от 1903 г. Целта е да се притъпи недоволството на потиснатото население. За провеждането на реформите не е предвиден ефикасен контрол, поради което те остават само на книга. Това подтиква владетелите на Русия и Англия при срещата им в Ревел през 1908 г. да подготвят проекти за нови реформи в Македония. Избухналата скоро след това Младотурска революция обаче слага край на реформената акция. \r\n1893 г. \r\nКняз Фердинанд сключва брак с принцеса Мария-Луиза Бурбон-Парма в Пианоре, Италия. Италианската принцеса е родена на 17 януари 1870 г., дъщеря е на пармския дук Роберт и на принцеса Мария Пия Бурбон. Тя е първата съпруга на княз (цар) Фердинанд I. От брака си те имат 4 деца. Борис III, княз Търновски е на българския престол от 3 октомври 1918 г. до 28 август 1943 г. Той има един брат - Кирил Преславски, и сестри Евдокия и Надежда. Княгиня Мария Луиза не се занимава с политическа дейност. Тя не приема преминаването на първородния си син от католическо в източноправославно вероизповедание от 2 февруари 1896 г. Княгинята умира на 30 януари 1899 г. и е погребана в католическата църква “Св. Лудвиг” в Пловдив. \r\n1864 г. \r\nАли паша изпраща писмо до княз Александър Куза, с което изисква от името на турското правителство спирането на в. “Бъдущност” и изпъждането на Раковски от пределите на Влашко и Молдова. Месец по-рано на 8 март излиза първият брой на вестника, който има революционно-демократичен характер и отстоява необходимостта от сближаване на българи и румънци. Мотото на “Бъдущност” е “Любов и съюз”. Печата се на български и румънски и има широка рубрика за археологически, исторически и филологически въпроси. \r\n1841 г. \r\nНишкият валия предприема нападение над въстаническия лагер в близост до с. Каменица, Нишко, но войските му са отблъснати. Два дни по-рано, по време на великденската служба, банда въоръжени мюсюлмани нападат църквата на с. Каменица. За да се защити, местното население се вдига на бунт. Това става повод за избухване на Нишкото въстание от 1841 г. Под ръководството на Милое Йованович се организира укрепен лагер между селата Каменица и Горни Матеевац. Същинската причина за бунта е недоволството на местното българско население от нежеланието на османските власти да пристъпят към изпълнението на обещанията, дадени от Гюлханския хатишериф от 1839 г., и особено от неизпълнението на поземлената реформа. Друга причина е и големият терор над беззащитното население, упражняван от местните османски земевладелци. Скоро след избухването на въстанието в Каменица пламъците му обхващат долината на р. Нишава, Запланско и някои села от Видинско. Най-голям размах бунтът получава в Нишкия пашалък, където е извършена и предварителна агитация сред населението. Голяма роля за това имат четите на Милое Йованович, действащ в Нишко, на войводата Никола Сръндак при Кутинската река, на Стоян Чавдар от същия край и др. В Лесковацко Георги Янкович и Станко Бояджи вдигат след себе си над 5000 души селяни. Въстаниците настъпват срещу Ниш. За да спечели време, управителят влиза в преговори с четата на М. Йованович. Докато преговаря с нея, той успява да събере 2000 души башибозуци, които са подкрепени и от артилерия. С тях се насочва срещу въстаналите селяни и като се възползва от лошото им въоръжение, бързо ги разпръсква. След потушаването на въстанието са избити няколко хиляди души, разграбени и опожарени са 240 български селища. Зверствата на османските власти принуждават повече от 10 000 души българи да напуснат родните си места и да потърсят спасение във вътрешността на Сърбия. Репресиите предизвикват силното недоволство на европейската общественост. За да заблуди западните държави, Високата порта заявява, че нищо не знае за действията на местните османски власти. Въпреки това Турция е принудена да предприеме някои мерки за “успокоение” на въстаналото население. \r\n1195 г. \r\nВизантийският император Исак II Ангел става жертва на организиран срещу него заговор начело с брат му Алексий III Ангел. Ослепен, Исак II Ангел е хвърлен в затвора. Това се случва по време на организирането на четвърти поход срещу България. След заговора Алексий IV Ангел, син на Исак II Ангел, с помощта на германския император Филип Швабски (негов зет) се свързва с Бонифаций Монфератски (водач на Четвъртия кръстоносен поход). С щедри обещания убеждава кръстоносците да му помогнат да си върне бащиния престол, което води до унищожаването на византийската власт от латинците. На 18 юли 1203 г. с помощта на кръстоносците Алексий IV Ангел влиза в Цариград и става съвладетел на слепия си баща Исак II. Опитите на Алексий IV Ангел да изпълни условията на кръстоносците са крайно непопулярни, а той самият е схващан като чужда марионетка. След въстание на цариградското население е удушен по заповед на Алексий V Мурзуфъл (29.01.1204 г.). С неговата смърт дин. Ангели е отстранена от власт.След убийството на сина му, Исак II Ангел умира в затвора. Исак II Ангел (1155-г. 1204 г.) е представител на едрата малоазийска аристокрация и родоначалник на династията на Ангелите. Византийският император управлява в годините 1185 -1195 и 1203-1204. Води успешна война срещу норманите и сключва мир с проникналите дълбоко във византийска територия маджари. По време на неговото управление болярите Петър и Асен вдигат въстание и възобновяват българската държава (1186 г.-1188 г.). През пролетта на 1190 г. нахлува в България и обсажда Търново, но при оттеглянето си е разгромен от Асен в Тревненския проход. През 1195 г. замисля нов удар срещу българите, този път заедно с унгарския крал Бела III, но не успява да го реализира, тъй като е свален и ослепен от своя по-голям брат Алексий III Ангел. На тази дата са родени: \r\n1952 г. \r\nРодена е Йълдъз Ибрахимова - българска джазпевица. Завършва СМУ “Любомир Пипков”, София, а след това специалност “Класическо пеене” и Теоретичния отдел на Музикалната академия. Ибрахимова притежава изключителен глас с диапазон от 4 октави, много прецизна техника и познава в детайли джазимпровизацията. Това й дава възможност спокойно да интерпретира различни произведения: от фолклор през класическа музика и джаз до цигански песни. Ибрахимова работи като музикален редактор в БНР. Вокалният й дебют е през 1975 г. в Клуба на СМД с квартета на Марио Станчев. Певицата работи с всички изявени джазмузиканти в България: Л. Денев, О. Видев, В. Николов, “Бели, зелени и червени”, “Джаз линия”, Петър Петров и оркестър “Русе”, А. Дончев и “Акустична версия”, А. Вапиров, И. Папазов-Ибряма, Т. Спасов и др. Забележителни са соловите акапелни изпълнения - във филмите “Акатамус” и “Мера според мера” на Г. Дюлгеров, “Лабиринти” на А. Кулев, в много анимационни и документални филми, в съчетанията на “златните момичета” на Н. Робева, в много пърформънси и съвместни изяви с художници. Първата международна изява на Ибрахимова е през 1981 г. на джазфестивала в Ниш. В края на 80-те години на ХХ век след ангажиментите й с Лайош Дудаш (албумът “Chamber Music Life” е записан в Бон през 1990 г.) и Антоан Ерве (албумът “Paris-Zagreb” е продукт на европейското турне с квинтета на Ерве ) тя е популярна и в Европа. Следват участия на фестивали и концерти по целия свят, където тя представя България. През 1993 г. Ибрахимова се установява в Анкара, след като се омъжва за турския политик Али Динчер. Връзката й с България не е прекъсната - тя концертира активно, кани български музиканти за записи и концерти в Турция, сътрудничи за гостуването на турски музиканти в България. А. Кулев създава за Ибрахимова документален филм “Лабиринти”. Дискографията й включва: “Турски народни песни” (1979 г.), “Naissus Jazz” (1981 г.), “Илюзия за вечност” (1990 г.), “Paris-Zagreb” (1991 г.), “Hard Way to Freedom” (1992 г.), “Voice of Rainbow” (1995 г.), “Balkanatolia; Chamber Music Life” (1997 г.), “Марджанджа - Песните на циганина” (1999 г.). \r\n1870 г. \r\nРоден е Атанас Димев Лозанчев - един от първите дейци на ВМОРО в Битоля и член на Битолския окръжен революционен комитет. Той учи в Солунската българска мъжка гимназия “Св. Св. Кирил и Методий”, след което изучава фотография в София. От 1891 до 1893 г. учителства в различни селища около Битоля. Когато Даме Груев се завръща от България и става учител в родното си с. Смилево, Лозанчев става негов пръв съмишленик и съратник за освобождението на Македония. На него се дължи основаването на революционната мрежа в Битоля и Битолско. Като фотограф обикаля градовете и селата, за да агитира. Лозанчев участва в Солунския конгрес от януари 1903 г., който взема решението за въстание. На Смилевския конгрес той е избран за член на Главния щаб на въстанието в Битолския революционен окръг. След неуспеха на Илинденско-преображенското въстание Лозанчев не преустановява революционната си дейност и обикаля с чети в Охридско и Дебърско. През септември 1904 г. идва в София и остава в България до избухването на Младотурската революция. През 1908 г. се завръща в Македония, решавайки, че ще бъде по-нужен в родния си град Битоля. След Междусъюзническата война, когато вардарската и беломорската част на Македония попадат под сръбска и гръцка власт, Лозанчев отново идва в България. През 1941 г. посреща освобождението на родния си край и заедно с другите живи илинденци взема дейно участие в изграждането на българското управление и културно-просветната дейност по възстановяването на българските училища и читалища. На тази дата умират: \r\n1970 г. \r\nУмира Бенчо Йорданов Обрешков - български художник. Роден е на 27 април 1899 г. в Карнобат. През 1925 г. завършва Дрезденската художествена академия като ученик на Оскар Кокошка. Обрешков специализира пластика и живопис в свободната академия “Гран Шомиер” в Париж. Има самостоятелни изложби в Дрезден, Берлин, Бремен, София и др. Част от творбите му са: “Автопортрет”, “Портрет на г-жа Пиоро”, “Портрет на проф. Морен”, “Портрет на д-р Михов” и др. За периода 1967-1970 г. е председател на творческия фонд на СБХ. \r\n1909 г. \r\nУмира Дико Джелебов- български революционер, деец на македоно-одринското освободително движение. През 1901-1902 г. той участва в четите на Георги Кондолов. От февруари 1903 г. води чета в Малкотърновско. На конгреса на Петрова нива през 1903 г. Джелебов е избран за войвода на Стоиловския участък. По време на Илинденско-Преображенското въстание той организира бойните действия в участъка, освобождава селата Стоилово, Калово, Заберново (Бургаско). От края на октомври 1903 г. действа с нова чета, с която напада турското село Сазара, Малкотърновско. След потушаването на въстанието е учител в с. Ятрос, Бунархисарско, което преминава към Българската екзархия. Джелебов е убит от гръцки четници близо до Ятрос, след което погребан в Малко Търново \r\n1895 г. \r\nУмира майор Аврам Иванов Гуджев. Той участва като доброволец в Сръбско-турската война (1876 г.) в боевете при Зайчар, Алексинац и Делиград. В Руско- турската война (1877-1878 г.) е командир на рота, в състава на Трета и Пета дружина от българското опълчение и участва в боевете при Стара Загора, Шипка и Шейново. Проявява лична храброст и високи командирски качества и е награден с руски орден \"Св. Станислав\" III степен. След Съединението (1885 г.), когато руските офицери напускат българската войска, Гуджев поема командването на 2 пехотен полк, а в навечерието на войната със сърбите - Запасния корпус, който трябва да прегради пътя на сръбската главна армия към София. Начело на този корпус Гуджев има големи заслуги, като забавя настъплението на сръбските войски от границата до Сливнишката позиция, както и за отбраната й до победата на българското оръжие. След войната командва 6 пехотна бригада в Сливен. Гуджев взема активно участие в преврата на 9 август 1886 г. След контрапреврата емигрира в Румъния и участва в подготовката на бунтовете в Русе и Силистра (1887 г.). \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.08", "title": "Денят 8 април в българската история"}
{"url": "http://www.focus-news.net/news/2019/04/08/2643943/pregled-na-osnovnite-temi-v-starozagorskiya-pechat.html", "text": "За първи път у нас в село Богомилово започна изграждането на нулевоенергийна къща, е водещото заглавие на вестник  „Старозагорски новини“ . На 1 април, но не на шега, за първи път в България стартира пилотен проект за изграждането на нулевоенергийна къща. Строителството на бъдещето започна на около 2 км от Стара Загора, в съседното село Богомилово. Проектът за нулевоенергийна еднофамилна къща се реализира съгласно цялостната система за строителство на нулевоенергийни сгради NEODOM, включваща идеална сглобка между стени, подове и тавани, преливащи се в монолитна стоманобетонова конструкция с двойна топлоизолация от neopor както отвън, така и отвътре, без никакви термомостове. Обектът е бил посетен лично от зам.-министъра на енергетиката Жечо Станков, който преди броени дни участва в провелия се в Стара Загора Международен енергиен форум. По думите на министър Станков изграждането на нулевоенергийни сгради е бъдещето на строителството в следващите години. Пред „Старозагорски новини“ бизнесменът Димитър Гайдаров обясни, че българо-немската фирмена група NEODOM планира в бъдеще да изгради и други жилища от такъв тип. Той съобщи, че в световен мащаб има над 19 000 сгради от такъв тип, но в България старозагорското село Богомилово ще има честта да се похвали с първата подобна. Предимствата на подобен тип къщи пред конвенционалните тухлени постройки са в няколко направления. На първо място разходите за отопление и охлаждане на помещенията са близки до нулата. Наред с това строителството на подобни здания, по думите на Димитър Гайдаров, се осъществяват 5 пъти по-бързо. Поради това се очаква строителството на нулевоенергийната къща в Богомилово, стартирало на 1-ви април, да продължи до края на месеца. „Тук не говорим за сглобяеми сгради, а за монолитно строителство с перспектива за експлоатация от цели 150 години“, подчерта Гайдаров. Разчетите на NEODOM показвали, че на фона на всички тези предимства инвестицията в подобна сграда е напълно съизмерима с тази в тухлена къща. „Този вид сгради са бъдещето. Материалът, който ние влагаме, е специфичен. Той е със занижени характеристики на топлопреминаване, има съдържание на графит. Той е продукт на немската компания BASF, разработен е специално с тази цел, за да бъде с ниски параметри на топлопреминаване. Т.е. по-бавно да преминава топлината през стените. Плътността на използвания от нас NEODOM е много по-висока от тази на останалите топлоизолационни материали“, разкри за медията бившият председател на Клуба на работодателя в Стара Загора.  \r\nСпецифичният изолационен материал, с дебелина от около 25 сантиметра, който съдържа графит в себе си, ще бъде поставен в основата, тавана и покрива на сградата.  \r\nОт NEODOM предвиждат да бъде обявен ден на отворените врати, когато работата по първия етаж на еднофамилната сграда ще бъде завършен. „Това трябва да се случи в средата на месеца. Тогава ще дадем възможност на журналисти и потенциални клиенти да се запознаят отблизо с изпълнението и предимствата, които предлагаме“, посочи Гайдаров. В плановете на фирмата-строител по новата технология е стартиране на подобни обекти в парцели в околните села Малка Верея, Борилово и Кирилово. Желаещи за тази нова по нашите географски ширини технология не липсват. Според Димитър Гайдаров до дни се очаква да бъде завършена първата сделка за продажба на новата къща. „Тепърва очакваме тези модерни сгради да почнат да никнат като гъби“, допълни Гайдаров.  \r\n„Посланикът на Русия в България Анатолий Макаров: Докато паметта на хората е жива, всички опити да се изопачи историческата истина за Руско-турската война са обречени на провал“, е озаглавено интервю, поместено в броя, като за обхванати тези и други актуални въпроси, чиито отговори можете да прочетете в „Старозагорски новини“: \r\n- Обидено ли е Посолството на Руската федерация у нас от „новия прочит“ на Освободителната война, дело на отделни анализатори и политици, и ще се отрази ли това на отношенията между Русия и България?  \r\n- Каква е последната информация за преминаването на втория ръкав на „Турски поток“ през територията на България и реализирането на този проект свързано ли е с АЕЦ „Белене“?  \r\n- Представители на руския бизнес ще бъдат ли сред инвеститорите в Индустриална зона „Загоре“?  \r\n- Посланик Макаров, преди три години, при първото Ви посещение в Стара Загора, Вие пръв съобщихте, че след като България загуби безвъзвратно проекта „Южен поток“, има вероятност вторият ръкав на „Турски поток“ да премине през българска територия. Тогава Вие обещахте и пълно съдействие на българските институции това да се случи. Към днешна дата имаме изключително противоречива информация, сравнима с Брекзит. Затова първият ми въпрос към Вас е: Каква е последната информация за преминаването на втората тръба на „Турски поток“ през територията на България?  \r\n- Както виждате, аз не ви заблудих. Българското правителство предприема необходимите стъпки, за да гарантира, че продължаването на „Турския поток“ ще бъде през българска територия и цялата информация за действия в тази посока е напълно отворена. Наскоро бе съобщено за подписването на споразумения за резервиране на капацитета на бъдещия газопровод, както и за търг за избор на компания-изпълнител, която ще се ангажира с изграждането на необходимата газопреносна инфраструктура. От моя страна мога само да добавя, че Русия е заинтересована, както заяви премиерът Дмитрий Медведев по време на посещението си в София, в „Балканския поток“.  \r\nПосолството, на свой ред, ще продължи да оказва необходимото съдействие при изпълнението на съвместни проекти, включително енергийни.  \r\n- Досега руската страна получила ли е гаранции от Европейската комисия за втората тръба на „Турски поток“ през България?  \r\n- За съжаление, засега още не сме чули за това. Струва ми се обаче, че ръководството на вашата страна е напълно наясно с ползите от проекта и загубите, в случай че не се случи. Затова съм уверен, че ще бъдат предприети всички възможни стъпки, за да се получат гаранции за изграждането на газопровода.  \r\n- Проектът АЕЦ „Белене“ и преминаването на втората тръба на \"Турски поток\" през България свързани ли са по някакъв начин?  \r\n- Това твърдение е напълно погрешно. АЕЦ „Белене“ и новият тръбопровод през територията на България от турската граница до границата със Сърбия са отделни проекти. Всеки от тях играе важна роля за енергийната сигурност на България, но те не са свързани по никакъв начин. Може би само с това, че те са в състояние да превърнат страната ви в лидер на регионалния енергиен пазар.  \r\n- Ако „Газпром“ на 1 януари 2020 г. спре доставките на газ през Украйна, а дотогава втората тръба на „Турски поток“ не бъде изградена, какво ще се случи с България?  \r\n- Знаете ли, аз не обичам такива безделни мисли в стил „и какво, ако“. Няма смисъл да се седи и да се гадае какво ще се случи. Просто трябва да работим, за да гарантираме, че енергийното бъдеще на страната е надеждно, а решението на този проблем е в ръцете на българското правителство.  \r\n- През последните 2 - 3 години русофобията буквално „избуя“ у нас, а в навечерието на 3 март тази година отделни политици и анализатори се опитаха да направят „нов прочит“ на Руско-турската освободителна война от 1877 - 1878-а. Обижда ли Ви това и подобна интерпретация на историческите факти ще окаже ли негативно влияние върху двустранното сътрудничество между Русия и България?  \r\n- По мое мнение въобще не е ефективно да се концентрираме върху взаимни обиди и претенции. И като цяло измислената природа на тези нови „прочити“ е очевидна за всеки трезвомислещ човек. Вие по-добре от мен знаете колко паметници на руските войници-освободители са на територията на вашата страна, с какво уважение се отнасят към тях обикновените български граждани, които всяка година на 3 март отрупват тези паметници с цветя. Затова ми се струва, че докато паметта на хората е жива, всички опити да се изопачи историческата истина за Руско-турската война от 1877 - 1878 г. са обречени на провал.  \r\n- Развитието на туризма е един от основните акценти в сътрудничеството между нашите страни. Очаква ли се увеличение на туристическия поток от Русия към България тази година?  \r\n- Развитието на туристическия обмен между нашите страни е много активно, въпреки че през 2018 г. се наблюдава лек спад на броя на руските туристи в България - около 8%. Считам, че сега трудностите се дължат на сравнително строг визов режим, който не може да бъде облекчен без принципно решение на българската страна и двустранни консултации по тази тема. Друг ключов фактор може да бъде увеличаването на броя на хотелите, работещи по система all inclusive. И, разбира се, популяризирането на историческия, балнеологичен, планински туризъм може да даде резултати. Всички тези въпроси ще бъдат обсъдени на Международното изложение „Културен туризъм“ във Велико Търново на 18 - 20 април. Ще има и руско-българска кръгла маса с участието на Търговско-промишлената палата на Русия, Асоциацията на руските региони, нашата Асоциация на туроператорите.  \r\nМежду другото миналата година повече от 50 хиляди българи са посетили нашата страна. Да се надяваме, че през 2019 г. тази цифра само ще расте. Елате в Русия, ние винаги се радваме на гости!  \r\n- В Стара Загора се създава Индустриална зона „Загорe“, чиито терени заедно с напълно изградената инфраструктура ще бъдат отдадени на инвеститорите. Възможно ли е представители на руския бизнес да бъдат сред инвеститорите в тази Индустриална зона?  \r\n- Посолството не е получавало информация за тази Индустриална зона. Но като цяло идеята изглежда обещаваща. Ако местните власти ни изпратят такава покана, заедно с нашето Търговско представителство ние сме готови да я доведем до руски бизнес субекти, за които работата в Стара Загора може да представлява интерес.  \r\n- На 3 април вечерта Вие гледахте балета „Лешникотрошачката“ в Държавна опера - Стара Загора. За изкуството няма граници или санкции. Какво ново предстои в контекста на културното сътрудничество на Русия с България и в частност със Стара Загора?  \r\n- Културният дневен ред в сътрудничеството между Русия и България е много богат. Наскоро в няколко български града с успех бяха представени спектаклите на Болшой московски цирк, на 18 април предстои концерт на Г. Лепс в София, а от 18 до 22 юни в пет града на България (София, Пловдив, Бургас, Варна и Велико Търново) ще се състоят концерти на Кубанския казашки хор. Билетите за тях свършиха много бързо, но за Кубанския казашки хор мисля, че все още има.  \r\nЩо се отнася до Стара Загора, представянето на балета „Лешникотрошачката“, режисиран от руския хореограф Константин Уралски, аз смятам за много важно събитие. Вашият оперен театър заслужено се счита за един от най-добрите в България, тук работят изключителни професионалисти. Аз съм дълбоко благодарен за поканата да присъствам на премиерата на това представление и съм сигурен, че подобни съвместни проекти служат за укрепване на традиционното приятелство между нашите страни.  \r\n„Въглищата ще продължат да присъстват в Европа и през следващите десетилетия“, четем още в изданието.  Това е заявил по време на Международен енергиен форум  \r\nв Стара Загора генералният секретар на ЕВРОКОЛ Брайън Рикетс. Не закриване на въглищни централи и мини и търсене на алтернативна заетост на хилядите миньори и енергетици, а въвеждането на нискоемисионни технологии в производството на ел. енергия от въглища е предизвикателството в енергийния сектор. Това заяви по време на Международната енергийна конференция в Стара Загора на 5 април генералният секретар на ЕВРОКОЛ Брайън Рикетс. Тази негова позиция срази участващите във форума представители на екологичните организации, които заедно с ЕК работят за закриване на въглищните централи и опасването на Европа с Възобновяеми енергийни източници - фотоволтаици и ветрогенератори. „Днес много хора са готови да обрисуват въгледобива като враг. Но това, което искаме, е надеждна енергетика и надеждни енергийни източници. Въгледобивът не се извършва, за да замърсява планетата, а да осигурява електричество 24 часа, 7 дни от седмицата, което ни дава огромни възможности. Но някои политици, дори Европейската комисия, вече започнаха да мислят по друг начин заради статистиката, която използва данни на Световната здравна организация, че емисиите от въглищата водят годишно до смъртта на 20 - 30 000 души. Дали това е така, или не е, ние не сме съвсем сигурни“, заяви Рикетс.  \r\nПред аудиторията той припомни приетите през последните години от ЕК и ЕП нови рестриктивни мерки срещу въглищните централи, свързани с Референтния документ от 2017 г. за „добрите налични практики“, станали причина за повишаване на еконормите към въглищните ТЕЦ-ове, което ЕВРОКОЛ обжалва пред Европейския съд; схемите за търговия с емисии; решението на ЕП от 26 март т.г. за спирането от 2025 г. на държавна помощ на въглищните ТЕЦ, които отделят 550 г СО2 на киловатчас, което по думите му прави „работещите на въглища централи извън закона“. Въпреки че Европа произвежда 1/5 от световните емисии на СО2 и че СО2 се емитира в атмосферата от много други източници. „Дори и да имаме пълно 100% използване на ВЕИ, ние пак ще имаме нужда от конвенционални енергийни източници, защото ВЕИ не са изцяло надеждни, поне технологиите не го позволяват“, акцентира Брайън Рикетс и припомни огромните инвестиции, направени за тях. Той обаче беше категоричен, че сериозни инвестиции са необходими и за въгледобива, но не за неговото разширяване, а за усъвършенстване на употребата му с цел намаляване на емисиите, основно на СО2. „Необходимо ни е да работим в международен контекст, да можем да приемаме идеи извън Европа, да работим по проекти с опитни държави, които имат дългогодишен опит в работата с въгледобива и вече работят по новите технологии“, посочи Рикетс. Генералният секретар на ЕВРОКОЛ цитира пред участниците в Международната енергийна конференция някои от световните постижения, пряко свързани с емисиите от СО2 в Канада, САЩ, Китай и Южна Корея, в това число и в отделни европейски държави и увери, че работата в тази посока продължава много интензивно.  \r\n„Въглищата ще присъстват в Европа през следващите десетилетия. Благодарение на въглищата още дълго лампите ни у дома ще светят в зимните вечери“, заключи Брайън Рикетс.", "date": "2019.04.08", "title": "Преглед на основните теми в старозагорския печат"}
{"url": "http://www.focus-news.net/news/2019/04/08/2643939/initsiativen-komitet-lozenets-shte-provede-sreshta-s-premiera-boyko-borisov-za-kazusa-zlaten-vek.html", "text": "В 10.00 часа ще се проведе среща на Инициативен комитет \"Лозенец\" с премиера на България Бойко Борисов относно казуса \"Златен Век\". Това съобщиха от  инициативния комитет .", "date": "2019.04.08", "title": "Инициативен комитет \"Лозенец\" ще проведе среща с премиера Бойко Борисов за казуса \"Златен век\""}
{"url": "http://www.focus-news.net/news/2019/04/08/2643946/akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”. Началото на службата е в 10.00 часа, предаде репортер на  Агенция „Фокус“ . Вечернята ще е от 17.00 часа.  \r\nНикола ПЕТКОВ", "date": "2019.04.08", "title": "Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2019/04/08/2643944/ochakva-se-spetsializiraniyat-nakazatelen-sad-da-gleda-deloto-sreshtu-kmeta-na-sozopol-panayot-reyzi.html", "text": "Очаква се Специализираният наказателен съд да гледа делото срещу кмета на Созопол Панайот Рейзи, след като на 5 април го отложи заради отсъствието на адвоката на кмета. Днес магистратите трябва да решат дали да отстранят от длъжност Панайот Рейзи и главния счетоводител на Община Созопол Златка Мусева.  \r\nДелото срещу Панайот Рейзи е за присвояване на 2 млн. лв. общински пари чрез ремонти на улици, сгради и почистване на дерета.", "date": "2019.04.08", "title": "Очаква се Специализираният наказателен съд да гледа делото срещу кмета на Созопол Панайот Рейзи"}
{"url": "http://www.focus-news.net/news/2019/04/08/2643947/knigata-na-velislava-dareva-atentatat1925-denyat-v-koyto-se-otvoriha-portite-adovi-shte-bade-predstavena-v-sofiya.html", "text": "От 18.00 ч. в книжен център „Гринуич“ (ул. „Витоша” 37) ще се проведе обществен разговор „Фашизмът не е мнение, фашизмът е престъпление“ и премиера на книгата на Велислава Дърева – „Атентатът`1925. Денят, в който се отвориха портите Адови”. Това съобщиха от  пресофиса на лидера на ПЕС Сергей Станишев . \r\n„Атентатът`1925” е съчетание на исторически документи (някои от тях непознати на широката публика), изследователски талант, изненадващи разкрития, наситено драматургично действие, динамичен сюжет и завладяваща публицистика. „Написах тази книга, за да се помни и да се знае. Като предупреждение и напомняне на какво е способен фашизмът. И за да я има Европа”, споделя авторът в предговора на изданието. Книгата излиза от печат в навечерието на 16 април, деня на атентата в храм „Св. Неделя”, и се публикува с финансовата подкрепа на Делегацията на българските социалисти в ЕП. \r\nНа 25.10. 2018 г. ЕП прие Резолюция срещу нарастването на неофашисткото насилие в Европа и припомни, че „фашистката идеология винаги е свързана с посегателство срещу демокрацията” и че „няма нито една държава – членка на ЕС, която да не е засегната по един или друг начин от това явление”.  Велислава Дърева е публицист, политически анализатор, драматург и кинодокументалист, с над 2 500 публикации, 15 филма и 3 книги, носител на многобройни национални и международни награди. В своето документално-публицистично изследване авторът реконструира историческото време. Време, в което България преживява три войни, три национални катастрофи, три въстания, един държавен преврат и държавно овластен терор; терор, който провокира атентата през 1925 г.; атентат, който дава така желания повод на фашистката власт за методично изтребление на българската левица.", "date": "2019.04.08", "title": "Книгата на Велислава Дърева „Атентатът`1925. Денят, в който се отвориха портите Адови” ще бъде представена в София"}
{"url": "http://www.focus-news.net/news/2019/04/08/2643948/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с подмяна на спирателен кран на ул. „Милевска планина“ в жк. „Лозенец“ се налага спиране на водоподаването от 10.00 до 19.30 часа на клиентите на „Софийска вода”, живеещи в района на: по ул. „Бунтовник“ от ул. „Богатица“ до ул. „Николай Лилиев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бунтовник“ ъгъла с ул. „Милевска планина“. \r\nВъв връзка с изпълнение на инвестиционен проект за реконструкция на уличен водопровод на ул. „Константин Иречек“ в Център, район „Красно село“, се налага спиране на водоподаването от 09.00 до 19.00 часа на клиентите на „Софийска вода”, живеещи в района на: по ул. „Константин Иречек“ от ул. „Абоба“ до ул. „Яков Крайков“(нечетни номера). При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Константин Иречек“ ъгъла с ул. „Абоба“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на спирателни кранове на ул. 332 в жк. „Люлин“ 8 се налага спиране на водоподаването от 09.00 до 19.00 часа на клиентите на „Софийска вода”, живеещи в района на: по бул. „Сливница“ от ул. „Филиповско шосе“ до бул. „Панчо Владигеров“; по ул. 332 от ул. 328 до бул. „Сливница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Сливница“ ъгъла с ул. „Филиповско шосе“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.04.08", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/04/08/2643949/lovech-dni-na-pravoslavnoto-kino-shte-se-provedat-v-grada.html", "text": "За поредна година в Ловеч, с благословението на Негово високопреосвещенство  Ловчанския митрополит Гавриил, се провеждат    Дните на Православното кино - 2019 г., предаде репортер на  Агенция \"Фокус\" . Инициативата е организирана от Ловчанска Света Митрополия и се провежда  от втората до петата седмица на Великия пост. Видео прожекциите се излъчват всеки понеделник от 18.00 ч. в приземния параклис \"Въведение Богородично\" на новата катедрала \"Св. Св. Кирил и Методий\" в центъра на града. Днешната прожекция е на филма \"Майка Мария\". Входът е свободен.  \r\nНикола ПЕТКОВ", "date": "2019.04.08", "title": "Ловеч: Дни на Православното кино ще се проведат в града"}
{"url": "http://www.focus-news.net/news/2019/04/08/2643934/ochakva-se-ministar-krasimir-karakachanov-i-gen-andrey-botsev-da-dokladvat-na-premiera-boyko-borisov-za-obstanovkata-po-granitsata-s-gartsiya.html", "text": "Очаква се вицепремиерът и министър на отбраната Красимир Каракачанов и началникът на отбраната ген. Андрей Боцев да докладват на премиера Бойко Борисов за обстановката по границата с Гърция. Те ще заявят пред министър-председателя, че Българската армия има готовност при нужда да изпрати на границата 3 000 военнослужещи с необходимите единици транспортна техника и спомагателни съоръжения в помощ на силите на реда за възпиране на евентуални групи от нелегални мигранти. \r\nВчера в профила си в социалната мрежа „Фейсбук“ Красимир Каракачанов увери, че няма непосредствена опасност от мигрантска вълна за България. Съобщението му дойде във връзка с притеснения в обществото, че напрежението в лагера „Диавата“ в Гърция край границата с Македония ще се пренесе и на родна земя. \r\nКаракачанов уточни, че през последните 4 дни са в непрекъснат контакт с премиера Бойко Борисов и министъра на вътрешните работи Младен Маринов. Той увери, че няма място за притеснение и има рутинни планове за съвместни действия на МВР и МО, ако напрежението в Гърция ескалира и се наложи България да реагира превантивно, или при настъпила кризисна ситуация. „Следим обстановката. До момента няма опасност за България“, успокои Красимир Каракачанов.", "date": "2019.04.08", "title": "Очаква се министър Красимир Каракачанов и ген. Андрей Боцев да докладват на премиера Бойко Борисов за обстановката по границата с Гърция"}
{"url": "http://www.focus-news.net/news/2019/04/08/2643933/prezidentat-rumen-radev-svikva-zasedanie-na-ksns-za-borbata-s-koruptsiyata-po-visokite-etazhi-na-vlastta.html", "text": "От 13.00 часа на „Дондуков“ 2 президентът Румен Радев свиква заседание на Консултативния съвет за национална сигурност на тема: „Резултати от противодействието на корупцията по високите етажи на властта. Необходимост от мерки“. Това съобщиха от  прессекретариата на държавния глава .", "date": "2019.04.08", "title": "Президентът Румен Радев свиква заседание на КСНС за борбата с корупцията по високите етажи на властта"}
{"url": "http://www.focus-news.net/news/2019/04/08/2643951/sofiya-vavezhda-se-vremenna-organizatsiya-na-dvizhenieto-za-remont-na-nastilkata-na-ploshtad-sveta-nedelya.html", "text": "Въвежда се временна организация на движението за ремонт на настилката на площад „Света Неделя“. Това съобщиха от пресцентъра на  Столична община . До 25 април 2019 г. се забранява престоят, паркирането и влизането на пътни превозни средства по ул. „Съборна” в участъка с дължина 25 метра до пл. „Света Неделя“. До 25 април 2019 г. се забранява престоят и паркирането на служебния паркинг на пл. „Света Неделя“.", "date": "2019.04.08", "title": "София: Въвежда се временна организация на движението за ремонт на настилката на площад „Света Неделя“"}
{"url": "http://www.focus-news.net/news/2019/04/08/2643955/burgas-v-detskite-zavedeniya-v-obshtinata-shte-se-provedat-meropriyatiya-pod-mototo-etiket-i-estetika-na-macata-zlatni-ppavila-po-vpeme-na-xpanene.html", "text": "В рамките на програмата за здравословно хранене на Община Бургас, в периода 8 – 12 април 2019 г.,  във всяко детско заведение ще се организират и проведат мероприятия под мотото: „Етикeт и естетика нa мacaтa – злaтни пpaвилa пo вpeмe нa xpaнeнe“. Това съобщиха от пресцентъра на  Общината .  \r\nEднo oт ocнoвнитe нeщa, нa ĸoитo децата трябва да се yчaт oт мaлĸи ĸaтo чacт oт възпитaтeлния пpoцec, e ĸaĸъв eтиĸeт нa мacaтa тpябвa дa cпaзвaт, кaĸ дa пocтaвят пpaвилнo пpибopи, пocyдa, ĸaĸ дa ги изпoлзвaт и подредят. Дa пoзнaвaт от малки пpaвилaтa зa eтиĸeт и култура на хранене, като пpaвилнoто пoдpeждaнe e нeoбxoдимo yмeниe, ĸoeтo децата от малки трябва дa ycвoят. Да се създаде умението, децата да си служат сръчно с приборите, да държат ножа в дясната, а вилицата в лявата ръка, като още от детска възраст да се обръща внимание върху начина на хранене, което е особено важен компонент от културата на хранене, а именно умението да се научат децата да се хранят според установените изисквания. Храната се възприема цялостно чрез сетивата. Когато храната изглежда вкусна и е красиво подредена в чинията ни, тя ни кани да я опитаме. Зле изглеждащото ястие, дори да е вкусно, ни отказва. Така се създават вкус, навици, култура на хранене и се предават важни умения на децата.", "date": "2019.04.08", "title": "Бургас: В детските заведения в общината ще се проведат мероприятия под мотото: „Етикeт и естетика нa мacaтa – злaтни пpaвилa пo вpeмe нa xpaнeнe“"}
{"url": "http://www.focus-news.net/news/2019/04/08/2643950/denyat-8-april-v-svetovnata-istoriya.html", "text": "През 1378 г. Урбан VI (Бартоломео Приняно) заема папския престол. През 1455 г. Алфонсо Борджия е провъзгласен за папа Каликст III. През 2005 г. е погребан папа Йоан Павел ІІ, шест дни след смъртта му (на 2 април). През 1838 г. започва да функционира първата трансатлантическа параходна линия, с което времето за пресичане на океана се съкращава наполовина и вече става само 15 дни. През 1992 г. по предложение на “Романо юнион” ООН и Европейския съюз обявяват 8 април за международен ден на ромите. На 8 април са родени: Кофи Ата Анан - генерален секретар на ООН от 1 януари 1997 г. до 2006 г., Джузепе Тартини – италиански цигулар, композитор и музикален теоретик и Едмунд Хусерл - австрийски философ, основател на феноменологията. На тази дата умират: Маргарет Тачър- британски политик и първата жена, изпълнявала функциите на министър-председател в Обединеното кралство, Пьотр Леонидович Капица - руски физик, художникът Пабло Пикасо, Гаетано Доницети - италиански композитор и Вилхелм фон Хумболт - германски филолог, философ, лингвист, държавник.  \r\n2018 г.  \r\nУправляващата консервативна партия „ФИДЕС“ на премиера Виктор Орбан печели убедително парламентарните избори в Унгария и трети поред мандат начело на властта. \r\n2016 г. \r\nАпостолическо насърчение за любовта и семейството Amoris laetitia (от латински, Радостта от любовта) на папа Франциск бе официално представено във Ватикана. Това е документ, изготвен лично от предстоятеля на Римокатолическата църква, който по важност се нарежда на трето място в йерархията след апостолическата конституция и енцикликата. \r\n2015 г. \r\nАнгло-холандският петролен гигант Royal Dutch Shell закупува по-малкия си британски конкурент BG Group за 70 милиарда долара. Това е най-голямата сделка в петролния сектор за последното десетилетие. \r\n2013 г. \r\nВ Чили се извършва ексхумация на останките на Пабло Неруда във връзка с изследване на версия, че е убит от режима на генерал Пиночет. \r\n2012 г. \r\nСаудитска Арабия, Обединените арабски емирства, Катар, Оман и Кувейт сключват споразумение със САЩ за изграждане на ракетен щит система ПРО „Пейтриът“ в Персийския залив срещу Иран. \r\n2012 г. \r\nАфганистан и САЩ подписват споразумение относно операциите на специалните части на международните сили срещу екстремистите в Афганистан. Нощните удари срещу позиции на талибаните ще бъдат провеждани от афганистанските сили. \r\n2012 г. \r\nВ Южна Осетия се провежда втори тур на президентските избори. \r\n2012 г. \r\nПхенян кани международни журналисти да присъстват на изстрелването на първия северно корейски изкуствен спътник на Земята. Русия, САЩ, Южна Корея, Япония и генералният секретар на ООН са против изстрелването. Резолюция на Съвета за сигурност на ООН от 2009 г. изисква от Северна Корея „да не извършва никакви нови ядрени изпитания или стартове с използване на технологията на балистичните ракети“. \r\n2011 г. \r\nПри атака на иракските сили за безопасност срещу база на Организацията на моджехидините на иранския народ разположена в тренировъчния лагер „Ашраф“ са убити 31 човека, а над 300 са ранени. \r\n2005 г. \r\nШест дни след смъртта му ( на 2 април), папа Йоан Павел ІІ е погребан. Траурната церемонията се води от кардинал Йозеф Рацингер в продължение три часа. На площад “ Св. Петър” се събира многохилядна тълпа поклонници на папа Йоан Павел II. На церемонията по погребението на папа Йоан Павел II във Ватикана присъстват девет монарси и над 70 президенти и премиери. В Полша, родината на папа Йоан Павел II, началото на церемонията по погребението е отбелязана с камбанен звън и вой на сирени отбелязват. В столицата Варшава началото на церемонията е отбелязана с 26 оръдейни салюта. Всички телевизии и радиа в Полша предават пряко месата във Ватикана. След церемонията папа Йоан Павел II e погребан в базиликата “Св. Петър”. \r\n2004 г. \r\nСпоразумение за хуманитарно примирие е подписано от суданското правителство и две бунтовнически групировки. След ескалацията на Дарфурския конфликт в Судан, Чад започва преговори в Нджамена през 2004 г., които довеждат до Хуманитарното примирие между Судан и групировките Движение за суданска справедливост и равенство и Суданската армия на освобождението. Другите подписали споразумението са Чад и Африканският съюз. Документът влиза в сила от 11 април 2004 г. Приблизително по това време от Движението за суданска справедливост и равенство се отцепва групировка, която става известна с името Национално движение за реформи и развитие – тя не участва в преговорите за примирие или в подписването на споразумението. Бунтовническите атаки продължават и след влизането в сила на мирното споразумение. Африканският съюз формира Комисия по примирието, която наблюдава спазването на обявените на 8 април 2004 г. договорености. \r\n1992 г. \r\nПо предложение на “Романо юнион” ООН и Европейския съюз обявяват 8 април за международен ден на ромите. Това става по случай 30 години от създаването в Лондон, Великобритания, на Международната организация на ромите “Романо юнион”. Ромите са етническа група с общ произход и език, живееща в много страни на Европа, Предна и Южна Азия, Северна Африка, Северна и Южна Америка и Австралия. Числеността им по различни оценки е от 2,5 до 8 млн. (по някои оценки 10-12 млн.) души. По време на Втората световна война около 20 000 роми от Централна и Източна Европа са унищожени от хитлеристите. В съвременната наука окончателно се е утвърдило мнението, според което тази етническа група е произлязла от Индия. Предшествениците на днешните роми напускат Индия в края на Х в. Първоначално се заселват в Предна Азия и задълго се задържат в покрайнините на Византийската империя. През ХIII-ХV в. навлизат в Югоизточна и Източна, а след това в Централна и Западна Европа. По-късно се заселват в Северна Африка, Северна и Южна Америка и Австралия. Значителна част от ромите е запазила старите си занаяти - обработка на метал, дърво, кост, плетене на кошници, гадаене, коневъдство. След 60-те години в много страни, където живеят представители на тази етническа група, се вземат мерки за подобряване на тяхното правово положение. Има организации, занимаващи се с въпросите за подобряване на социално-икономическото им положение.Такива са във Франция - Международен комитет на циганите (Comite international Rom от 1971 г.); във Великобритания - Институт за съвременни изследвания и документация на ромите (Institute of Contemporary Romani Research and Documentation); в Америка - Международен ромски комитет в Америка (Komitia Lumiaki Romani and’e Amerika); в Индия - Индийски институт за изучаване на ромите (The Indian Institute of Romani Studies, 1973 г.) и др. Периодически се провеждат международни ромски конгреси и фестивали. \r\n1961 г. \r\nВ Персийския залив при пожар на британския кораб “Дара” загиват 197 души. На борда му има около 580 пасажери, между които много жени и деца, както и екипаж от 130 души С изключение на офицерите на кораба, които са британци, почти всички на борда са пакистанци, индийци или араби от Залива.. Над 500 души са спасени, но много от тях със сериозни изгаряния и травми. Корабите, които участват в спасителната операция, включват три британски танкера, както и немски, японски и норвежки кораби. \r\n1838 г. \r\nЗапочва да функционира първата трансатлантическа параходна линия, с което времето за пресичане на океана се съкращава наполовина и вече става само 15 дни. \r\n1455 г. \r\nАлфонсо Борджия е провъзгласен за папа Каликст III. Алфонсо Борджия е роден през 1378 г. в Хатива. Първоначално той е дипломат в двора на арагонския крал Алфонсо V. През 1429 г. е ръкоположен за епископ на Валенсия, а през 1444 г. е въздигнат в сан кардинал. Наследява папския престол от Николас V. Каликст е избран скоро след падането на Константинопол, заради което обявява кръстоносен поход срещу турците. Щедро дарява средства, за да помогне на Йоан Хуняди, който печели битка заедно със св. Йоан Капистран в Белград през 1456 г. През 1457 г. папа Каликст се обръща към Скандербег в Албания, като му изпраща пари и го обявява за капитан-генерал на кръстоносния поход. Папа Каликст е обвиняван в непотизъм, защото въздига в кардинали двама от племенниците си, единият от които е бъдещият папа Александър VI. През 1457 г. Каликст III преразглежда обвиненията по делото срещу Жана д’Арк и я признава за невинна. Наследен е от папа Пий ІІ. \r\n1378 г. \r\nУрбан VI заема папския престол. Урбан VІ е роден под името Бартоломео Приняно в Неапол около 1318 г. През 1363 г. той е избран за архиепископ на Аченца, а през 1377 г. е преместен в Бари. Изборът на Урбан VІ е непосредствената причина за Западната схизма. След смъртта на Григорий IХ, при когото като канцлер е глава на папската администрация, Урбан VI е избран за папа под натиска на римляните, които желаят италианец да ръководи Църквата. След като се възкачва на папския престол Урбан, става укорителен и суров, което отдалечава всички кардинали от него. Те се преместват в Анани, после във Фонди и обявяват избора на Урбан за невалиден на базата на това, че са били принудени от тълпата. С последвалия избор на нов папа, Роберт Женевски (антипапата Клемент VІІ) започва Западната схизма, която разделя Европа в продължение на около 40 години. Урбан е припознаван като папа от по-голямата част от Италия, Германия, Фландрия, Англия и английските владения. До 1380 г. св. Катерина Сиенска живее в Рим и работи за признанието на Урбан. Папата отблъсква от себе си политическите си съюзници с поведението си, вероятно убива петима кардинали, които организират заговор срещу него, и по този начин ужасява цяла Европа. Широкоразпространено е мнението, че Урбан VІ е психично болен. Днес изборът му се счита за каноничен. Наследен е от Бонифаций ІХ. На тази дата са родени: \r\n1938 г. \r\nРоден е Кофи Ата Анан - генерален секретар на ООН от 1 януари 1997 г. От 60-те години на ХХ век заема различни длъжности в ООН. През 1990 г. той води хуманитарната мисия на ООН в Ирак по време на иракско-кувейтската война. Представител е на генералния секретар на ООН в бивша Югославия, а от 1995 г. е негов заместник по миротворческите операции. През 2001 г. Кофи Анан получава заедно с ООН Нобелова награда за работата в областта на човешките права, разрешаването на някои световни конфликти и за борбата с международния тероризъм. През 2006 г. Кофи Анан завършва мандата си, като постът му се поема от Бан Ки-мун (на 1 януари 2007 г.). \r\n1859 г. \r\nРоден е Едмунд Хусерл - австрийски философ, основател на феноменологията. Математическото си образование получава при Вайерщрас, а учители по философия са му Брентано и К. Щумпф. Хусерл изпитва влиянието на доста широк кръг от учения: на Декарт, Лок, Лайбниц, Ям, Кант, Хербарт, Болцано, Дилтай, Наторп и др. Той преподава в университетите в Хале, Гьотинген и Фрайбург. В резултат на интереса му към проблема за “чистата логика” се появява първото му собствено феноменологично произведение “Логически изследвания”. Приемането на “същностите” сближава философската позиция на Хусерл с платоновския идеализъм. За разлика от “идеите на Платон”, имащи онтологичен статус, “същностите” на Хусерл се проявяват като “значения”, непритежаващи сферата на съществуването. Според германския философ кризата на европейската култура като цяло се състои в обективизма, който замъглява истинския смисъл на рационализма. Хусерл оказва голямо влияние върху формирането на екзистенциализма, персонализма, феноменологичната социология на Шютц. От идеите на Хусерл се повлияват неотомизмът и структурализмът, някои школи в психологията, психиатрията, литературознанието, методологията на науката. Негови ученици са Хайдегер, Шелер, Хартман, Ингардън, Левинас и др. \r\n1692 г. \r\nРоден е Джузепе Тартини – италиански цигулар, композитор и музикален теоретик. Той създава 125 концерта, 80 сонати, сред които “Дяволски трилери” (според легендата изпълнени от самия дявол в сън на Тартини) и др. В творчеството си Тартини широко използва народни песни и танцови мелодии. Открива и теоретически обосновава системата на аликвотните тонове (обертонове). Променя формата на цигулковия лък и през 1728 г. основава Падуанската цигулкова школа. Джузепе Тартини умира през 1770 г. На тази дата умират: \r\n2013 г. \r\nНа 88 години почива Баронеса Тачър от Кестевен. Маргарет Хилда Тачър или Баронеса Тачър от Кестевен (13 октомври 1925 – 8 април 2013) е британски политик и първата жена, изпълнявала функциите на министър-председател в Обединеното кралство — позиция, която тя заема от 4 май 1979 до 28 ноември 1990 г. Тя е лидер на Консервативната партия от 1975 г. до края на премиерството си. Още преди да дойде на власт, тя е наричана Желязната лейди в съветската пропаганда — прозвище, останало до днес. Носител е на титлата „Орден на жартиера“. \r\n1984 г. \r\nУмира Пьотр Леонидович Капица - руски физик, един от създателите на физиката на ниските температури и физиката на силните магнитни полета. Ученик е на А. Ф. Йофе и на Ъ. Ръдърфорд. През 1916 г. завършва Петербургския политехнически институт, работи заедно с Ъ. Ръдърфорд в Кавендишовата лаборатория. Организатор и първи директор е на Института по физически проблеми при Руската Академия на науките. Капица открива свръхтечните свойства на течния хелий и разработва оригинален метод за втечняване на газовете. През 1978 г. Капица става лауреат на Нобелова награда за физика. \r\n1973 г. \r\nУмира световноизвестният художник Пабло Пикасо. Пабло Руис и Пикасо е роден на 25 октомври 1881 г. в Малага, Испания. Обучаван от баща си, професор по рисуване, Пикасо прави изложба на първите си творби на 13-годишна възраст. След като се премества за постоянно в Париж през 1904 г., Пикасо замества предоминантните сини тонове от т.нар. си “Син период” (1901-1904 г.) с тези на керамиката и плътта от “Розовия период” (1904-1906 г.). Първият му шедьовър – Девойките от Авиньон (1907 г.) предизвиква полемика поради насилственото третиране на женското тяло и приличащите на маски лица, които произлизат от изучаването на африканското изкуство. От 1909 до 1912 г. Пикасо работи заедно с Жорж Брак – единственото сътрудничество на Пикасо с друг художник – и развива станалия известен по-късно кубизъм. Двамата художници представят нов вид реалност, която се отцепва от ренесансовата традиция и най-вече от употребата на перспективата и илюзията. Нито Брак, нито Пикасо искат да се пренесат в областта на тоталната абстракция в кубистичните си творби, въпреки че свободно приемат несъответствия като различни гледни точки, различни оси или светлинни източници в една и съща картина. Към 1912 г. те довеждат кубизма до нови граници, като лепят хартия и други материали на платното. Между 1917 и 1924 г. Пикасо създава театрални декори за пет балета на Сергей Диалиев. През 20-те и 30-те години на ХХ век сюрреалистите го подтикват да изследва нови материали за модели, по-конкретно образа на Минотавъра. Испанската Гражданска война вдъхновява художника да създаде може би най-значимата си творба – огромната Герника (1937 г.), чиято изпълнена с насилие образност осъжда безсмисленото унищожаване на живот. След Втората световна война Пикасо се присъединява към комунистическата партия и посвещава времето си на скулптура, керамика и литография, както и рисуване. В късните си години създава вариации върху творбите на по-ранни творци, най-известните от които са серия от 58 картини, основаващи се на “Лас Менинас” от Диего Веласкес. Пабло Пикасо умира на 8 април 1973 г. в Можен, Франция. \r\n1848 г. \r\nУмира Гаетано Доницети - италиански композитор. Роден е на 29 ноември 1797 г. в Бергамо. Обучаван е и е напътстван от оперния композитор Симоне Маир (1763-1845 г.). Операта “Zoraida di Granata” на Доницети има успешна премиера в Рим през 1822 г., но “Анна Болена” от 1830 г. прави името му международно известно. По-късните му успехи включват “Любовен еликсир” (1832 г.), “Lucrezia Borgia” (1833 г.), “Lucia di Lammermoor” (1835 г.), “Roberto Devereux” (1837 г.), “Дъщерята на полковника” (1840 г.) и “Дон Паскал” (1843 г.). Невероятно продуктивен, Доницети е в състояние да създаде цялостна опера в рамките на седмици. Завършва почти 70 опери, както и повече от 150 други творби и стотици песни. Автор е и на оперите “Фаворитка” и “Лучия де Ламермур”. \r\n1835 г. \r\nУмира Вилхелм фон Хумболт - германски филолог, философ, лингвист, държавник. Учи право в университетите във Франкфурт на Одер и Гьотинген. През 1801-1810 г. е пруски президент при папския двор. Като директор на Департамента по изповеданията и просвещението в началното училище въвежда методите на Песталоци и преустройва Пруската Академия на науките. Фон Хумболт е един от основателите на Берлинския университет. Като министър на вътрешните работи от 1819 г. прави несполучлив опит за създаване на нова конституция на Прусия. Фон Хумболт е един от най-видните представители на класическия немски хуманизъм от времето на Гьоте и Шилер. Подобно на Хердер той вижда целта на историята в осъществяване на идеала за “хуманност”, който се основава на духовното формиране и разкриване на човешката индивидуалност с цялата пълнота на нейните способности. Свободното вътрешно саморазвитие на индивида и нацията, която Фон Хумболт също счита за духовна творческа индивидуалност, определя и границите на държавната дейност - защита на външните граници и осигуряване на вътрешния правен ред (“За границите на дейността на държавата”, 1792 г.). Той смята, че осъществяването на хуманистичния идеал е възможно в античността, а в новото време се реализира един висш художествен идеал - пробуждане на цялостния духовен свят като единство от способностите на човека (“За “Херман и Доротея” от Гьоте”, 1799 г.). В областта на филологията Фон Хумболт е един от основоположниците на философията на езика като самостоятелна научна дисциплина. В труда си “За различията в строежа на човешките езици и неговото влияние върху духовното развитие на човешкия род”, който представлява увод към издадената посмъртната негова книга “За езика кави на о. Ява” (1836-1839 г.), разглежда езика не като нещо завършено, а като непрекъснат процес на духовно творчество, като “формиращ мисленето орган”, който изразява индивидуалния светоглед на народа и по този начин определя всички духовни отношения между човека и света. Лингвистичните идеи на Фон Хумболт влияят развитието на езикознанието като научна дисциплина, психологическата школа от ХIХ в. (Х. Щайнтал, А. Потебня и др.), немското неохумболтианство и американката етнолингвистика от ХХ в. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.;История на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.08", "title": "Денят 8 април в световната история"}
{"url": "http://www.focus-news.net/news/2019/04/08/2643954/plovdiv-dostapat-na-avtomobili-v-iztochnata-chast-na-stariya-grad-se-ogranichava.html", "text": "Достъпът на автомобили в източната част на Стария град откъм Понеделник пазара се ограничава от днес. Това съобщиха за  Радио „Фокус“ - Пловдив  от Общинско предприятие „Организация и контрол на транспорта“. В тестов режим започва работа бариерата на ул. „Петко Р. Славейков“ до училище „Гео Милев“. Същия ден от 09.00 ч. до 17.00 ч. на място ще се изработват картите за достъп на подалите до момента заявления, като там могат и да се попълват бланки за пропуск. На жилище се полага по една карта, допълнителни се предоставят при наличие на гаражи. За зареждането на търговски обекти е предвидено времето от 21.00 до 09.30 ч. \r\nОт „Организация и контрол на транспорта“ уточниха, че влизащите през ул. „Петко Р. Славейков“ коли ще могат да излизат от Стария град по ул. „Цанко Лавренов“ към Източната порта, където също е монтирана бариера.", "date": "2019.04.08", "title": "Пловдив: Достъпът на автомобили в източната част на Стария град се ограничава"}
{"url": "http://www.focus-news.net/news/2019/04/08/2643952/veliko-tarnovo-v-obshtinata-shte-se-provede-kampaniya-za-kastratsiya-na-kucheta-i-kotki.html", "text": "Нова кампания за кастриране на бездомни и дворни кучета, както и на котки, започва от днес в града и населени места от общината. Това съобщиха от пресцентъра на  Община Велико Търново . Инициативата е съвместна – между Общината и фондация „Четири лапи“. За първи път медицинските процедури ще бъдат осъществявани в лицензираната амбулатория, която функционира към общинския приют за бездомни кучета и е оборудвана със съвременна технология. Манипулациите ще бъдат извършвани от четирима ветеринарни лекари – по двама от приюта и фондацията, на които ще помагат ветеринарен техник и двама души за залавяне на животните.  \r\nВ рамките на кампанията се очаква да бъдат обработени около 150 кучета, като част от тях ще са и от близките до Велико Търново села, както и над 200 котки. Активно ще съдействат доброволци от неправителствената организация „Приятели на животните ВТ“.  \r\nГрафикът на работа е следният: \r\n8 април - Велико Търново: промишлени зони, \"Дервеня\", кв. \"Зона В\"; \r\n9 април - Велико Търново, Дебелец; \r\n10 април - Килифарево, Дебелец; \r\n11 април - с. Ново село, с. Балван; \r\n12 април - с. Никюп, с. Хотница, с. Дичин; \r\n13 април - връщане на животните; \r\n15 април - с. Арбанаси, с. Шереметя, с. Малки чифлик; \r\n16 април - с. Самоводене, с. Ресен; \r\n17 април - с. Леденик, с. Шемшево, Велико Търново - промишлени и вилни зони; \r\n18 април - с. Беляковец, Велико Търново - промишлени и вилни зони; \r\n19 април - с. Присово, град Велико Търново; \r\n20 април - връщане на животните. \r\nНастоящата акция е четвърта поред. Общо са обработени 1232 животни, като от тях 768 са кучета, а 464 – котки. Данните през годините показват, че благодарение на съвместните усилия на Община Велико Търново и Фондация „Четири лапи“ популацията на безстопанствените кучета в общината намалява.  \r\nОт февруари общинският приют предлага безплатна кастрация на домашни и дворни кучета. След процедурите всяко животно получава чип, а стопаните ще бъдат освободени от местната такса, която дължат. \r\nИнициативата е част от политиките, които Община Велико Търново чрез отдел „Околна среда“ провежда за намаляване на популацията от бездомни четириноги. От юни в приюта безплатно ще бъдат кастрирани и бездомни котки. \r\nПовече информация може да бъде получена от експертите в отдел „Околна среда“ – на телефон 062/619-502.", "date": "2019.04.08", "title": "Велико Търново: В общината ще се проведе кампания за кастрация на кучета и котки"}
{"url": "http://www.focus-news.net/news/2019/04/08/2643956/varna-vavezhda-se-vremenna-organizatsiya-na-dvizhenieto-po-bul-narodni-buditeli-zaradi-rekonstruktsiya.html", "text": "Въвежда се временна организация на движението по бул. „Народни будители“ в квартал „Аспарухово“ поради реконструкция, съобщиха от дирекция „Инженерна инфраструктура и благоустрояване“ в  община Варна . Временната организация се отнася за участъка от ул. „Мара Тасева“ до ул. „Нарва“, и от ул. „Св. Св. Кирил и Методий“ до ул. „Мара Тасева“, в т. ч. трасето на обръщача на ул. „Св. Св. Кирил и Методий“. Причината е реконструкцията на трасето на бул. „Народни будители“. Движението на превозни средства в участъка ще се осъществява двупосочно в лявото плато, в посока от Варна към квартал „Аспарухово“.", "date": "2019.04.08", "title": "Варна: Въвежда се временна организация на движението по бул. „Народни будители“ заради реконструкция"}
{"url": "http://www.focus-news.net/news/2019/04/08/2643958/veliko-tarnovo-v-svishtov-zapochva-turnir-po-futbol-na-malki-vrati.html", "text": "Община Свищов и звено „Масова физкултура и спортна база“ ще проведат Турнир по футбол на малки врати. Това съобщиха от пресцентъра на  Общината . Таксата за участие и застраховката на участниците ще са за сметка на Община Свищов. Турнирът ще се проведе на откритата футболна площадка в района на зала „Свищов“.", "date": "2019.04.08", "title": "Велико Търново: В Свищов започва „Турнир по футбол на малки врати“"}
{"url": "http://www.focus-news.net/news/2019/04/08/2643960/pregled-na-osnovnite-temi-v-dobrudzhanskiya-pechat.html", "text": "„Цветан Цветанов в Зърнево: Пълни глупости са, че ГЕРБ разчита на Живко Мартинов“, съобщава на първа страница вестник  „Добруджанска трибуна“ . Заместник-председателят на управляващата партия е посетил тервелското село, за да връчи членските книжки на новоприетите членове на „Граждани за европейско развитие на България“. Като продължение на тази тема е друга със заглавие „Цветан Цветанов по пътя на Живко „суджука“ славата на ГЕРБ - апартаментите прескочи Океана“. След като скандалът с апартаментите на Цветан Цветанов е влязъл в европейските медии, имотните сделки на висши представители на съдебната власт са тиражирани и в щатски издания. Вторият в третото правителство на ГЕРБ и действащите магистрати имат всички шансове да бъдат цитирани като пример за корупция и в Годишния доклад на държавния департамент на САЩ, където вече е Живко Мартинов. „3,4 милиона лева влагат във водопроводи и асфалт за три села в тервелско“, съобщава всекидневникът в своята рубрика „Новини“. Най-голямата инвестиция в размер на близо 2,2 милиона лева е за село Зърнево, където живеят над 1200 души. По проект се извършва рехабилитация на участъци от водопроводна мрежа в три села в Община Тервел. Това са Зърнево, Нова Камена и Безмер. Строителните работи са започнали на 29 март. В трите села живеят общо 2800 души. От спортната страница – „Първата пролетна победа на „Дружба“ продължава да убягва“. Мачът между „Добруджа“ и „ЦСКА 1948“ е завършил с резултат 0:0. Срещата е от 23-ия кръг на Втора лига, добричлии остават последни в таблицата.", "date": "2019.04.08", "title": "Преглед на основните теми в добруджанския печат"}
{"url": "http://www.focus-news.net/news/2019/04/08/2643957/dobrich-udalzhen-e-srokat-za-izvarshvane-na-remontni-deynosti-po-patya-general-toshevo-gkpp-kardam.html", "text": "Удължен е срокът за извършване на ремонтни дейности по пътя Генерал Тошево – ГКПП – Кардам, където движението на автомобили се осъществява с повишено внимание, предаде кореспондентът на  Радио „Фокус” – Варна . В Община Каварна се рехабилитират четири пътни участъка от общинската мрежа - Топола Шабла- Каварна – Раковски – Иречек, Каварна – Балчик- Божурец, Каварна – Топола и Каварна – Балчик – Топола – местността „Иканталъка“. В Добрич заради работа по интегрирания проект за обновяване на водния сектор в града временно е затворено движението на автомобили по едно от платната на бул. „3 март“ в района на Музея в Градския парк „Св. Георги“. Трафикът се осъществява двупосочно в другото платно. Работи се и по ул. „Никола Петков“. Временната организация важи до приключване на планираните дейности. Няма въведени промени в движението на автомобили в областта по републиканската пътна мрежа. Ограничено е движението на МПС над 10 тона по път I- 9 в участъка от село Кранево в посока Варна. Обходният маршрут е през селата Кичево и Оброчище. В Добрич времето е облачно и дъждовно, тихо е, температурата на въздуха е около 10 градуса. Пътните настилки са мокри и хлъзгави.  \r\nЖулиета НИКОЛОВА", "date": "2019.04.08", "title": "Добрич: Удължен е срокът за извършване на ремонтни дейности по пътя Генерал Тошево – ГКПП - Кардам"}
{"url": "http://www.focus-news.net/news/2019/04/08/2643953/nkzhi-shte-bade-podpisan-dogovorat-za-kontrol-upravlenie-i-stroitelen-nadzor-na-zhelezopaten-uchastak-kostenets-septemvri.html", "text": "Днес ще бъде подписан договорът за контрол, управление и строителен надзор на  железопътен участък Костенец – Септември. Това съобщиха от пресцентъра на  ДП  „Национална компания „Железопътна инфраструктура“ . Договорът е с предмет: „Консултантска услуга по контрол, управление, оценка на съответствие, строителен надзор и изготвяне на технически паспорти за железопътен участък Костенец – Септември“ с избран изпълнител – Обединение ИВЕР ДЗЗД. \r\nСъбитието ще се състои от 14.00 часа в сградата на НКЖИ, в присъствието на инж. Галина Василева – директор на Дирекция КПП, МТИТС, инж. Красимир Папукчийски – генерален директор на ДП НКЖИ и инж. Мария Чакърова – директор дирекция „Стратегическо развитие и инвестиционни проекти“. \r\nМодернизация на жп участък Костенец – Септември, част от проект „Модернизация на жп линия София – Пловдив“, се осъществява с 85% съфинансиране от Механизма за свързване на Европа (МСЕ).", "date": "2019.04.08", "title": "НКЖИ: Ще бъде подписан договорът за контрол, управление и строителен надзор на  железопътен участък Костенец – Септември"}
{"url": "http://www.focus-news.net/news/2019/04/08/2643965/razgrad-oblastniyat-savet-za-preventsiya-na-domashnoto-nasilie-shte-provede-zasedanie-v-grada.html", "text": "Заместник-министърът на образованието и науката Таня Михайлова ще участва в заседанието на Областния съвет за превенция на домашното насилие в област Разград днес. Това съобщиха от  Областна администрация - Разград . Заседанието започва в 14.00 ч. в залата на Общински съвет - Разград на 11 етаж в община Разград. То ще бъде открито от Областния управител Гюнай Хюсмен, приветствие към участниците ще отправят и заместник-министър Таня Михайлова и народният представител Десислава Атанасова. В дневния ред на заседанието са включени: представяне на добри практики в сферата на превенцията на домашното насилие и прилагането на Закона за защита от домашното насилие в област Разград; обсъждане и приемане на отчет за дейността на ОСПДН за 2018 г.; обсъждане на и приемане на приоритети за дейността на ОСПДН за периода 2019-2021 г.; обсъждане и приемане на план за дейността на ОСПДН за 2019 г., който включва и основния приоритет – създаване на Кризисен център за жертви на домашно насилие и трафик в област Разград. Предвижда се още да бъде актуализиран съставът на Съвета и приети промени на ротационен принцип в състава на Областния оперативен екип към ОСПДН. Областният съвет за превенция на домашното насилие в област Разград е първата подобна структура, създадена в България. Тя функционира от 3 години и обединява усилията на над 40 институции и организации, ангажирани с проблема домашно насилие.", "date": "2019.04.08", "title": "Разград: Областният съвет за превенция на домашното насилие ще проведе заседание в града"}
{"url": "http://www.focus-news.net/news/2019/04/08/2643964/shumen-mokri-sa-patishtata-v-oblastta.html", "text": "Мокри са пътищата в област Шумен, предаде репортер на  Радио „Фокус“ - Шумен . Времето е облачно, без валежи към момента, температурата на въздуха е 8-9 градуса. Видимостта е нормална. Интензивен е трафикът по централните булеварди в Шумен, светофарните уредби в града функционират нормално. Няма нови промени в организацията на движение в областта. В сила е забраната за товарни автомобили над 10 тона по пътя Радко Димитриево - Друмево. Обходът е Шумен - Овчарово - Друмево. Ришки проход е отворен за движение. Върбишки проход е затворен за всички видове превозни средства. \r\nИвелина ИВАНОВА", "date": "2019.04.08", "title": "Шумен: Мокри са пътищата в областта"}
{"url": "http://www.focus-news.net/news/2019/04/08/2643968/gazeta-express-stranite-ot-g-7-prizovavaha-kosovo-i-sarbiya-da-normalizirat-napalno-otnosheniyata-si.html", "text": "Министрите на външните работи на страните от Г-7 призоваха Косово и Сърбия да се ангажират с постигането на всеобхватно правно обвързващо споразумение, съобщава електронното издание на прищинския ежедневник  Gazeta Express , като пояснява, че срещата на формата се е състояла в петък в Северна Франция. \r\nВъншните министри на САЩ, Канада, Франция, Германия, Италия, Япония, Обединеното кралство и Върховният представител на Европейския съюз по външните въпроси и политиката за сигурност потвърдиха общия си ангажимент за сигурността, стабилността, просперитета и перспективата за Европейския съюз за шест страни-партньори от Западните Балкани. „За тази цел подчертаваме значението на напредъка на необходимите вътрешни реформи, по-специално по отношение на върховенството на закона. Поздравяваме правителствата на Гърция и Северна Македония за сключването на Преспанския договор, който дава пример за помирение за региона”, се казва в съобщение за пресата, публикувано след срещата. \r\n„Без ефективна и всеобхватна нормализация на отношенията между Белград и Прищина чрез подпомагания от ЕС диалог не може да има трайна стабилност в региона. Призоваваме Косово и Сърбия да се ангажират с конструктивност и да нормализират напълно отношенията си чрез всеобхватно и правно обвързващо споразумение, така че те да могат да напреднат по своите европейски пътища”, заявиха външните министри от Г-7 след среща в Сен Мало, Франция. Тереза Герова", "date": "2019.04.08", "title": "Gazeta Express: Страните от Г-7 призоваваха Косово и Сърбия да нормализират напълно отношенията си"}
{"url": "http://www.focus-news.net/news/2019/04/08/2643962/kathimerini-gartsiya-ekspresni-sotsiologicheski-prouchvaniya-razpalvat-predizbornite-strasti-v-gartsiya.html", "text": "Според последните проучвания на общественото мнение гръцката консервативна партия „Нова демокрация“ изпреварва управляващата СИРИЗА с 10 процента, пише вестник  Kathimerini . Това кара редица анализатори да се питат дали настояването на Ципрас общите избори да са през октомври звучи убедително. Общественото мнение поражда редица спекулации, че ще проведат предсрочно през май или юни.   \r\nПродължава и разследването по скандала, който избухна, заради подозрения за подкуп. В него са замесени редица политици и швейцарската фармацевтична компания „Новарис“. Очаква се през тази седмица той да стигне своята кулминация. Прокурорите са повдигнали вече няколко обвинения.  Източниците на вестника обаче твърдят, че подобна намеса на правоохранителните органи ще е ограничена, тъй като до момента има само свидетелски показания и нито едно документирано доказателство за незаконни плащания на гръцки политици. Според някои анализатори, това може само да доведе до засилване на популярността на Нова демокрация и на центристкото Движение за промяна (бившата ПАСОК). \r\nМеждувременно, последната инициатива, предприета от правителството, е свързана с някои промени в Закона за данъците. Дълговете вече може да се изплащат разсрочено, на 120 вноски. Това би подобрило до известна степен положението на СИРИЗА, но няма да е съществено.  Ципрас се опитва да извлече дивиденти и от Договора от Преспа, но последната му визита в Скопие даде ясно да се разбере, че няма да им незабавно разрешаване на проблемите на гръцките бизнессреди, които са свързани със запазената марка „Македония“.  \r\nГърция се надява страната да получи позитивен отговор по външните си задължения и гаранции за нов транш от един млрд. евро. Ако действително отговорът на нейните кредитори е положителен, това би дало сигнал, че тя се изправя на крака след тежката криза. Социологическите проучвания на общественото мнение обаче не регистрират нарастване на подкрепата за Ципрас и партията му. До две седмици премиерът  трябва да реши кога ще се проведат общите парламентарни избори.  Ивелина Ватова", "date": "2019.04.08", "title": "Kathimerini (Гърция): Експресни социологически проучвания разпалват предизборните страсти в Гърция"}
{"url": "http://www.focus-news.net/news/2019/04/08/2643969/sport-levski-pobedi-cherno-more-s-10-beroe-i-botev-zavarshiha-naravno-11.html", "text": "Левски победи Черно Море с 1:0 във Варна в мач от 2-ия кръг на плейофите на Първа лига. Единственият гол отбеляза Станислав Костов в 16-ата минута. В късния мач Берое и Ботев Пловдив завършиха наравно 1:1 в Стара Загора, след като първо Педро Еуженио откри в 70-ата минута, а три по-късно Тодор Неделев изравни от дузпа. Лудогорец е първи във временното класиране с 64 точки, 3  пред втория ЦСКА и 6 пред третия Левски. Ботев е  четвърти с 47 точки, с 3 пред заралии и 5 пред Черно море.", "date": "2019.04.08", "title": "Спорт: Левски победи Черно море с 1:0, Берое и Ботев завършиха наравно 1:1"}
{"url": "http://www.focus-news.net/news/2019/04/08/2643970/api-avtomobil-e-avariral-v-tunel-echemishka-na-avtomagistrala-hemus-v-posoka-varna.html", "text": "Шофьорите да се движат с повишено внимание в тунел \"Ечемишка\" на АМ \"Хемус\" в посока Варна поради аварирал автомобил в аварийната лента. Това съобщиха от пресцентъра на  Агенция \"Пътна инфраструктура\" .", "date": "2019.04.08", "title": "АПИ: Автомобил е аварирал в тунел \"Ечемишка\" на автомагистрала \"Хемус\" в посока Варна"}
{"url": "http://www.focus-news.net/news/2019/04/08/2643945/rumen-porozhanov-shte-podpomognem-tyutyunoproizvoditelite-ot-shumensko-te-go-zasluzhavat.html", "text": "Ще подпомогнем тютюнопроизводителите от Шуменско, те го заслужават. Това каза Румен Порожанов, министър на земеделието, храните и горите, в разговор с Илиана Беновска в предаването “Беновска пита” по „Радио К2” и „Канал 3”, съобщиха от  екипа на предаването . Порожанов коментира актуалните политически теми: \r\nСкандалът „апартамент-гейт”. \r\n„Нали знаете този идиоматичен израз вече „политиката, глупако” на Бил Клинтън, с който той печели изборите, затова го перифразирам „земеделието, глупако”, не Ви обиждам с това!”, посрещна своя гост водещата Илиана Беновска. Той отговори: „Ние ще се опитаме да правим пълни отговори!”. „Имате ли умен отговор за това, което се случва в ГЕРБ и в държавата с „апартамент-Артекс-гейт”?”, попита водещата Илиана Беновска. Събеседникът ѝ отговори, че случващото се вече излиза малко извън нормалното непреекспониране на темите. Той изрази мнение, че напоследък страната ни стои доста по-добре от останалите балкански съседи, правителството е направило много по отношение евроинтеграцията на Западните Балкани, добросъседските отношения със Северна Македония и неслучайно в момента румънците искат да работят с нас и да им помагаме за тяхното председателство. „Този авторитет, който натрупахме в момента, явно не се харесва. Балканският регион винаги е бил стратегическа цел на определени сили и когато някой набере сила, има един виц, че когато един пирон малко си покаже главата нагоре, винаги ще се намери един чук да го начука в дъската както трябва. Не трябва да изключваме и някакви подобни варианти! Истината е, че винаги може да се намерят поводи, дали ще бъде с „апартамент-гейт”, дали ще бъде с нещо друго, поводите в днешната информационна среда могат да се преекспонират много бързо, да се организират много бързо и затова трябват сили, упорство. Преди мен колежката Атанасова прозвуча малко пораженчески, но аз смятам, че ГЕРБ, включително и правителството, работи много добре и продължава да работи добре!”, категоричен беше министърът на земеделието, храните и горите. \r\nЩе постави ли президентът Радев важните въпроси на свикания КСНС за корупцията по високите етажи на властта.  \r\n„Ролята на президента Радев, доколкото той има интерес в съдружие с Корнелия Нинова от този „апартамент-гейт”? Утре (8-ми април) той свиква КСНС по тема корупцията по високите етажи, Вие не сте член на този съвет, но не Ви пречи като човек дълго в политиката и министър в много правителства, да имате становище! Смятате ли, че утре, аз задавам няколко въпроса към него, че утре той трябва да поиска обяснение от Корнелия Нинова за „Техноимпекс”, за нейните апартаменти, за парите на Елена Йончева, за КТБ и връзката с нея, за офшорката и също така може би да отведе Лозан Панов от длъжност временно, докато не се разнищи и неговия случай с апартамента на жена му?”, попита водещата Илиана Беновска. Румен Порожанов отговори, че всички институции трябва да бъдат уважавани и да работят, включително и КСНС и няма нищо лошо в това, че е свикан. Според него е хубаво този съвет да се свиква, темите да се обсъждат по еднакви критерии, защото в момента реакции по една или друга тема се появяват само от страна на ГЕРБ. Останалите предприемат тактиката на мълчанието, защото когато мълчиш, няма как да сбъркаш.  \r\n„Радев от мълчаливците ли ще бъде утре, дали ще зададе тези въпроси, които аз задавам?”, попита водещата Илиана Беновска. Румен Порожанов отговори, че не би искал да влиза в обувките на президента. Той добави, че се надява държавният глада да постъпи по най-правилния начин, за да защити името на институцията.  \r\nКазусът с неизплатените пари от  прекупвачите на тютюнопроизводителите в Шуменско. \r\n„Наложи се министър-председателят да се намеси в един казус с неизплатените пари на тютюнопроизводители!”, припомни водещата Илиана Беновска. Румен Порожанов отговори, че е имало протест в едно от шуменските села. Водещата уточни, че става дума за село Пристое и съобщи, че е поканила кмета на селото да участва в предаването „Беновска пита“ следващата неделя. Събеседникът й обясни, че дружеството, което не се е разплатило с тютюнопроизводителите, вече е в тежка несъстоятелност. Самото дружество е гръцко и е в несъстоятелност и в южната ни съседка. Министърът заяви, че два пъти е разговарял с гръцкия си колега и е станало ясно, че е невъзможно кредиторите да бъдат удовлетворени под никаква форма. „Добре, но как тези хора ще си получат парите?”, попита водещата Илиана Беновска. Събеседникът й отговори, че тютюнопроизводителите ще бъдат подпомогнати по схема за финансови загуби, които са претърпели през минали години. Даден е таван на плащанията, ще се обясни какви документи да се представят. „А с какво темпо ще се случат тези неща, защото тези хора няма с какво да живеят?”, продължи водещата. Министърът на земеделието отговори, че в понеделник, 8-ми април, вероятно вече ще има изготвени указания за помощта, най-късно до сряда те да бъдат одобрени и в следващите 2 седмици да се кандидатства по тази схема „Деминимис”, така че тютюнопроизводителите да получат финансова помощ на база претърпените щети. „Смятам, че е справедливо, че подходът, който беше подсказан от министър-председателя, е справедлив и тези хора заслужават това нещо!”, категоричен бе Порожанов.  \r\nПоставеният от Рамадан Аталай проблем за дължими от земеделски производители данъци за минали периоди. \r\n„Миналата седмица представителят на ДПС Рамадан Аталай постави един въпрос в предаването, който трябваше да Ви изпрати писмо може би тази седмица по казуса, става дума за неплатени данъци, доколкото разбрах, по получени средства по оперативни програми за години назад!”, обясни водещата Илиана Беновска. Румен Порожанов отговори, че това е една много дълга тема. Той обясни, че до 2014 г. е имало данъчни преференции за дължими суми, които са до 2009 г., но платени по-късно до 2014 г. По някаква причина може би тези текстове са довели до неправилно тълкуване, че някой е освободен от данъци или нещо подобно. Всъщност няма такова опрощаване и през последните 1-2 години НАП е направил проверки. Министърът заяви, че е провел срещи в НАП и е постигнато разбиране, ако е необходимо да се разсрочат до 5 години дължимите суми, така че хората да не са притеснени излишно.  \r\nНапрежението сред биопроизводителите заради отнет лиценз на сертифицираща фирма. \r\nРумен Порожанов обясни, че в момента има регистрирани малко под 7000 биопроизводители. Техният брой е нараснал много през последните години, като през 2017 г. са били 7300. Бумът от 2013 г. и 2014 г. е бил породен и от това, че по мярка 11 са се плащали субсидии за биологичното производство. Схемата е била биологичните производители да се контролират от така наречените контролиращи лица, които са одобрени от МЗХГ. През 2015 г. е имало тежък одит в земеделското министерство с ясната констатация, че биологичните контроли не са на необходимото ниво и работата на тези контролиращи лица не дава гаранция. „Тоест искате да кажете, че ние, които си купуваме подобни продукти, може би се заблуждаваме, че те са биопродукти?”, попита водещата Илиана Беновска. Събеседникът й отговори, че в никакъв случай не казва подобно нещо. Той продължи, че през 2017 г. е била променена нормативната уредба, така че да се засили контрола върху контролиращите лица. На база на тези засилени мерки на една от контролиращите фирми не е бил подновен изтичащ лиценз. Служителите от министерството, които отговарят за това, са направили изключително сериозна кореспонденция и са констатирали 18 пропуска. „Имаше упреци, че ние преразпределяме към някой друг. Другите са още 14. Биологичните производители могат сами да решат при кой да отидат. Така че, ако са един или двама, да кажем, че работим за един или двама!”, категоричен бе земеделския министър. \r\n„Това печеливш бизнес ли е да си сертифициращ орган?”, попита водещата Илиана Беновска. Събеседникът й отговори, че за него би трябвало да бъде по-скоро отговорност. Той каза, че лично за него е странно, че биологичните оператори ще стачкуват във вторник, защото се отнема лиценза на техния контролиращ. „Контролираният защитава контролиращия! Не искам да влизам например как някой би се притеснил, ако на митницата му сменят неговата смяна! Не казвам лошо за едното или за другото, контролиращото лице може до 6 месеца да кандидатства. Няма да влизам в детайли какви са нарушенията, но те са такива, че няма как някой да си затвори очите и да каже – пускаме ви с едикаво-си!”, заяви той. \r\nОчакваните добиви от пшеница. Ще посъкпва ли хляба? \r\n„Ще поскъпва ли хляба? Ще се повишават цените на тока, доколкото чета, производството на пшеница не е в такова количество, каквото очакваме!”, попита водещата Илиана Беновска. Румен Порожанов отговори, че все още е рано да се правят прогнози за добива от пшеница. Той обясни, че сушата е малко притеснителна, но според данните от последната седмица 62% от пшеницата и ечемика е в много добро и добро състояние и само между 1% и 3% са в лошо състояние. Разбира се тази картина може да се влоши, ако сушата продължи. Министърът обясни, че през миналата година сме приключили с 5,7 милиона тона пшеница, а по-предната година сме надскочили 6 милиона.  \r\n„А какъв план имате, ние неми свидетели ли ще бъдем на сушата?”, попита водещата Илиана Беновска. Румен Порожанов отговори, че за съжаление в момента няма големи запаси от вода, защото и през зимата е имало малко валежи. В момента се подготвят писма с инструкции да се ограничи водоподаването за други нужди от язовирите, които се ползват за напояване. Ще бъде отслужен и молебен за дъжд.  \r\nДвойните стандарти в храните. \r\n„Идва ли началото на края на тази подла бих казала, друга дума няма да употребя, схема? Ние не сме второ качество!”, попита водещата Илиана Беновска. Румен Порожанов отговори, че началото на края се вижда. Той обясни, че на 16-ти април ЕП трябва да гласува пакета с 4 директиви, част от така наречената „Нова сделка с потребителите”. Една от тези директиви засяга предлагането на един и същ продукт с различни съставки вътре. Тази директива е хоризонтална и не се отнася само да храните, а и за перилните препарати и всяка една стока, която се предлага с различно качество. Водещата попита кой ще е контролиращият орган. Министърът отговори: „В момента, в който бъде одобрена тази директива и ние започнем транспониране в българското законодателство, аз поемам ангажимент това да стане по най-бързия начин, с колегата Караниколов, тъй като те са водещи по директивите, ще преценим, може би Агенцията за  потребителите, разбира се в контролната част БАБХ ще си поеме своята функция!”. \r\nОбщата селскостопанска политика 2020. \r\n„С дебатите по Общата селскостопанска политика 2020 има ли опасност нашите фермери да бъдат подпомагани в по-ограничен финансов размер?”, попита водещата Илиана Беновска. Румен Порожанов отговори, че няма такава опасност. Той обясни, че директните плащания и гаранционния фонд в момента сме с абсолютна сума 0,7% или 400 милиона евро повече за целия програмен период. Това е на база конвергенцията, останалите стари страни членки са с намаление от 4%. България и други страни имат увеличение. Намалението на бюджета на ПРСР може да се компенсира с национално съфинансиране. „Ефективното използване на средствата и по гаранционния фонд, и по ПРСР ще даде възможност земеделието и хранителната промишленост да продължат да се развиват!”, категоричен бе министърът на земеделието.  \r\nРазширяването на пазарите на нашата продукция в Арабския свят.  \r\n„Бяхте преди седмица в Ливан, бяхте преди месец-два и в други арабски страни!”, припомни водещата Илиана Беновска. Румен Порожанов отговори, че в момента имаме доста добри и развиващи се отношения със Саудитска Арабия. Предстои създаването на съвместно дружество със Саудитска Арабия, с техния земеделски инвестиционен фонд. Земеделският министър продължи, че е имал възможност да проведе 2 срещи с министър-председателя на Ливан Харири и с техния земеделски министър. Подготвя се сваляне на митата за млечните продукти и меда. „Има ли достатъчно количество, за да удовлетворим тези пазари?”, попита водещата. Гостът й отговори, че разполагаме с достатъчно продукция, особено що се отнася до млечните продукти. Ливанският пазар е голям, има нужда от продукти и не може да си ги осигури сам. Затова са важни добрите контакти, включително и на бизнес ниво.  \r\nАфриканската чума по свинете. \r\nМинистърът на земеделието заяви, че такава опасност наистина има. Работи се по всички мерки за превенция. „Стана ли по-понятно на животновъдите, че вие всъщност не репресирате животните, които гледат?”, попита водещата. Гостът й отговори, че при домашните животни са най-рисковите точки, защото там няма биосигурност. „Последните случаи, които имахме от тази година, те са десетина в 3 области по диви прасета. Истината е, че тази болест няма да си отиде лесно, тя тепърва ще се разпространява, тъй като въпросът е ние да ограничим и да не се засегнат индустриалните производители и големите свинеферми от 50 000 и нагоре прасета!”, завърши Румен Порожанов разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 7-ми април 2019 година.", "date": "2019.04.08", "title": "Румен Порожанов: Ще подпомогнем тютюнопроизводителите от Шуменско, те го заслужават"}
{"url": "http://www.focus-news.net/news/2019/04/08/2643972/burgas-mokri-na-mesta-sa-patnite-nastilki-v-oblastta.html", "text": "Мокри на места са пътните настилки в областта. Автомобилният трафик е нормално натоварен. Това съобщиха за  Радио „Фокус“ – Бургас  от Областното пътно управление. Видимостта е добра, няма затворени пътни участъци, проходите са отворени за движение на всички моторни превозни средства. До 30 юни е в сила ограничение за движението по пътя Трояново – Айтос от км 23+900 до км 25+100, където се извършват довършителни дейности, свързани с работа по банкети, поставяне на мантинели, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Посочените пътни участъци са сигнализирани с пътни знаци. Интензивно е движението по основните пътни артерии на Бургас. В областната пътна мрежа по-интензивен е трафикът по пътя Ахелой – Слънчев бряг, както и този по пътя Бургас – Сарафово в района на Летище \"Бургас\". Натоварено е движението по пътя Бургас – кв. „Банево“, както и по пътя Бургас – Созопол в района на Военноморска база Бургас край село Атия. Интензивно е движението и по основните бургаски улици и булеварди.  По-натоварен е трафикът по булевардите „Демокрация“,  „Сан Стефано“, „Стефан Стамболов“ и „Тодор Александров“, както и по бул. „Захари Стоянов“ , както и в посока от и към жилищен комплекс „Меден Рудник“. Натоварено е движението и по централните улици на града – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nДеница ДИМИТРОВА", "date": "2019.04.08", "title": "Бургас: Мокри на места са пътните настилки в областта"}
{"url": "http://www.focus-news.net/news/2019/04/08/2643971/varna-vremenno-dvizhenieto-po-pat-ii-29-aksakovo-varna-pri-paten-vazel-aerogara-se-osashtestvyava-v-dve-ot-chetirite-lenti-poradi-avariral-tovaren-kamion.html", "text": "Временно движението по път II-29 Аксаково – Варна при пътен възел „Аерогара“ се осъществява в две от четирите ленти поради аварирал товарен камион. Това съобщиха от пресцентъра на  Агенция \"Пътна инфраструктура\" . Движението се регулира от \"Пътна полиция\".", "date": "2019.04.08", "title": "Варна: Временно движението по път II-29 Аксаково – Варна при пътен възел „Аерогара“ се осъществява в две от четирите ленти поради аварирал товарен камион"}
{"url": "http://www.focus-news.net/news/2019/04/08/2643975/tihomir-bezlov-tsentar-za-izsledvane-na-demokratsiyata-deklariraneto-na-imotnoto-sastoyanie-na-obshtinskite-savetnitsi-shte-e-instrumenta-sreshtu-biznes-koalitsiite-na-mestno-nivo.html", "text": "Декларирането на имотното състояние на общинските съветници ще е инструмента на Антикорупционния закон срещу „бизнес коалициите“ на местно ниво. Това каза за сутрешния блок „Добро утро, България“ на  Радио „Фокус“  Тихомир Безлов, анализатор по програма „Сигурност“ в Центъра за изследване на демокрацията във връзка с предвижданите поправки в Антикорупционния закон, според които и общинските съветници ще бъдат длъжни да подават декларации за имотното си състояние. Той уточни, че според него подобни опити за следене на състоянието на общинските съветници ще срещнат много трудности. „Това е доста интересно за мен. Неслучайно много дълго се опитваха да избегнат вкарването на общинските съветници в тези контролни декларации, защото на местно ниво наблюдаваме едни „бизнес коалиции“ и това ще бъде много сложно“, коментира анализаторът. Тихомир Безлов обърна внимание на това, че България често е коментирана като най-корумпираната страна в ЕС и традиционно корупцията заема централно място в разговорите както на политическо ниво, така и сред обществото. Той уточни, че погледът на Западна Европа към България се обяснява с факта, че за съседите ни на Запад корупцията е евфемизъм на бедността.  \r\nЙоланда ПЕЛОВА", "date": "2019.04.08", "title": "Тихомир Безлов, Център за изследване на демокрацията: Декларирането на имотното състояние на общинските съветници ще е инструмента срещу „бизнес коалициите“ на местно ниво"}
{"url": "http://www.focus-news.net/news/2019/04/08/2643966/tihomir-bezlov-tsentar-za-izsledvane-na-demokratsiyata-ksns-ni-gotvi-klasicheskoto-predizborno-politizirane-no-mozhe-i-da-ni-iznenada-s-pragmatichna-diskusiya.html", "text": "КСНС ни готви класическото предизборно политизиране, но може и да ни изненада с прагматична дискусия. Това прогнозира за сутрешния блок „Добро утро, България“ на  Радио „Фокус“  Тихомир Безлов, анализатор по програма „Сигурност“ в Центъра за изследване на демокрацията. Той уточни, че подобен съвет не е свикван поне от една година. След излизането на новината, че държавният глава Румен Радев свиква съвет за корупцията по високите етажи на властта, не се появиха никакви разнопосочни или биещи се коментари, обърна внимание анализаторът, като коментира, че сякаш всички политически лица са се пазели от нещо. „Масовите очаквания са такива, но има и вероятност да се търси някаква пресечна точка сред политиците, имайки предвид, че на тази среща ще присъстват традиционно много политически представители, а някои от тях са изключително остри един към друг. За съжаление имаме тъжен опит в тези срещи, които понякога се превръщат в много неприятно зрелище. Срещата ще покаже много неща. Тя ще бъде добър индикатор за отношенията в момента, за бъдещите отношения по време на изборите, но по-вероятно е да бъде място на сблъсък. Ролята на президента Румен Радев и министър-председателя Бойко Борисов ще бъде доста ключова – очевидно това са хората, които се конкурират политически“, коментира анализаторът. Тихомир Безлов отчете, че Консултативният съвет по национална сигурност не може да бъде решение на сагата „Апартаментгейт“, чието начало е дадено още с началото на демокрацията. Според анализатора големият проблем на повтарящия се казус с апартаментите на властимащите се корени в бедността на хората. Той изрази своя оптимизъм, че съветът, свикан от президента Румен Радев, ще произведе позитивен дебат и конкретни резултати. \r\nЙоланда ПЕЛОВА", "date": "2019.04.08", "title": "Тихомир Безлов, Център за изследване на демокрацията: КСНС ни готви класическото предизборно политизиране, но може и да ни изненада с прагматична дискусия"}
{"url": "http://www.focus-news.net/news/2019/04/08/2643976/vecher-makedoniya-i-ednite-i-drugite-znayat-che-prez-yuni-makedoniya-nyama-da-poluchi-data-za-pregovori-s-es.html", "text": "Опасенията, че Северна Македония няма да получи дата за преговори с Европейския съюз през юни тази година, се засилиха след изявлението на комисаря по европейска политика за съседство и преговори за разширяване Йоханес Хан, отбелязва електронното издание на скопския вестник  „Вечер“  в статия, озаглавена „И едните, и другите знаят, че през юни няма да получим дата за преговори с ЕС“. \r\nЗа това, че шансовете за получаване на дата за преговори намаляват, въпреки изпълнението на всички условия за добросъседски отношения, говорят както чуждестранни, така и местни източници. Сред най-важните забележки, поради които Македония отново ще остане извън „прожекторите“, са лошите резултати по отношение на изпълнението на програмата за реформи, определена от Брюксел. \r\nНо правителството на премира Зоран Заев е убедено, че през юни македонците ще станат свидетели на значителен напредък в европейската интеграция. Заев твърди, че страната ще получи конкретна дата за начало на преговорите, защото, съгласно думите му, остава само още един закон, който трябва да бъде съгласуван чрез политически диалог. \r\nЗапитан дали ще поеме отговорност, ако Македония все пак не получи дата, Заев заяви, че няма да подаде оставка, защото на страната ще бъде определена дата за стартиране на преговорния процес за членство в Общността.  \r\nНо при гостуването си в предаване на скопска телевизия бившият външен министър Антонио Милошоски от ВМРО-ДПМНЕ отбеляза, че е очевидно, че Македония няма да получи такава дата, а в подкрепа на твърдението си приведе думите на австрийския политик. Според него „изявлението на Хан е най-добрият дипломатичен политически отказ“.  \r\nМилошоски бе категоричен – или Брюксел се е отказал, или Заев е излъгал. Освен това той допълни, че от личните си контакти с дипломати е неясно, че през следващите дни македонският външен министър Никола Димитров ще пътува до германската столица Берлин, за да изясни ситуацията след изявленията на Хан.  \r\n„Вероятно и през юни, както изглежда, няма да започнем преговори, това ще бъде силен вятър в платната на опозицията. Йоханес Хан направи изявление, което, по мое мнение, беше изключително неподходящо, като подчерта, че е чудесно, че сме решили въпроса с името, чудесно е, че имаме реформи, но за да получим дата за преговори през юни, трябва да променим манталитета си. Йоханес Хан трябва да е наясно, че манталитетът не се променя в продължение на шест месеца, манталитетът не се променя в продължение на 10 години. Той хвърли прах в очите”, обяснява бившият вицепредседател на СДСМ Гордан Георгиев. Тереза Герова", "date": "2019.04.08", "title": "„Вечер“ (Македония): И едните, и другите знаят, че през юни Македония няма да получи дата за преговори с ЕС"}
{"url": "http://www.focus-news.net/news/2019/04/08/2643963/komisiyata-po-transport-v-ep-shte-razgleda-paketa-mobilnost.html", "text": "Комисията по транспорт в ЕП ще разгледа пакета „Мобилност“. Очаква се да се направи опит да се отиде на триалог по пакета, като транспортната комисия даде мандат за преговори между ЕП, ЕК и Съвета на ЕС. Евродепутатите ни работят за това пакетът „Мобилност“ да не се гласува на второ четене от този европарламент. Румъния председателства Съвета и не би трябвало да иска да отвори триалога по пакета, защото е сред ощетените страни. На 4 април текстовете минаха на първо четене в пленарна зала, след като беше отхвърлено предложението пакетът да отпадне от дневния ред. До гласуването се стигна въпреки че председателят на ЕП Антонио Таяни върна законодателството в ресорната транспортна комисия заради възможността да се допуснат грешки при разглеждането на внесените над 1200 изменения. Евродепутатите приеха най-ощетяващите за превозвачите ни текстове. Според тях шофьорите ни ще попадат в Директивата за командированите работници, ще са задължени да се прибират в страната на всеки 4 седмици, няма да имат право да почиват в кабината на камионите. Пакетът „Мобилност“ е определян като спорен, защото разделя ЕС на център и периферия. Дебатът по пакета и гласуването в ресорната комисия и на първо четене в зала преминаха на фона на протести на превозвачи от България, Румъния, Словения, Полша и Литва. На 10 януари, когато транспортна комисия отхвърли два от трите доклада по пакета, стотици превозвачи протестираха пред ЕП в Брюксел. На 27 март в Страсбург на първото гласуване на измененията в пленарна зала превозвачите отново изразиха недоволството си.", "date": "2019.04.08", "title": "Комисията по транспорт в ЕП ще разгледа пакета „Мобилност“"}
{"url": "http://www.focus-news.net/news/2019/04/08/2643959/plamen-dimitrov-iskam-sreshta-s-premiera-borisov-tets-maritsa-iztok-2-tryabva-da-sashtestvuva-zaradi-sigurnostta-na-energiynata-i-natsionalnata-sigurnost.html", "text": "Искам среща с премиера Борисов - ТЕЦ „Марица Изток 2“ трябва да съществува заради сигурността на енергийната и националната сигурност. Това каза Пламен Димитров, президент на КНСБ, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . Димитров заяви позиции по следните теми: \r\nКонсултативния съвет по национална сигурност на 8 април \r\nБеновска покани Пламен Димитров и го попита за Консултативния съвет по национална сигурност за корупцията по високите етажи, който президента Радев е свикал. Тя предположи, че президентът е мотивиран да разнищи тази тема заради скандала Апартамент-Артекс-гейт. „Вие имате ли някакви опасения за себе си?“, попита Беновска, а гостът ѝ заяви, че не мисли, че трябва да има. „В края на краищата това, което е около мен, е отдавна публично заради работата на съпругата ми“, добави Димитров и поясни, че съпругата му работи в Националната агенция за приходите и е декларирала всичките му имоти. „Значи Вие внимавате в картинката“, заключи водещата. Тя го попита за мнението му за това, което се случва. „Хляб и зрелища“, заяви Димитров и добави, че има три аспекта – дълго отлагане на възмездие за несправедливостите на целия преход, липсата на справедливо разпределение, това, което добавяме и произвеждаме, и арогантността на някои части на политическия елит. В този контекст той заяви, че няма политическа класа. „Има ли политически елит?“, го попита Беновска, а Пламен Димитров каза, че те по такъв начин са се определили. Той допълни, че тези три компонента водят до гняв у народа и ясна възможност тази популистка вълна, която идва от САЩ, минава през Европа и идва към нас, да допринесе всякакви такива Гейтове да се развият бързо.  \r\nАпартаментгейт \r\nБеновска попита: „Тоест, Вие не сте толкова предпазлив като други, които не смеят да идентифицират кой е поръчителят на този, бих го нарекла капан траперски, изровена дупка в земята с новините за Артексгейт и покрита с клапи и когато трябва активизиран?“ Президентът на КНСБ заяви, че не мисли, че само това би могло да бъде подобен капан, а има заложени много други. Той добави, че трябва да се покаже решимост и решителност, а не само начало на действието. Пламен Димитров започна темата за олигарсите от Прехода и кои са получили възмездие – един стои в затвора, но не получава никакво развитие, което е неговият любим случай с Николай Банев. Това са питали хората, но не е станало ясно, а някой е решил, че ще замести въпросите, на които не са се появили отговори през съдебната система. „Твърде закъснели“, добави Беновска. „Накрая хората искат някой от тези, които гледат по телевизията постоянно, да им отговори, а ако не им отговори, да понесе някаква вина“, каза гостът.  \r\nРадев за Нинова на Консултативния съвет по национална сигурност \r\nБеновска попита след като президентът е свикал Консултативния съвет по национална сигурност дали не е редно да поиска обяснение от Корнелия Нинова за фалита на „Техноимпекс“, за покупка за апартаментите, макар и с голяма давност, за парите, свързани с Елена Йончева и КТБ. Пламен Димитров си призна, че не е специалист по тези теми, но каза, че всички, които се определят за политически елит, са под един знаменател за обикновените работещи хора. Според него те трудно могат да се разграничат, особено хора, които са били дълго време в политическата система, независимо дали на лидерски позиции или по-надолу, сега с нови дрехи трудно могат да покажат морала, който хората очакват да видят. Беновска добави: „И с нови апартаменти“ и напомни, че събеседникът й винаги е бил против сивотата в икономиката и политиката.  \r\nТЕЦ „Марица Изток 2“ \r\nТя попита: „Как ще отговорите на това, че на министър-председателя Борисов не му остава време и вече трета или четвърта седмица не Ви приема по въпроса за ТЕЦ „Марица Изток 2“?“ Пламен Димитров каза, че са минали две седмици, а междувременно са се видели с министъра на енергетиката. Водещата припомни, че Теменужка Петкова е следващия гост в предаването и той може да зададе въпросите, на които иска да получи отговор. Президентът на КНСБ заяви, че те не са само към нея, а вече и към КЕВР. Първият ключов въпрос според Пламен Димитров обаче е към Теменужка Петкова – капиталът на ТЕЦ-2 трябва да бъде вдигнат така, че дружеството да не бъде рекапитализирано, а да има шанс да продължи да работи. Вторият въпрос е към КЕВР – какви ценови условия от 1ви юли КЕВР ще одобри за ТЕЦ-2. След въпрос от водещата стана ясно, че ценовите условия са за продажбата на електроенергията, които ТЕЦ иска да включи в цената, която му КЕВР определя, в това число и разходите за емисии. Те трябва да бъдат признати от КЕВР, каза г-н Димитров. Той подчерта, че ТЕЦ-2 почти не участва в регулирания пазар и подобно евентуално увеличение няма да повлияе на цената на домакинствата. Беновска каза, че има новина, че се обмисля увеличаване с 20% на тока за домакинствата и малките предприятия. Пламен Димитров отново повтори това, което е имал предвид: „Евентуалното признаване на ценовите условия на ТЕЦ-2 такива, каквито той има. Всъщност в момента от КЕВР ще позволи той да продава ел. енергията съобразно себестойността си на свободния пазар.“  \r\nБеновска попита: „Обречена ли е тази битка? Не е ли почти като пакетите „Макрон“?“ и добави, че е чела, че ТЕЦ „Марица Изток 2“ е на първо място като замърсител в Европа. Пламен Димитров отрече да е на първо място и каза, че зависи за какви емисии се говори – въглеродни, азотни или др. Той допълни, че има много компоненти на емисиите, за които ЕК всяка година завишава своите изисквания. Беновска попита дали тази мина ще успее да работи докато има руда, а г-н Димитров заяви, че тя трябва да съществува заради стабилността на нашата енергийна система и националната ни сигурност. Той каза, че над 40 процента от енергията, която произвеждат и употребяват българите през зимата, идват от въглищния комплекс и дали ще бъде „Брикел“, или от американските централи е друг въпрос. „Тези базови мощности няма как да бъдат заместени, защото са половината от нашата енергийна система.“, каза г-н Димитров и добави, че това е и половината от електроенергията, която не зависи от Русия. Всичко друго зависи от нея – газа, ядреното гориво и др. Гостът в предаването заяви, че стратегически и геополитически ние имаме нужда от това. Той даде пример, че Тръмп е отворил неговите централи в САЩ на въглища, а водещата отвърна, че той не е под юрисдикцията на ЕС. „Щатите бяха част от т.нар Парижко споразумение“, каза Пламен Димитров и допълни, че в момента ние сме най-силния радетел в ЕС. „Трябва да мислим да не се прострелваме в собствения си крак“, каза още той. За синдикатите е нелогично, когато миньорите и енергетиците искат среща с премиера. Според него някой трябва да обясни защо 50-100 км по на юг в централите на Турция продължават да цапат. Беновска го попита какво очаква от премиера. Пламен Димитров отговори, че това трябва да се има предвид. Водещата отново попита дали се очаква от Борисов да постави въпроса пред ЕС, но събеседникът й отрече. Той каза, че това питат хората и този хоризонт, за който се говори, трябва да бъде поставен в рамката на т.нар. годишната платформа, в която се осигуряват средствата и поляците взимат доста пари за дългия преход, който те ще минат. „А дългият преход не предполага 5-10 години, а поне 15 и повече напред.“, каза Пламен Димитров. Според него е най-важно как ще бъдат заместени енергийните мощности с такива базови. Той предположи, че това може да стане, когато се измислят големи батерии, които да ги съхраняват през периоди, когато няма слънце и вятър. Президента на КНСБ добави, че това е важно и трябва да се каже от държавата открито, както го правят поляците и както е заявил Орбан и той това иска от премиера. „Виждате, че Орбан се наложи дипломатично да му подскажат сам малко да свие атаките, за да не бъде изключен от Европа“, коментира водещата. Гостът заяви, че не му е любимец Орбан, защото гази много неща без да се съобразява с демократични права и го е дал като пример, защото защитата интересите си. Беновска каза, че именно заради това на нея й е любим. Пламен Димитров каза, че Орбан е пример за защитаването на националните интереси на европейско ниво, но вътре в държавата има много кусури. „Това смятам, че може да направи премиерът по-категорично с наличието на всички важни фактори.“, заяви Димитров и припомни, че и президента Радев е подкрепил тезата, че младежкия комплект като цяло няма алтернатива до момента. Беновска каза: „Ние можем да подкрепяме в България каквото си искаме, въпросът е кой ще ни чуе.“ и подсказа, че слоганът на ГЕРБ за евроизборите е „Европа ни чува“ и може би той трябва да отиде и да му каже на министър-председателя. Пламен Димитров потвърди, че това се опитват да кажа и припомни, че преди една година и половина по тяхна инициатива Борисов и Станишев като лидер на ПЕС са били в Стара Загора на такава среща, на която да се поели доста важни ангажименти. Беновска обърна внимание, че от тогава не е имало никакви публични разговори по темата. Гостът й мисли, че заради това хората се притесняват, виждайки какво става в ЕС, тези ожесточени изисквания, виждайки какво става със самия ТЕЦ-2, който продължава да трупа загуби без да бъде решено къде отиват емисиите му, кой ги поема като разход. Според него в Закона за енергетиката трябва да бъдат направени допълнителни промени, за които и премиерът Борисов трябва да даде своята благословия. Пламен Димитров каза, че се налагат промени, които да дадат възможност ТЕЦ-2 да бъде третиран като капацитет. Той поясни, че за да може да се гарантира бъдещето на ТЕЦ-2 са нужни изброените от него две неща. Пламен Димитров каза, че това искат от премиера и е убеден, че Теменужка Петкова ще си свърши работата, защото иначе ще я притискат всеки ден не защото искат да създават проблеми, а защото хората се притесняват и искат да го чуят от най-високото ниво. „Бъдещето на енергийното сърце на България е национален проблем. Не е нито на Бойко Борисов, нито на Румен Радев, нито моя, а на България.“, заяви г-н Димитров и допълни, че трябва да има съгласие между политиците, каквото е имало между Борисов и Станишев преди година в Стара Загора. „Сега сякаш този процес трябва да бъде препотвърден“, заключи той. Беновска обясни, че неслучайно е сравнила този проблем в пакета „Макрон“, защото трябва и тук национално единство, а събеседникът й заяви, че трябва да се действа единно в тази ситуация и в България, и в Европа.  \r\nПовишаване на доходите.   \r\n„Разкажете ни онези хубави очаквания, които очертавате пред хората, за повишаване на доходите.“. попита Беновска. Пламен Димитров каза, че е реалист и ако погледнем назад във времето данните са, че в България след кризата, в последните 10 години средната работна заплата се е увеличила с 87%, което е най-високият ръст в целия ЕС. „Въпреки всичко България остава най-бедната държава, работникът продължава да бъде най-бедният, защото това, което произвеждаме, не се споделя справедливо.“, заяви президентът на КНСБ. „Защо не Ви чуват българските управляващи?“, попита водещата, а г-н Димитров каза, че има движение напред, но то е толкова бавно, а хората не могат да чакат. Той даде пример с шофьорите в градския транспорт, медицинските сестри, социалните работници в социалните домове и каза, че може да изброява в още много категории и това го знае и премиерът Борисов и министърът на финансите. Гостът заяви, че хората не могат да чакат още. Беновска попита на кое място е България по споделяне на изработеното с работника. а събеседникът й отговори, че компенсацията на наемния труд в България е около 43% от БВП. Тоест ако се произвеждат 100 милиарда, 57 отиват към бизнеса, а 43 към труда. Пламен Димитров поясни, че в Германия например това съотношение е обратното и 45% от техния БВП отиват към бизнеса. Беновска попита в каква норма може това да бъде вменено, а президентът на КНСБ отговори, че няма норма, а механизми познати като Колективно трудово договаряне. Това правят фирмите в целия свят и преразпределят продукта, който се произвежда на ниво предприятие справедливо. „Ние това искаме от няколко години – държавата да ни даде допълнителна гаранция, че на ниво предприятия, нашите федерации и синдикати и работодателските камари ще имат по-голяма възможност, по-голяма законова свобода да произвеждат договорености, които да могат хората да пипат и да виждат в джоба си.“, заяви Пламен Димитров. Беновска обърна внимание, че той скоро не е поставял тази тема на Националния съвет за тристранно сътрудничество. Събеседникът й каза, че това, което са заложили преди няколко дни е ключово – изменения в Закона за кодекса на труда. Те вече са на бюрото на Бисер Петков и очаква да бъдат внесени в НСТС, за да стане ясно как се формира цената на труда, кой определя нормата и разценката на труда. Пламен Димитров обяви, че печалбата за миналата година на българския бизнес е 20 милиарда лева. Той не каза дали това е много или малко, но според него повече от тази печалба е трябвало да стигне до работниците. Според него една част стига в много ключови сектори, за да се запазят работниците, но другата част не стига и затова продължава емиграцията. Беновска каза, че ще чака това да се обсъди от НСТС, а Пламен Димитров отговори, че първо трябва да се започне с минималната заплата и да стане 650 лева за следващата година, а не 610 лева. Беновска благодари за участието и пожела на президента на КНСБ министър-председателят да ги приеме за ТЕЦ „Марица Изток 2“. Така завърши разговорът между Пламен Димитров и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 7 април 2019 година.", "date": "2019.04.08", "title": "Пламен Димитров: Искам среща с премиера Борисов - ТЕЦ „Марица Изток 2“ трябва да съществува заради сигурността на енергийната и националната сигурност"}
{"url": "http://www.focus-news.net/news/2019/04/08/2643967/temenuzhka-petkova-za-maritsa-iztok-2-kato-za-paketa-makron-imame-natsionalen-i-nadpartien-konsensus.html", "text": "За „Марица Изток 2“, като за пакета „Макрон“ – имаме национален и надпартиен консенсус. Това каза Теменужка Петкова, министър енергетиката, в разговор с Илиана Беновска в предаването “Беновска пита” по „Радио К2” и „Канал 3”, съобщиха от  екипа на предаването . Петкова коментира актуалните политически теми: \r\n„Марица Изток 2” и бъдещето на българския въгледобив. \r\nВие имахте „подгряваща група” преди малко, ако не се обиди Пламен Димитров на шегата, президентът на КНСБ постави много сериозно въпроса, който вълнува най-чистоплътно, а не политически цяла България и всички политици от различни политически семейства, както Станишев, така и Борисов – въпросът за „Марица Изток 2” и санкциите, които приличат почти на пакета „Макрон”, аз си позволих да сравня, които Европа иска да ни налага и да спрем това производство”, постави въпроса водещата Илиана Беновска. Теменужка Петкова отговори, че тази тема наистина вълнува всички, защото става въпрос за енергийната сигурност на страната ни и съответно националната сигурност. Затова е съвсем логично този въпрос да няма политическа окраска. Министърът обясни, че още през лятото на 2017 г. в Стара Загора е била проведена среща, на която е присъствал и премиерът Борисов, както и Сергей Станишев, шефовете на двата синдиката, кмета на Стара Загора. „Но защо за година и половина тази среща остана едничка, а въпросът се разисква на локални форуми”, попита водещата. Гостът й отговори, че въпросната среща е била изключително полезна и е задала посоката. „Тя показа, че всички сме единни около това да защитаваме „Марица Изток 2”, да защитаваме развитието на въгледобива в България, защото наличието на този ресурс от лигнитни въглища, който имаме в Маришкия басейн, той е достатъчен да осигури производството на електрическа енергия за България за следващите 60 години. Това е един много сериозен аргумент, когато ние се опитваме да отстояваме нашата позиция пред Европа, пред ЕК и да защитаваме нашите въглищни централи”, категоричен бе министърът на енергетиката. Тя обясни, че позицията на правителството и на Народното събрание се изразява в Националния интегриран план „Климат-енергетика”, който е изготвен, съгласно европейските регламенти и изисквания. Очакват се бележките на ЕК, които трябва да дойдат до края на юни. \r\n„Добре, но какво ще отключи този план, кажете го по човешки да Ви разберат хората, които първо работят в „Марица Изток 2”, второ и ние българите, които ползваме тази електроенергия”, попита водещата Илиана Беновска. Теменужка Петкова отговори, че всяка държава член на ЕС трябва да изработи такъв план, в него се дава посоката за развитие на сектора до 2030 г. с хоризонт до 2050 г. Българското правителство категорично залага производството на електрическа енергия от въглища с хоризонт до 2050 г. „Кой ще ни го разреши това?”, попита водещата. Гостът й отговори, че ЕК няма правни възможности да влияе на това какъв да бъде енергийният микс на всяка държава членка. „А четохте ли, че „Марица Изток 2” била един от най-големите замърсители на въздуха?”, попита водещата Илиана Беновска. Теменужка Петкова отговори, че такива публикации отдавна се тиражират, но може да каже, че през последните 10 години само в „Марица Изток 2” са били инвестирани над един милиард лева в сероочистващи устройства. Така че централата разполага с всички необходими устройства, които да гарантират чистотата. „Добре, но не превишаваме ли допустимите за нас вредни емисии?”, продължи с въпросите си водещата. Събеседникът й отговори, че централите от Маришкия басейн са подали своите заявления за получаване на дерогация. Такава дерогация е била дадена на „Марица Изток 2” и е безсрочна. Тоест при тези норми централата може да работи без ограничения във времето.  \r\nТеменужка Петкова обясни, че другата важна задача е да бъде увеличен капиталът на дружеството. Тя заяви, че през последните няколко години „Марица Изток 2” няма възможност сама да закупува емисиите, за да може да работи нормално. През последните 3 години тези емисии се купуват от БЕХ, тоест от компанията майка. БЕХ отразява това закупуване като задължение на теца. „Разбирам Ви, но много хора ще кажат, че това са формални неща – едната държавна институция към другата държавна институция!”, отбеляза водещата Илиана Беновска. Министър Петкова отговори, че нещата не са формални, защото става въпрос за две различни дружества и те трябва да работят като икономически субекти на пазарен принцип. Тя продължи, че идеята е да се увеличи капитала с размера на тези задължения, които тецът има към БЕХ. Това е правено назад във времето, но има становище на ЕК, че тази практика е държавна помощ. България е информирала ЕК със специално писмо защо искаме да бъде увеличен капиталът, като се обосноваваме, че по подобен начин би действал всеки един собственик на такова дружество.  \r\n„Дотук някак си въпросът е в латентна форма, очакваме юни да се одобри този план?”, попита водещата Илиана Беновска. Теменужка Петкова отговори, че през юни ще бъдат получени бележките на ЕК по Националния интегриран план „Климат-енергетика”. Тя подчерта отново, че ЕК не може да каже какъв трябва да бъде нашият енергиен микс, а страната ни е взела решение да продължи да произвежда електроенергия с използването на лигнитни въглища. „Правителството стои твърдо зад нашите въглищни централи, зад централите от Маришкия басейн, ще се борим до последно и мисля, че ще се преборим!”, категорична бе Теменужка Петкова. \r\nПричините за спирането на „Южен поток”. \r\n„Хайде да Ви прехвърля на една друга тема, каза ли ЕК, че не можем да строим „Южен поток”?”, попита водещата Илиана Беновска. Теменужка Петкова отговори, че когато ЕК е спряла проекта с писмо от юни 2014 г., е изтъкнала две причини. Първият аргумент е бил, че са налице нарушения в обществените поръчки за изпълнител, а вторият е бил свързан с нарушения на Третия либерализационен пакет. „А защо се позволява на Германия да строи „Северен поток” 2, защото използва вратичката за морето, което ползва, нали така?”, попита водещата. Гостът й отговори, че е била приета промяна в Газовата директива, която регламентира отношенията между трети страни и държави членки, когато става въпрос за подобна инфраструктура в областна на природния газ.  \r\n„Закри ли се съвместното дружество, което беше създадено?”, попита водещата Илиана Беновска. Теменужка Петкова отговори, че в момента тече процедура за уреждане на отношенията между акционерите. Няма нищо притеснително. \r\n„Турски поток”. \r\n„Напоследък Вие много работите, срещате се и публично, и не толкова гласно с различен вид инвеститори, какво се случва по газовите коридори? Никой не може да даде ясен отговор например дали „Турски поток” ще мине през България?”, попита водещата Илиана Беновска. Теменужка Петкова отговори, че според нея отговор на този въпрос има. Тя обясни, че вече е приключила третата фаза на пазарния тест, направена от „Булгартрансгаз”, а наред с това е обявена обществената поръчка за избор на изпълнител. През миналата седмица е завършила обществената поръчка за избор на изпълнител, която е проведена открито. Следва до няколко дни „Булгартрансгаз” да излезе с окончателното решение и да се върви към сключване на договор и започване на строителството. За тази цел е променена и енергийната стратегия на България, разширението на газопреносната ни мрежа от българо-турска до българо-сръбска граница е включено в него с ясни срокове. Целта е през 2020 г. проектът да бъде въведен в експлоатация. \r\n„Вие сте уверена, че чрез „Турски поток” ще се захранва газопреносната мрежа на България, така ли?”, попита водещата Илиана Беновска. Теменужка Петкова отговори, че на фона на всички тези процедури и на европейските изисквания, които са спазени, няма причина да се съмнява.  \r\n„Ще ни спре ли Русия украинския газ?”, попита водещата Илиана Беновска. Теменужка Петкова отговори, че ние получаваме газ от Русия и в момента, а що се отнася до промяната на маршрута, по който ни се доставя, това си е стратегия на Русия. „Да, но нека да остойностим количествата, които минават в момента по тази газопреносна мрежа и онези, които бихме получавали от „Турски поток”?”, попита водещата Илиана Беновска. Гостът й отговори, че към настоящия момент през газопреносната мрежа на страната ни се транзитират около 17 милиарда кубически метра газ годишно. От тях 14 милиарда са за Турция. Тоест с реализацията на проекта „Турски поток” ние губим тези 14 милиарда транзит и ни остават малко над 2 милиарда за Гърция и около 800 000 за Македония. Водещата попита колко кубически метра газ биха идвали към нас от „Турски поток”. Министърът на енергетиката отговори, че става дума за 15,7 милиарда. „Ние желаем България да запази своето място на газовата карта на Европа!”, подчерта тя. Водещата отбеляза, че това е било заявено от Борисов и пред Медведев, но не сме получили положителен отговор. Петкова отговори, че затова сме спазили европейското законодателство, за да може такъв проект да е възможен и реален и към настоящия момент няма причина да смятаме, че няма да бъде така.  \r\nГазовата връзка с Гърция. \r\nТеменужка Петкова заяви, че това е много важен проект, който е в решителната си фаза. Завършват обществените поръчки за избор на изпълнител, на 15-ти март е приключил изборът на инженер-консултант. Тази функция ще бъде свързана с това да се осигурява връзката между доставката на тръби и самото строителство. До края на април ще бъде избран и доставчикът на тръбите. До края на май трябва да приключи процедурата, свързана с избор на строител. В началото на юни трябва да започне и самият строеж, който ще ни даде възможност за реална диверсификация на източника на природен газ.  \r\n„Не сте ли прекалена оптимистка?”, попита водещата Илиана Беновска. Теменужка Петкова отговори, че е реалист и никога не говори за неща, за които не е сигурна, че се движат с въпросните темпове. „Казвам го, защото не знаем новият ЕП, новата ЕК в какъв състав ще бъдат, какви акъли ще им идват!”, отбеляза водещата. Министърът на енергетиката отговори, че когато има ясно определени правила, директиви и регламенти на ЕС, те трябва да се спазват. \r\nБъдещето на проекта АЕЦ „Белене”. \r\nТеменужка Петкова обясни, че процедурата е изработена, публикувана е в два местни ежедневника, в момента се чака публикуването в официален вестник на ЕС. 90 дни след тази публикация всеки, който по някакъв начин иска да участва в проекта, е добре дошъл. „Предстои съвсем скоро да разберем дали това, което е било заявено като интерес, ще бъде потвърдено!”, завърши Теменужка Петкова разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 7-ми април 2019 година.", "date": "2019.04.08", "title": "Теменужка Петкова: За „Марица Изток 2“, като за пакета „Макрон“, имаме национален и надпартиен консенсус"}
{"url": "http://www.focus-news.net/news/2019/04/08/2643978/glavniyat-sekretar-na-mvr-ivaylo-ivanov-petima-sa-zadarzhani-v-dimitrovgrad-pri-spetsializirana-aktsiya-sreshtu-grupa-za-reket-i-lihvarstvo.html", "text": "Пет лица са задържани в Димитровград при специализирана акция срещу група за рекет и лихварство. Това каза главният секретар на МВР главен комисар Ивайло Иванов в предаването „Тази сутрин“ по  бТВ . Той обясни, че акцията се провежда в момента в Димитровград и става дума за група за рекет и лихварство. „Акцията се извършва под надзора на Специализираната прокуратура, колегите от ГДБОП действат там. Операцията е в много ранен етап, така че по-късно ще дадем повече информация“, коментира Иванов и допълни, че се извършват процесуално-следствени действия. „Имаме пет задържани лица до момента. Операцията стартира рано тази сутрин. Когато приключим с процесуално-следствените действия, колегите от ГДБОП и СП ще дадат повече информация“, каза още главният секретар.", "date": "2019.04.08", "title": "Главният секретар на МВР Ивайло Иванов: Петима са задържани в Димитровград при специализирана акция срещу група за рекет и лихварство"}
{"url": "http://www.focus-news.net/news/2019/04/08/2643973/gl-komisar-svetlan-kichikov-gd-granichna-politsiya-sazdadena-e-organizatsiya-za-da-mozhem-da-predotvratim-masovo-nahluvane-na-bezhantsi-v-balgariya.html", "text": "Имаме създадена организация, за да можем да предотвратим масово нахлуване на територията на България. Мога да ви уверя в това. Това каза директорът на ГД „Гранична полиция“ главен комисар Светлан Кичиков за обстановката по границата с Гърция в предаването „Здравей, България“ по  Нова телевизия . „Към настоящия момент проблемът не е на територията на България или по българските граници“, коментира той. „Има голяма маса от хора, така наречените бежанци или мигранти, които са струпани в Гърция и Турция. Когато се организират, тръгва един поток“, посочи Кичиков. „Бяхме длъжни да вземем мерки, така че да можем да гарантираме сигурността на нашите граници“, заяви той. Попитан дали има информация бежанци да са имали намерение да идват в България, директорът на „Гранична полиция“ обясни: „По наша информация имаше такова изказване, но няма как да го коментирам. Не е на български гражданин. В призив беше споменато и името България. Коментира се Северна Македония и се споменава името на България, ако евентуално не се случат нещата. Споменава се България като втори маршрут. На кюрдски гражданин е изказването“. В отговор на въпрос има ли някаква индикация за създаване на напрежение през смс-и, Светлан Кичиков коментира: „Преди смс-ите е създадена друга организация. Хората са организирани във „Фейсбук“. смс-ите са последващ акт. Това е процес, който върви от известно време, може би от месец-два“. „Имахме готовност и взехме мерки, защото не знаехме накъде може да тръгне този поток от хора. Няма как да бягаме след събитията“, посочи главният комисар и уточни, че военнослужещи, съвместно с МВР и „Гранична полиция“, са разположени на самата граница с Гърция.", "date": "2019.04.08", "title": "Гл. комисар Светлан Кичиков, ГД „Гранична полиция“: Създадена е организация, за да можем да предотвратим масово нахлуване на бежанци в България"}
{"url": "http://www.focus-news.net/news/2019/04/08/2643981/politika-sarbiya-ramush-haradinay-se-opredeli-za-amerikanski-voynik-na-teren-koyto-izpalnyava-zapovedi.html", "text": "В рамките на посещението си в САЩ, министър-председателят на Косово Рамуш Харадинай се описа като „американски войник на терен, който изпълнява заповеди“, отбелязва електронното издание на сръбския ежедневник  „Политика“ .  \r\nХарадинай потвърди, че отношенията между Косово и САЩ са добри и че 100-процентовите мита за внос на сръбски стоки в страната е въведен „срещу интересите на Сърбия и Русия на Балканите\".  \r\n„Нашите позиции са подобни на тези, което САЩ изразяват, и тези, които са на терен, са наясно с това, а аз съм американски войник на терен\", заяви Харадинай, като добави, че думите му се отнасят предимно за Русия и Сърбия. \r\nТой също така заяви, че „изпълнява заповеди по отношение на ситуацията на място“ и вярва, че „укрепването на Косово укрепва американските интереси и елиминира руските и други интереси\". \r\nХарадинай отпътува до САЩ в петък. От редакцията припомнят, че заради митата американците му наложиха забрана за получаването на виза.  Тереза Герова", "date": "2019.04.08", "title": "„Политика“ (Сърбия): Рамуш Харадинай се определи за „американски войник на терен, който изпълнява заповеди“"}
{"url": "http://www.focus-news.net/news/2019/04/08/2643982/prof-boyan-durankev-velikolepnata-sedmorka-koyato-sastavya-koalitsiya-za-balgariya-prodalzhava-zaedno-i-sled-evroizborite.html", "text": "Великолепната седморка, която съставя „Коалиция за България“, продължава заедно и след евроизборите. Това каза за сутрешния блок „Добро утро, България“ на  Радио „Фокус“  проф. Боян Дуранкев, водач на листата на „Коалиция за България“ за предстоящите избори за Европейски парламент. Според него политическата формация е съставена не от АБВ и други партии, а от равнопоставени политически сили от левия спектър. Той обърна внимание, че броят на съратниците в „Коалиция за България“ предстои да се увеличава с други политически сили и личности от левия спектър. „Ако инерцията продължава, заедно с Румъния, България ще достигне средното ниво на ЕС след около 30-50 години. Това е нещо, което не ни удовлетворява. Необходима е пренастройка на съюза и спиране на тенденцията на обезлюдяване. Ако сложим от едната страна на кантара това, което получават чрез европейските субсидии и от другата – това, което дават тези страни, се оказва, че източноевропейските страни са донори на Централна и Западна Европа и едва ли можем да очакваме, че мигранти ще решат тези въпроси. Другото нещо, което ще отстояваме и отдавна лансираме е нормализиране на отношенията между ЕС и Русия. Всеки европеец вероятно вижда изгодно икономическо и културно сътрудничество в РФ“, обясни проф. Боян Дуранкев.Всички тези фактори и последиците от тях показват, че сегашното състояние на България и Европа не се нрави на българското общество, обърна внимание той. За това „Коалиция за България“ заявява готовността си да води дебат и с другите политически представени партии, чрез който променяйки Европа – да се промени и България, уточни проф. Дуранкев.  \r\nЙоланда ПЕЛОВА", "date": "2019.04.08", "title": "Проф. Боян Дуранкев: Великолепната седморка, която съставя „Коалиция за България“, продължава заедно и след евроизборите"}
{"url": "http://www.focus-news.net/news/2019/04/08/2643974/krasimir-yankov-radev-svikva-konsultativniya-savet-po-iskane-na-ninova.html", "text": "Радев свиква Консултативния съвет по искане на Нинова. Това каза Красимир Янков, член на НС на БСП, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . Янков заяви позиции по следните теми: \r\nПредстоящия пленум на БСП \r\nИлиана Беновска посрещна Красимир Янков с думите: „Накъде, г-н Янков?“, а той категорично отговори: „Напред и нагоре!“ На този отговор водещата отвърна: „Особено след предстоящия пленум следващата неделя, когато май се гласите да не слагате Сергей Станишев в евролистата ли?“ Събеседникът й каза, да не бърза, защото това ще го реши целият състав на НС на БСП. Беновска попита дали това ще стане с тайно гласуване, а Янков отговори, че се предполага, защото такава е процедурата.  \r\nИзбирането на Нинова за председател на БСП \r\nТя зададе въпрос към него дали помни до какво е довело едно тайно гласуване преди около 2 години, а той отвърна, че е довело до смяна на председателя. Беновска поясни, че говори за встъпването в длъжност на Корнелия Нинова, за което самият той е гласувал тайно и я е подкрепил. „Георги Гергов гласува тогава тайно, свалихте Мишо Миков и дойде тя на власт, пък тя не ви даде онова, заради което вие гласувахте тайно за нея“, допълни водещата. Красимир Янков припомни, че тогава е бил за промяна, а Беновска добави, че му е било обещано да стане секретар или заместник-председател. Тя попита къде стои той сега. Гостът призна, че тогава са разговаряли за общ екип, а сега е част от НС на БСП и представлява избирателите в Народното събрание. Беновска попита защо не е в ръководството, той отговори, че е в широкото ръководство и Нинова е избрала да не са един екип.  \r\n30 милиона за председателското място в БСП \r\nВодещата обърна внимание на това, че Георги Гергов също не е вече в тясното ръководство на БСП и попита: „Как стават тези работи? 30 милиона?“ Красимир Янкова попита какви 30 милиона, а водещата подсказа, че някой е обещавал на някого 30 милиона, на Михаил Миков, за да освободи поста. Гостът се поинтересува от къде е дошло това число, а Беновска каза, че това число се е завъртяло в публичното пространство, тя за пръв път е чула 30 милиона, а според нея са били 3 по някое време. Красимир Янков припомни от кого се е чуло за пръв път – от ГЕРБ, обявил го е Тома Биков, защото такъв им е стандартът – 30 милиона. Беновска се съгласи, че това го е казал Биков, но преди това се е говорило за 3 милиона, което звучи достоверно. „Защо Корнелия Нинова не обяснява?“, попита тя, а събеседникът я посъветва да попита Нинова, за да изкаже и своето мнение за манипулацията, която се опитват да правят от ГЕРБ. Красимир Янков отново повтори, че явно стандартът им е такъв – десетки милиони, а водещата каза, че е разбрала какво има предвид и тя също мисли, че е прекомерно. Той попита ако става дума за председател на ГЕРБ, каква ли ще бъде сумата според Тома Биков, а Беновска се засмя и му каза сам да го пита. Гостът се зачуди как 30 милиона за партия в опозиция. Водещата каза, че БСП е партия с история и за 100 години сигурно са събрали 3 пъти по 30 милиона или 3 пъти по 3 милиарда.  \r\nИлиана Беновска остави шегата на страна и попита събеседника си, ако по негов адрес се каже, че е обещавал определена сума на някого, не е ли естествено да отговори. Красимир Янков каза, че този въпрос е коментиран в студиото на „Беновска пита“ и от самия него, и от Михаил Миков и сигурно предстои да бъде коментиран и от засегнатите лица. Янков предположи, че трябва да бъде попита Бриго Аспарухов, защото той го е обявил в национален ефир, а водещата се учуди, че се осмели да произнесе това име, а не го е премълчал, защото е член на Изпълнителното бюро и е „заобиколен от ореол и от мълчание“. Беновска каза, че Бриго Аспарухов не отговаря на поканите ѝ и помоли госта си да влезе в ролята на пощенски гълъб и да му предаде поканата ѝ. Красимир Янков обеща, че при възможност ще му каже. „Понякога ми се струва, че хората от БСП избягват да говорят поради причини да не разгневят лидерката. Вас страх ли Ви е?“, заяви водещата. Гостът категорично отрече. „Аз съм човек с позиция, която мога да обявя пред Вас в студиото“, каза той, а Беновска се закани да провери това. Тя припомни, че е питала защо Нинова не говори за тези 3 или 30 милиона, а той отговаря, че сигурно не е намерила време. Г-н Янков подчерта, че не може да говори от нейно име, но водещата коментира: „Тази партия не е еднолично дружество с ограничена отговорност, Вие сте член на Националния съвет, тези въпроси касаят цялата партия, не засягат само Корнелия Нинова“. Гостът каза, че такива димки от ГЕРБ могат да хвърлят всеки ден. Тогава Беновска попита за фалита на „Техноимпекс“ и каза, че той не е бомба, а истина, но за него също се мълчи. „Г-жо Беновска, има органи, които могат да се запознаят с фактите, да се произнесат“, отговори събеседникът. Водещата го попита дали не му пука като човек, който е бил фактор в тази партия. „Не Ви ли пука, че Корнелия Нинова замълчава?“, каза тя. Красимир Янков коментира с думите: „Доказвате, че е време на Вас, журналистите, Вие задавате дневния ред, а ние се обясняваме“. Беновска каза, че журналистите питат, но не получават отговор. „Не мисля, че съм премълчал отговор“, заяви гостът, а водещата поясни, че не визира него. Той каза и във връзка с това, че в публичното пространство чува неща за апартаменти на БСП, има органи, които могат да се произнесат по въпроса. „Вие нещо имате ли наум за Ваш апартамент?“, попита Беновска, а той отрече и заяви, че има други приоритети, има три деца и за него е важно те да бъдат образовани и отделя време на тях. Водещата благодари не събеседника си, че е уважил поканата и е променил плановете си, за да дойде в предаването ѝ. „Някой има приоритет да има голямо жилище, моите са други“, каза Красимир Янков, но Беновска отбеляза, че човек с три деца има нужда от голямо жилище. Той заяви, че има едно жилище, справят се и им е широко, защото децата създават уют.  \r\nКонсултативният съвет по национална сигурност \r\n„Кажете ми, като говорихме за тези въпроси, които нямат отговори – 30 милиона, „Техноимпекс“, парите от КТБ на Елена Йончева, офшорните фирми, апартаментите на Нинова, които, разбира се, с голяма давност, аз не съм много сигурна, че това трябва да бъде, но се визира периода, в който тя изведнъж е станала приватизатор. Следва ли президентът Радев, вашият избраник, утре на Консултативния съвет по национална сигурност да зададе тези въпроси, за да сме сигурни, че темата е огледана и от лицето, и от опакото ѝ?“, попита Беновска. Красимир Янков каза, че Радев реално свиква Съвета по искане на Нинова, която преди седмица е обявила, че трябва да има такъв съвет, при условие, че от една година не е имало Консултативен съвет. Беновска отбеляза, че президентът не е заявил, че го свиква по искане на Нинова, но гостът отбеляза, че хронологията е такава, че преди седмица на пресконференция на БСП председателката го е призовала да направи това. „Партията БСП не му влияе“, добави той, а Беновска попита дали Корнелия Нинова му е ръководител. Красимир Янков каза, че е факт, че Нинова го е издигнала, а партията е подкрепила това решение. Водещата повтори въпроса си дали Нинова е ръководител на Радев, а събеседникът помоли да не вади от контекста казаното от него, защото той е обяснил хронологично как се е случило свикването на Консултативния съвет. „Аз мисля, че този консултативен съвет трябва да се занимае с работата на институциите“, заяви г-н Янков. Водещата попита: „Корнелия Нинова не е ли институция? БСП не е ли институция?“, и помоли госта си да не отбягва въпроса и обясни, че партията е лява институция и това го мислят хората. Беновска повтори въпроса си дали утре Радев трябва да поиска отговори от Нинова, която го е издигнала, за „Техноимпекс“, апартаментите, КТБ и Йончева и офшорните ѝ фирми. Красимир Янков попита дали иска президентът да изземе нейните функции и на журналистите. „Аз питам Вас политика с уважение, ако този президент е наистина обективен, национално отговорен, а не президент на БСП, не трябва ли да поиска отговорите и на тези въпроси? Не само да поиска отговорите от Цветанов, от заместник-министрите“, попита Беновска. Гостът каза, че е чул още първия път въпроса и отговори: „Смятам, че Консултативният съвет по национална сигурност трябва да се занимава с работата на институциите и как те да подобрят тази работа, да бъдат по-ефективни при борбата с корупцията, а не да констатират слухове, факти или информация, която е в публичното пространство“ и добави, че Съветът трябва да засегне работата на системата, която отговаря за пресичане, превенция и наказание при корупция. Беновска каза, че между слуховете и фактите за апартаментите на Цветанов, Цачева и др. не е ясно къде е границата. „Изгубихме се някъде в тези апартаменти“, заяви гостът. „Може би Вие се возите в асансьора, пък аз съм се качила на терасата“, отговори Илиана Беновска. Красимир Янков каза, че в това време не чува нито една партия, която ще се яви на евроизборите, да говори за дневния ред на ЕП в следващия мандат и да предлага решения. Водещата каза, че сега ще ги говори БСП и Елена Йончева.  \r\nТя попита дали Елена Йончева е по-полезна за България от президента на ПЕС, втората по големина европейска партия, Сергей Станишев. Янков заяви, че не може да се прави сравнение. В това време на видеостената в студиото се показа снимка на Станишев с тениска, на която пише „Ако четете това, значи Елена е паднала от мотора“. Гостът не даде ясен отговор на въпроса дали е съгласен или не, че Йончева трябва да води листата на БСП. „Партията е сплотена и никаква личност не може да раздели партията“, допълни Красимир Янков. Беновска се учуди и реторично попита дали партията е сплотена, а гостът заяви, че партията се сплотява зад идеи и каузи. „Партията ви се сплотява само зад интереси“, заяви Беновска. Янков обясни, че партията сплотена сменя и избира председателя. „Да бе! Много бяхте сплотени, когато сменихте председателя Миков и Вие дадохте подкрепа с Георги Гергов на Корнелия Нинова и тя така ви сплоти около себе си вас двамата, че…“, отговори водещата. За финал Янков коментира интервюто на Димитър Дъбов, което е дал за вестник, в което говори за разделение на партията и демотивация, на което той остро възразява. „Партията след подреждането на листата на 14-ти аз съм убеден, че ще е сплотена в името на това да убедим хората да ни подкрепят, защото отговорността, която имаме пред избирателите е достатъчен мотив“, завърши гостът. Така приключи разговорът между Красимир Янков и Илиана Беновска в седмичното обзорно политическо предаване „Беновска пита“ по“Канал 3“ и „Радио К2“ на 7 април 2019 година.", "date": "2019.04.08", "title": "Красимир Янков: Радев свиква Консултативния съвет по искане на Нинова"}
{"url": "http://www.focus-news.net/news/2019/04/08/2643961/temenuzhka-petkova-istinata-shte-stigne-do-bsp-za-kontsesiyata-na-minata-v-divotino.html", "text": "Истината ще стигне до БСП за концесията на мината в Дивотино. Това каза Теменужка Петкова, министър енергетиката, в разговор с Илиана Беновска в предаването “Беновска пита” по „Радио К2” и „Канал 3”, съобщиха от  екипа на предаването . Петкова коментира концесита на мината в село Дивотино: \r\n“Да Ви попитам за концесията в село Дивотино, срещу която доста остро излязоха от БСП, концесията на „Мин Индъстри ЕООД?“, попита водещата Илиана Беновска. Теменужка Петкова обясни, че концесията е предоставена с решение на МС от ноември 2003 г. „Обвиниха ви, че е изтекъл лицензът, че е прехвърлена на друго дружество”, отбеляза водещата Илиана Беновска. Гостът й отговори, че от БСП вероятно са добре запознати с въпросната концесия, защото в правителството от 2003 г. са имали присъствие, даже са имали и вицепремиер. „Да Ви открехна ли каква е причината – нещо си влошиха отношенията с Ковачки, според мен! И в какво ги уличавате БСП, че преиначават истината? Фактите какви са?”, продължи водещата Илиана Беновска. Министърът на енергетиката отговори, че не би искала да коментира отношенията им с Христо Ковачки и изобщо не обвинява никого, просто разказва какви са фактите, а те показват, че има решение на МС от ноември 2003 г., в него е посочена площта на концесията, посочено е също така, че срокът на концесията е 10 години с опция за удължаване с още 15, записано е, че договорът за концесия ще влезе в сила само при приватизация на мини „Открит въгледобив”, което към тази дата е държавно дружество. Дружеството „Открит въгледобив” се приватизира, след което договорът за концесия влиза в сила от 13 август 2004 г. и изтича на 13 август 2014 г. 120 дни преди да изтече договорът за концесия, тоест през февруари 2014 г., от компанията са депозирали искане за удължаване на срока с още 15 години. Незабавно започва съгласувателна процедура в рамките на тогавашния МС, това е правителството на Пламен Орешарски. Всички изразяват положително становище с изключение на Министерството на финансите, които казват, че има задължения към февруари 2014 г. в размер малко над 4 милиона лева от несъбрани концесионни възнаграждения. След това започват разговори с компанията с цел тя да погаси това свое задължение. Темата се пренася и в служебното правителство, след което през ноември 2014 г. след разделянето на Министерството на икономиката, енергетиката и туризма, Министерството на енергетиката като правоприемник е трябвало да приключи процедурите, които са започнали до този момент. Осъществен е контакт с концесионера и е подписан договор за цесия, на базата на който успешно са събрани концесионните задължения и лихвите. „Така че оттук нататък това, което предприехме, беше да се продължи самата процедура, няма нищо нередно”, категорична бе тя. \r\n„Един финален въпрос, защо не го виждам това някъде, на БСП написахте ли им го това“, попита водещата Илиана Беновска. Министърът на енергетиката отговори, че подготвят отговора. „Само да допълня за притеснението на колегите от БСП, че договорът бил изтекъл и след това удължен, само да кажа, че това, което успях да видя за периода от май до юли 2014 г., са няколко, може би 4 или 5 решения, които Министерски съвет е взел в тази посока и няма никакви правни пречки това да се случи и колегите го знаят със сигурност”, обясни Теменужка Петкова. „Ето сега ние ще го отразим съвсем подробно това като отделна новина вън от целия разговор, за да може да стане ясно!“, завърши  Илиана Беновска разговора си с Теменужка Петкова в седмичното обзорно политическо предаване „Беновска пита“ по „Канал 3“ и „Радио К2“ на 7 април 2019 година.", "date": "2019.04.08", "title": "Теменужка Петкова: Истината ще стигне до БСП за концесията на мината в Дивотино"}
{"url": "http://www.focus-news.net/news/2019/04/08/2643983/nina-stavreva-kmet-na-kavarna-parviyat-mach-ot-evropeyskoto-parvenstvo-na-uefa-za-devoyki-koyto-domakinstvame-shte-se-provede-na-5-may-den-predi-praznika-na-kavarna.html", "text": "Първият мач от Европейското първенство на УЕФА за девойки на стадион „Калиакра“ ще се проведе на 5 май – ден преди празника на Каварна. Това каза за сутрешния блок „Добро утро, България“ на  Радио „Фокус“  кметът на морския град Нина Ставрева. Каварна получи висока оценка при последната инспекция на УЕФА и Българския футболен съюз (БФС), допълни тя и уточни, че предстоят последни довършителни дейности. Общината е готова през месец май да посрещне всички класирали се за европейския шампионат девойки до 17 години с интерес към футбола, каза още Нина Ставрева. „Жребият беше изтеглен преди няколко дни, а съвсем скоро ще излезе и официалната програма, от която ще разберем на колко мача ще бъде домакин стадион „Калиакра“. Силно се надяваме нашият национален отбор да играе на стадиона в Каварна, а ние ще дадем всичко от себе си като подкрепяща публика за тяхната победа. На 22 май в Каварна очакваме представители на Федерацията на европейските градове и столици на спорта – президентът Джан-Франческо Лупатели, генералния секретар на организацията Хюго Алонсо, за да видят на място прекрасната ни спортна база, да се запознаят с всички спортни клубове на територията на общината, както и със състезателите и шампионите ни“, разказа кметът. Община Каварна е одобрена и по проект за изграждане на нова многофункционална спортна площадка за футбол, волейбол, баскетбол и хандбал, каза още Нина Ставрева. Тя обърна внимание на това, че Каварна прави всичко необходимо да превърне спорта в начин на живот за хората от всички възрасти. Морският град е подготвил изключително богат спортен календар през настоящата година, допълни кметът на Каварна и покани всички да станат част от него.  \r\nЙоланда ПЕЛОВА", "date": "2019.04.08", "title": "Нина Ставрева, кмет на Каварна: Първият мач от Европейското първенство на УЕФА за девойки, който домакинстваме, ще се проведе на 5 май – ден преди празника на Каварна"}
{"url": "http://www.focus-news.net/news/2019/04/08/2643986/kyustendil-na-mesta-v-regiona-vali-slab-dazhd-patnite-nastilki-sa-mokri.html", "text": "На места в Кюстендилския регион вали слаб дъжд, пътните настилки са мокри. Това съобщи за  Радио „Фокус” – Кюстендил  дежурният в Областно пътно управление – Кюстендил. Поради свличане на земна маса е въведена временна организация на движението в участък от пътя Бобов дол – Жедна. По път III – 623 Бобов дол – Жедна, при километър 15, движението се извършва само в една лента. Мястото и сигнализирано с пътни знаци. Срокът на действие на въведената временна организация на движението е до 30 април. Движението между село Пастра и Рилския манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализиран с пътни знаци. Срокът е до 30 април 2019 година. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.04.08", "title": "Кюстендил: На места в региона вали слаб дъжд, пътните настилки са мокри"}
{"url": "http://www.focus-news.net/news/2019/04/08/2643984/veliko-tarnovo-usloviyata-za-patuvane-v-oblastta-sa-normalni-nastilkite-sa-mokri-na-mesta.html", "text": "Условията за пътуване в областта са нормални. Времето е предимно облачно, без валежи. Настилките са мокри на места, предаде репортер на  Радио „Фокус“ – Велико Търново . Органите на реда призовават водачите да карат внимателно, със съобразена скорост. Нови въведени ограничения няма. Отворен за движение е Прохода на Републиката, но там все още важи предупреждението за опасност от падащи камъни. Настилката също е мокра. Ремонтни дейности текат по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за организация на движението отново е краят на май. \r\nЛуиза ТРАНЧЕВА", "date": "2019.04.08", "title": "Велико Търново: Условията за пътуване в областта са нормални, настилките са мокри на места"}
{"url": "http://www.focus-news.net/news/2019/04/08/2643985/gl-sekretar-na-mvr-ivaylo-ivanov-sinat-na-galabin-boevski-e-zadarzhan-za-razprostranenie-na-narkotitsi.html", "text": "Синът на Гълъбин Боевски е задържан, повдигнато му е обвинение за разпространение на наркотици. Това каза главният секретар на МВР главен комисар Ивайло Иванов в интервю за предаването „Тази сутрин“ по  бТВ . \r\n„Получена е оперативна информация от колегите от СДВР за извършена от него такава дейност, предприета е проверка. В автомобила, в който е бил той заедно с още едно лице, са открити малки количества наркотици“, обясни Иванов. Той посочи, че след това са извършени процесуално-следствени действия на адресите, които обитават лицата, където също са намерени още наркотици, везни и други предмети, свързани с този вид престъпна дейност. „Става дума за амфетамини, марихуана и малко количество кокаин. Оттук натам синът на Гълъбин Боевски е с мярка за неотклонение „задържане под стража“, има образувано досъдебно производство. Нямам информация от колко време са се занимавали с разпространение на наркотици“, каза още Иванов и обясни, че става дума за разпространение на наркотици в малки количества.", "date": "2019.04.08", "title": "Гл. секретар на МВР Ивайло Иванов: Синът на Гълъбин Боевски е задържан за разпространение на наркотици"}
{"url": "http://www.focus-news.net/news/2019/04/08/2643979/lyubomira-gancheva-abv-koalitsiya-za-balgariya-nikoga-ne-e-bila-marka-na-bsp.html", "text": "„Коалиция за България” никога не е била марка на БСП. Това каза заместник-председателят на АБВ Любомира Ганчева в предаването „Здравей, България” по Нова телевизия. Тя допълни, че от коалицията нямат притеснения, че ЦИК може да откаже регистрацията заради подадените документи от БСП. „Вчера по време на внасянето на документите за регистрация, специалистите от ЦИК провериха свидетелството за регистрация на марка“, изтъкна Ганчева. „Крайно време да вярваме в институциите. Това постоянно прехвърляне на обвинение, изместване на фокуса, ерозира цялата държавност”, коментира заместник-председателят на партията. „БСП са ни конкурентите в ляво. Основният ни опонент  са десницата и ГЕРБ”, посочи Любомира Ганчева. Тя поясни, че патентът за името „Коалиция за България” е от 2016 година, а през 2018 година БСП е изявила желание да търси право на ползването му, след като официално са се отказали от него преди години, като такава търговска марка нямало.", "date": "2019.04.08", "title": "Любомира Ганчева, АБВ: „Коалиция за България” никога не е била марка на БСП"}
{"url": "http://www.focus-news.net/news/2019/04/08/2643988/mvr-edin-e-zaginal-a-20-sa-raneni-pri-katastrofi-v-stranata-prez-izminaloto-denonoshtie.html", "text": "Един е загинал, а 20 са ранени при катастрофи в страната през изминалото денонощие. Това съобщиха от пресцентъра на  МВР . В София са станали 21 леки пътни произшествия. От началото на месеца жертвите на пътя са 4, а от началото на годината-115.", "date": "2019.04.08", "title": "МВР: Един е загинал, а 20 са ранени при катастрофи в страната през изминалото денонощие"}
{"url": "http://www.focus-news.net/news/2019/04/08/2643989/gabrovo-remont-se-izvarshva-v-uchastak-ot-patya-mezhdu-sevlievo-i-selo-draganovtsi.html", "text": "Ремонт се извършва в участък от пътя между Севлиево и село Драгановци. Нека водачите се придвижват с повишено внимание в отсечката от км 0+000 до км 14+600. Строително монтажните работи ще продължат до 22 юни, съобщиха за  Радио „Фокус“ – Велико Търново  от Областно пътно управление – Габрово. От там уточниха, че трафикът в региона към този час е интензивен. Времето е облачно, но без валежи. Настилките са предимно сухи, но в  по-усойните места има и мокри участъци. Нови въведени ограничения няма. За изминалото денонощие не са регистрирани и тежки инциденти. Пропаднал участък затруднява движението между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 март. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 граница с област Ловеч – Кормянско – Малки Вършец, при км 46+800 по общинския път до III–403 в село Малки Вършец. Отворен за движение е проходът Шипка, но там остава в сила забраната за ТИР-ове над 12 тона. \r\nЛуиза ТРАНЧЕВА", "date": "2019.04.08", "title": "Габрово: Ремонт се извършва в участък от пътя между Севлиево и село Драгановци"}
{"url": "http://www.focus-news.net/news/2019/04/08/2643991/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и  Община Кюстендил „Зона Кюстендил”  ще поставим акцент върху нов проект, свързан със социалната и образователната сфера, чието изпълнение започва Община Кюстендил. Проектът носи името „Равни възможности за малцинствата и уязвимите групи – преодоляване на негативните стереотипи и подкрепа за личностно развитие”, като дейностите се финансират от две оперативни програми. Събеседник по темата ще бъде зам.-кметът на Община Кюстендил Светослав Василев. Изцяло нова наредба регламентира разпределението на средствата за спортните организации в Кюстендил. Кандидатстването ще бъде спрямо постигнати спортно – технически резултати от състезателите и отборите, обхвата възрастови групи от занимаващи се, както и степента на участие в общинските, държавни  и международни прояви. Темата ще продължим със Стоян Стоянов, експерт в отдел „Младежки дейности и спорт” към Община Кюстендил. Две награди спечели кюстендилската песен “Мечта” от националния фестивал „Детска мелодия на годината”, който се проведе в София. Песента е в изпълнение на вокалните групи “Калпазани” и “Смехоранчета”. Това е и повод да ви срещнем с ръководителя на кюстендилската група – Лили Александрова. Експертът в отдел „Култура и духовно развитие” Слава Соколова ще ни запознае с проявите, включени в общинския културен календар до края на месец април. Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.04.08", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/04/08/2643990/nina-stavreva-kmet-na-kavarna-za-prav-pat-posreshtame-kinolozi-ot-finlandiya-norvegiya-avstriya-i-rusiya-za-izlozhbi-prez-yuni-yuli-i-avgust.html", "text": "Община Каварна за пръв път посреща кинолози от Финландия, Норвегия, Австрия и Русия за изложби през юни, юли и август. Това каза за сутрешния блок „Добро утро, България“ на  Радио „Фокус“  кметът Нина Ставрева. Тя уточни, че трите събития, които общината ще домакинства, ще се проведат съвместно с Българската републиканска федерация по кинология. За всички свои български и чуждестранни гости Каварна е подготвила културен календар, много по-цветен дори от този през изминалата 2018 година, обърна внимание Нина Ставрева. „Само след няколко дни Каварна очаква прекрасния празник Лазаровден, за да го отбележи с малките лазарки и традиционните песни, след това и Великденският светъл християнски празник ще бъде достойно отбелязан в Общината, а за Гергьовден, когата е и празникът на града, сме подготвили много богата музикално-артистична програма за всички жители и гости на Каварна. Предстои и поредното издание на фолклорния събор „С България в сърцето“, който Общината организира съвместно с Продуцентска къща „Пирина“ и Илия Луков“, разказа кметът. Празничният пролетен облик на Каварна ще е налице до седмица-две, увери Нина Ставрева. Тя прогнозира, че пъстрата палитра от културни събития вещае успешен туристически сезон. Отсега са направени много резервации за летните месеци, включително за месец август, уточни кметът на Каварна.  \r\nЙоланда ПЕЛОВА", "date": "2019.04.08", "title": "Нина Ставрева, кмет на Каварна: За пръв път посрещаме кинолози от Финландия, Норвегия, Австрия и Русия за изложби през юни, юли и август"}
{"url": "http://www.focus-news.net/news/2019/04/08/2643993/pregled-na-osnovnite-temi-vav-velikotarnovskiya-pechat.html", "text": "„Военноокръжна прокуратура разследва случая с пострадалата курсантка“, е водещото заглавие на областния всекидневник  „Янтра Днес” .  Военноокръжна прокуратура разследва инцидента, при който пострада тежко курсантка от НВУ „Васил Левски“ във В. Търново. Основната версия, по която работи прокуратурата съвместно с Военна полиция, е самопрострелване.  \r\n„Правят безплатни паркинги и в кв. „Бузлуджа“, пише още вестникът. Безплатни паркинги предстои да бъдат изградени и в най-големия квартал във В. Търново – „Бузлуджа“. Още следващия месец започва обследването на терените в квартала, което трябва да установи наличните свободни общински терени.  \r\n„Пожар унищожи 20 декара гора“, е новина от криминалната хроника. Страница пета е посветена на клуб „Заедно успяваме“, който събира студенти и добротворци във ВТУ. На страница осма материал ни разказва как премина Седмицата на гората в Ресен. „Краси Балъков няма да е главен мениджър от лятото, ако остане“, е новина от спортните страници.  \r\n„Работници от водещо предприятие в Горна Оряховица три месеца без заплати“, е заглавие от другия областен ежедневник -  „Борба“ . Безпаричие и забавени с месеци заплати извадиха на протест работници на знаково предприятие в Горна Оряховица. Вече трети месец в компанията, където се прави прочутата печка „Раховец“, не са взимали възнагражденията си.   \r\n„Докторантът на ВТУ Камелия Делионова получи плакет от президента“, е друга новина от първа страница. Президентът на България Румен Радев връчи плакет на докторанта от ВТУ „Св. Св. Кирил и Методий“ Камелия Делионова за отличното й представяне в конкурса за есе в кампанията „Най-важният урок. Послание към бъдещите ми ученици“.  \r\n„Министерство на културата писа среден три на търновския театър“, пише още „Борба“. Среден три е оценката, която получава Музикално-драматичен театър „Константин Кисимов“ във Велико Търново за свършеното през миналата година. Оценката е на Министерство на културата и е комплексна за дейността на държавните културни институти в областта на сценичните изкуства.  \r\n„Курсантка от НВУ се простреля с автомат „Калашников“ е новина от криминалната хроника. В областния ежедневник ще намерите и статия за продажбата на търновската „Момина крепост“.", "date": "2019.04.08", "title": "Преглед на основните теми във великотърновския печат"}
{"url": "http://www.focus-news.net/news/2019/04/08/2643992/burgas-4-000-lv-i-okolo-10-gr-zlato-sa-otkradnati-ot-apartament-v-k-s-bratya-miladinovi.html", "text": "На април т. г., около 15.30 ч. във Второ Районно управление – Бургас е получено съобщение от 59-годишен мъж от Бургас за това, че чрез взломяването на прозорец от PVC дограма е проникнато в апартамента му, разположен на първия етаж в бл. 92 в к-с „Братя Миладинови“, откъдето е извършена кражба на сумата от 4 000 лв. и около 10 гр злато. Това съобщиха от пресцентъра на  ОДМВР-Бургас . Работата по случая продължава.", "date": "2019.04.08", "title": "Бургас: 4 000 лв. и около 10 гр злато са откраднати от апартамент в к-с „Братя Миладинови“"}
{"url": "http://www.focus-news.net/news/2019/04/08/2643977/tass-sasht-prizovaha-haftar-da-prekrati-nastaplenieto-sreshtu-tripoli.html", "text": "САЩ призовават подразделенията на Либийската национална армия (ЛНА) на маршал Халиф Хафтар незабавно да прекратят настъплението срещу Триполи, се казва в заявление на държавния секретар Майк Помпео, публикувано на официалния уебсайт на Държавния департамент, предава  ТАСС . \r\n„САЩ са силно разтревожени от бойните действия в близост до Триполи. Дадохме ясно да се разбере, че сме против военното настъпление на силите на Халиф Хафтар и настоятелно призоваваме за незабавно прекратяване на военните операции срещу либийската столица“, се казва в документа. \r\nПомпео подчерта, че либийския конфликт няма военно решение. „Политическото решение е единственият способ страната да бъде обединена и да се обезпечи гаранция за сигурността, стабилността и развитието на всички либийци“, се отбелязва в заявлението. \r\nДържавният секретар също посочи, че „тази едностранна военна кампания срещу Триполи  поставя под заплаха живота на гражданското население и подкопава възможността за по-добро бъдеще на всички либийци“. \r\nРуската агенция припомня, че на 4 април Хафтар обяви началото на настъплението срещу Триполи. Неговата армия щурмува столицата основно от юг. В момента там се водят ожесточени боеве с въоръжените формирования на заседаващото в Триполи Правителство на националното съгласие на Фаез Сарадж. \r\nПревод и редакция:", "date": "2019.04.08", "title": "ТАСС: САЩ призоваха Хафтар да прекрати настъплението срещу Триполи"}
{"url": "http://www.focus-news.net/news/2019/04/08/2643996/pregled-na-osnovnite-temi-v-burgaskiya-pechat.html", "text": "„Ало-измамници се пробват с името на кмет“, е водещаото заглавие в ежедневника  „Черноморски фар“ . Телефонните измамници в района на Средец са се представяли от името на инж. Иван Жабов, кмет на Общината. „Инж. Иван Жабов не изключва да е мишена на фалшиви новини“ е подзаглавието на статията.  \r\n„Условна присъда за обралия имот на Валери Симеонов“, четем още от първите страници на вестника. Осъдиха условно крадеца, който изнесе зимнина от дома на лидера на НФСБ и бивш вицепремиер Валери Симеонов във врачанското село Бутан.  \r\n„В Поморие търсят фирма да лови бездомните животни“, е друго заглавие от днешния брой. Община Поморие е обявила обществена поръчка за наемането на фирмата, която да лови бездомните животни в града. Общата стойност на поръчката е 69 500 лева, без ДДС.  \r\n„Поглъщаме пластмаса с храната и напитките си“, е друга новина от страниците на ежедневника. „Американското светило в науката гостува в Бургас с лекция пред студенти“ и „Проф. Джена Джамбек“ участва в екофорум“, са подзаглавията на статията.  \r\n„Два мерцедеса се помляха край Айтос, мъж загина на място“, „Нови два безплатни паркинга за автомобилите на бургазлии“ и „Още капиталови инвестиции за Летище – Бургас“, са други теми в днешния брой. Темата на деня е: „Великденски кампании набират пари и храни за нуждаещите се“. „Да отворим сърцата си за празника, зоват акции в подкрепа на пенсионери и деца“, е подзаглавието на статията.", "date": "2019.04.08", "title": "Преглед на основните теми в бургаския печат"}
{"url": "http://www.focus-news.net/news/2019/04/08/2643994/blagoevgrad-lektsiya-ot-tsikala-masterclass-work-40-shte-se-provede-v-yuzu-neofit-rilski.html", "text": "Поредна лекция от цикъла MASTЕRCLASS WORK 4.0 ще се проведе в Югозападен университет (ЮЗУ) „Неофит Рилски“. Това съобщиха от пресцентъра на  КНСБ . В лекцията ще участват президентът на КНСБ – Пламен Димитров, образователният министър Красимир Вълчев и социалният министър Бисер Петков. Тя ще се проведе от 10.00 часа в ЮЗУ „Неофит Рилски“ – Благоевград, Заседателна зала 114.  \r\nТова е третата лекция от цикъла MASTЕRCLASS WORK 4.0. Първата се проведе през 2018 година в СУ „Св. Климент Охридски“ и в нея участваха министрите на труда Бисер Петков и на образованието Красимир Вълчев. Целта  на тези лекции е да бъдат обсъдени предизвикателствата, които поставя дигитализацията пред пазара на труда.  Цели професии изчезват и се появяват нови. В същото време всички млади хора преживяват прехода от студентската скамейка до работното си място. Този преход може да се бъде фатален на фона на бързо променящите се технологии, които са на път да изместят човека в някои сфери на пазара на труда.Това са част от темите, които ще бъдат обсъдени на лекцията. \r\nУчастници в MASTRCLASS WORK 4.0 ще бъдат студенти, университетски преподаватели, представители на синдикални и работодателски организации, неправителствени организации и граждани.", "date": "2019.04.08", "title": "Благоевград: Лекция от цикъла MASTЕRCLASS WORK 4.0 ще се проведе в ЮЗУ „Неофит Рилски“"}
{"url": "http://www.focus-news.net/news/2019/04/08/2643995/pss-dobri-sa-usloviyata-za-turizam-v-niskite-chasti-na-planinite-vav-visokite-vremeto-e-maglivo.html", "text": "Добри са условията за туризъм в ниските части на планините, във високите времето е мъгливо с до умерени ветрове. Това съобщиха за  Агенция „Фокус“  от Планинската спасителна служба (ПСС) при БЧК. В Стара планина снежната покрива във високите части е над 120 см. От ПСС съветват туристите да бъдат внимателни, когато се движат там и да се разхождат само по зимните пътеки. Навсякъде ски сезонът е закрит. Лифтовите съоръжения не работят.  \r\nВчера е имало инцидент с турист, който е бил с травма на крака в Пирин. Спасителен екип от Банско е отишъл на място и е прибрал пострадалия. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.04.08", "title": "ПСС: Добри са условията за туризъм в ниските части на планините, във високите времето е мъгливо"}
{"url": "http://www.focus-news.net/news/2019/04/08/2643998/razgrad-72-godishen-mazh-e-pochinal-zad-volana.html", "text": "72-годишен мъж от Разград е починал зад волана на управлявания от него автомобил, съобщиха от  ОДМВР- Разград . Инцидентът е станал около 17.15 часа на 7 април на улица „Перистър“. Движейки се в посока бул. „Априлско въстание“, автомобилът навлиза в лентата за насрещно движение и с предната лява част се удря в ламаринена ограда. Тялото на водача е откарано за аутопсия в МБАЛ-Разград. Образувано е досъдебно производство.", "date": "2019.04.08", "title": "Разград: 72-годишен мъж е починал зад волана"}
{"url": "http://www.focus-news.net/news/2019/04/08/2643999/veliko-tarnovo-mariya-angelova-ot-grada-specheli-ogarlitsata-na-desislava-kmetat-daniel-panov-ya-nagradi.html", "text": "Велико Търново бе домакин на 19-о издание на Международния турнир по художествена гимнастика „Огърлицата на Десислава”, съвпаднало с 60-годишнината от създаването на първия клуб по спортната дисциплина в Старата столица. Това съобщиха пт пресцентъра на  Общината . Носител на специалната награда стана състезателка от Старата столица – Мария Ангелова от клуб „Етър-Елит”. Изработената от сребро и със специален дизайн огърлица й бе връчена от кмета Даниел Панов. \r\nГрадоначалникът поздрави организаторите на надпреварата и всички участнички. Даниел Панов подчерта, че „Огърлицата на Десислава” е едно от най-значимите спортни събития през годината, доказващо водещото място на Велико Търново в художествената гимнастика. \r\nНад 300 състезателки от 14 държави се включиха в турнира, включително и гимнастички от националните отбори на Австралия, Румъния и Канада. Съпътстваща надпревара бе Купата на Търновград. Подарък за всички участнички бе прожекция на аудио-визуалния спектакъл „Царевград Търнов – звук и светлина”.", "date": "2019.04.08", "title": "Велико Търново: Мария Ангелова от града спечели „Огърлицата на Десислава”, кметът Даниел Панов я награди"}
{"url": "http://www.focus-news.net/news/2019/04/08/2643997/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Перспективите Македония да получи дата за преговори за членство в ЕС през юни, посещението на косовския министър-председател Рамуш Харадинай в САЩ, както и убедителната преднина на опозиционната „Нова демокрация“ пред управляващата в Атина СИРИЗА са част от основните теми, върху които акцентират водещите балкански печатни издания. \r\n***  Опасенията, че Северна Македония няма да получи дата за преговори с Европейския съюз през юни тази година, се засилиха след изявлението на комисаря по европейска политика за съседство и преговори за разширяване Йоханес Хан, отбелязва електронното издание на скопския вестник  „Вечер“  в статия, озаглавена „И едните, и другите знаят, че през юни няма да получим дата за преговори с ЕС“. \r\nЗа това, че шансовете за получаване на дата за преговори намаляват, въпреки изпълнението на всички условия за добросъседски отношения, говорят както чуждестранни, така и местни източници. Сред най-важните забележки, поради които Македония отново ще остане извън „прожекторите“, са лошите резултати по отношение на изпълнението на програмата за реформи, определена от Брюксел. \r\nНо правителството на премира Зоран Заев е убедено, че през юни македонците ще станат свидетели на значителен напредък в европейската интеграция. Заев твърди, че страната ще получи конкретна дата за начало на преговорите, защото, съгласно думите му, остава само още един закон, който трябва да бъде съгласуван чрез политически диалог. \r\nЗапитан дали ще поеме отговорност, ако Македония все пак не получи дата, Заев заяви, че няма да подаде оставка, защото на страната ще бъде определена дата за стартиране на преговорния процес за членство в Общността.  \r\nНо при гостуването си в предаване на скопска телевизия бившият външен министър Антонио Милошоски от ВМРО-ДПМНЕ отбеляза, че е очевидно, че Македония няма да получи такава дата, а в подкрепа на твърдението си приведе думите на австрийския политик. Според него „изявлението на Хан е най-добрият дипломатичен политически отказ“.  \r\nМилошоски бе категоричен – или Брюксел се е отказал, или Заев е излъгал. Освен това той допълни, че от личните си контакти с дипломати е неясно, че през следващите дни македонският външен министър Никола Димитров ще пътува до германската столица Берлин, за да изясни ситуацията след изявленията на Хан.  \r\n„Вероятно и през юни, както изглежда, няма да започнем преговори, това ще бъде силен вятър в платната на опозицията. Йоханес Хан направи изявление, което, по мое мнение, беше изключително неподходящо, като подчерта, че е чудесно, че сме решили въпроса с името, чудесно е, че имаме реформи, но за да получим дата за преговори през юни, трябва да променим манталитета си. Йоханес Хан трябва да е наясно, че манталитетът не се променя в продължение на шест месеца, манталитетът не се променя в продължение на 10 години. Той хвърли прах в очите”, обяснява бившият вицепредседател на СДСМ Гордан Георгиев. \r\n***  В рамките на посещението си в САЩ, министър-председателят на Косово Рамуш Харадинай се описа като „американски войник на терен, който изпълнява заповеди“, отбелязва електронното издание на сръбския ежедневник  „Политика“ .  \r\nХарадинай потвърди, че отношенията между Косово и САЩ са добри и че 100-процентовите мита за внос на сръбски стоки в страната е въведен „срещу интересите на Сърбия и Русия на Балканите\".  \r\n„Нашите позиции са подобни на тези, което САЩ изразяват, и тези, които са на терен, са наясно с това, а аз съм американски войник на терен\", заяви Харадинай, като добави, че думите му се отнасят предимно за Русия и Сърбия. \r\nТой също така заяви, че „изпълнява заповеди по отношение на ситуацията на място“ и вярва, че „укрепването на Косово укрепва американските интереси и елиминира руските и други интереси\". \r\nХарадинай отпътува до САЩ в петък. От редакцията припомнят, че заради митата американците му наложиха забрана за получаването на виза. \r\n***  Министрите на външните работи на страните от Г-7 призоваха Косово и Сърбия да се ангажират с постигането на всеобхватно правно обвързващо споразумение, съобщава електронното издание на прищинския ежедневник  Gazeta Express , като пояснява, че срещата на формата се е състояла в петък в Северна Франция. \r\nВъншните министри на САЩ, Канада, Франция, Германия, Италия, Япония, Обединеното кралство и Върховният представител на Европейския съюз по външните въпроси и политиката за сигурност потвърдиха общия си ангажимент за сигурността, стабилността, просперитета и перспективата за Европейския съюз за шест страни-партньори от Западните Балкани. „За тази цел подчертаваме значението на напредъка на необходимите вътрешни реформи, по-специално по отношение на върховенството на закона. Поздравяваме правителствата на Гърция и Северна Македония за сключването на Преспанския договор, който дава пример за помирение за региона”, се казва в съобщение за пресата, публикувано след срещата. \r\n„Без ефективна и всеобхватна нормализация на отношенията между Белград и Прищина чрез подпомагания от ЕС диалог не може да има трайна стабилност в региона. Призоваваме Косово и Сърбия да се ангажират с конструктивност и да нормализират напълно отношенията си чрез всеобхватно и правно обвързващо споразумение, така че те да могат да напреднат по своите европейски пътища”, заявиха външните министри от Г-7 след среща в Сен Мало, Франция. \r\n***  Според последните проучвания на общественото мнение гръцката консервативна партия „Нова демокрация“ изпреварва управляващата СИРИЗА с 10 процента, пише вестник  Kathimerini . Това кара редица анализатори да се питат дали настояването на Ципрас общите избори да са през октомври звучи убедително. Общественото мнение поражда редица спекулации, че ще проведат предсрочно през май или юни.   \r\nПродължава и разследването по скандала, който избухна, заради подозрения за подкуп. В него са замесени редица политици и швейцарската фармацевтична компания „Новарис“. Очаква се през тази седмица той да стигне своята кулминация. Прокурорите са повдигнали вече няколко обвинения.  Източниците на вестника обаче твърдят, че подобна намеса на правоохранителните органи ще е ограничена, тъй като до момента има само свидетелски показания и нито едно документирано доказателство за незаконни плащания на гръцки политици. Според някои анализатори, това може само да доведе до засилване на популярността на Нова демокрация и на центристкото Движение за промяна (бившата ПАСОК). \r\nМеждувременно, последната инициатива, предприета от правителството, е свързана с някои промени в Закона за данъците. Дълговете вече може да се изплащат разсрочено, на 120 вноски. Това би подобрило до известна степен положението на СИРИЗА, но няма да е съществено.  Ципрас се опитва да извлече дивиденти и от Договора от Преспа, но последната му визита в Скопие даде ясно да се разбере, че няма да им незабавно разрешаване на проблемите на гръцките бизнессреди, които са свързани със запазената марка „Македония“.  \r\nГърция се надява страната да получи позитивен отговор по външните си задължения и гаранции за нов транш от един млрд. евро. Ако действително отговорът на нейните кредитори е положителен, това би дало сигнал, че тя се изправя на крака след тежката криза. Социологическите проучвания на общественото мнение обаче не регистрират нарастване на подкрепата за Ципрас и партията му. До две седмици премиерът  трябва да реши кога ще се проведат общите парламентарни избори. \r\n***", "date": "2019.04.08", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/04/08/2644002/sport-izigraha-se-6-sreshti-ot-italianskata-seriya-a.html", "text": "Изиграха се 6 срещи от 31-ия кръг на италианската Серия „А“. Резултатите: \r\nКаляри – СПАЛ 2013 2:1, Кирил Десподов не попадна в групата на домакините \r\nИнтер – Аталанта 0:0 \r\nНаполи – Дженоа 1:1 \r\nЛацио – Сасуоло 2:2 \r\nФиорентина – Фрозиноне 0:1 \r\nУдинезе – Емполи 3:2 \r\nНачело във временното класиране е Ювентус с 84 точки пред Наполи с 64 и Интер с 57.", "date": "2019.04.08", "title": "Спорт: Изиграха се 6 срещи от италианската Серия „А“"}
{"url": "http://www.focus-news.net/news/2019/04/08/2644004/veliko-tarnovo-s-15-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 15 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 219 с., а температурата на водата - 11.9 градуса.  \r\nПредимно облачно ще е времето над българския участък на река Дунав днес. Очакват се валежи, които постепенно ще се пренесат навсякъде и ще продължат и през нощта. Ще духа до умерен югоизточен вятър. Максималните температури ще са между 15° и 18°.", "date": "2019.04.08", "title": "Велико Търново: С 15 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/04/08/2644001/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-9-april.html", "text": "„Софийска вода” временно ще прекъсне водоснабдяването в някои части на столицата на 9 април 2019 г. (вторник), съобщиха от пресцентъра на  дружеството . \r\nВъв връзка с реконструкция на уличен водопровод на ул. „Галичица“, ж.к. „Лозенец“, се налага спиране на водоподаването от 09:30 до 21:30 часа на клиентите на „Софийска вода”, живеещи в района на: \r\n- ул. „Якубица“ от ул. „Кораб планина“ до бул. „Джеймс Баучър“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Якубица“, ъгъла с ул. „Минзухар“. \r\nВъв връзка с подмяна на спирателен кран на ул. „Васил Левски“, с. Яна, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: \r\n- ул. „Васил Левски“, ул. „Юрий Гагарин“, ул. „Стефан Стамболов“, ул. „Миньорска“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството. \r\nВъв връзка с подмяна на сградно водопроводно отклонение на ул. „Борова гора“, с. Бистрица, се налага спиране на водоподаването от 09:30 до 19:30 часа на клиентите на „Софийска вода”, живеещи в района на: \r\n- yл. „Борова гора“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Калурегица“, ъгъла с ул. „Борова гора“. \r\nВъв връзка с прекъсване на сградно водопроводно отклонение на ул. „Евлоги Тодоров“, с. Локорско, се налага спиране на водоподаването от 09:30 до 14:30 часа на клиентите на „Софийска вода”, живеещи в района на: \r\n- ул. „Кирил Банов“, ул. „Евлоги Тодоров“, ул. „Георги Зозов“, ул. „Илия Манов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Евлоги Тодоров“, ъгъла с ул. „Кирил Банов“. \r\nВъв връзка с подмяна на сградно водопроводно отклонение на ул. „Клен“, вилна зона „Малинова долина“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: \r\n- ул. „Клен“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Клен“, ъгъла с ул. „Зефир“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.04.08", "title": "„Софийска вода” временно ще прекъсне водоснабдяването в някои части на столицата на 9 април"}
{"url": "http://www.focus-news.net/news/2019/04/08/2644005/vidin-natovaren-e-trafikat-po-glaven-pat-e-79-vav-oblastta.html", "text": "Натоварен е трафикът по главен път Е-79 във Видинска област, съобщиха за  Радио „Фокус“ – Видин  от Областното пътно управление. В посока граничен пункт „Дунав мост 2“ се движат предимно тежкотоварни автомобили. Най-натоварен е участъкът между Дунавци и Видин. Към другите два гранични пункта в областта – „Връшка чука“ и „Брегово“, трафикът е с нормална интензивност. Пътните настилки са сухи и видимостта е отлична.  \r\nВ областния град повече автомобили се движат на входно изходните артерии, в централната част и по булевард „Панония“. \r\nАнна ЛОЗАНОВА", "date": "2019.04.08", "title": "Видин: Натоварен е трафикът по главен път Е-79 във областта"}
{"url": "http://www.focus-news.net/news/2019/04/08/2644009/pleven-s-normalna-intenzivnost-e-trafikat-v-oblastta.html", "text": "С нормална интензивност е трафикът в Плевенска област. Това съобщиха за  Радио „Фокус\"  от Областно пътно управление - Плевен. Пътните настилки са сухи. Температурите са над нулата. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За моторни превозни средства, преминаващи по пътя Бяла – Ботевград от Луковит транзитно през Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на Долни Дъбник, гр. Искър, Кнежа, до с. Чомаковци. Очаква се дейностите да приключат до 4 юли.  Въведена е временна организация на движението в град Плевен до края на месеца поради ремонт на ул. „Иван Вазов. Организацията е в сила за улиците „Цар Борис III”, „Иван Вазов” и „Цанко Церковски”. Строителните работи се извършат със спиране на движението на моторни превозни средства по ул. „Иван Вазов” в участъка след кръстовището с ул. „Цар Борис III” до кръстовището с ул. „Д. Константинов”. Движението на превозни средства по ул. „Цар Борис III” в участъка от кръстовището на ул. „Д. Попов” до кръстовището с ул. „Цанко Церковски” се осъществява еднопосочно. По ул. „Цар Борис III” в участъка след кръстовището с ул. „Цанко Церковски” до паркинга на хотел „Ростов” движението е двупосочно. По ул. „Цар Борис III” пред Макси център преди кръстовището с ул. „Цанко Церковски” в посока ул. „Д. Константинов” движението е само надясно след знака. Движението по ул. „Цанко Церковски” е забранено за влизане от кръстовището с ул. „Д. Константинов” в посока ул. „Цар Борис III”, като е и ограничено паркирането.  \r\nВиолета Кръстева", "date": "2019.04.08", "title": "Плевен: С нормална интензивност е трафикът в областта"}
{"url": "http://www.focus-news.net/news/2019/04/08/2644006/gyunter-yotinger-v-intervyu-za-die-welt-ot-haosa-s-brekzit-es-pravi-drugite-silni-i-kitay-e-nay-golemiyat-pechelivsh.html", "text": "В интервю за германския национален ежедневник  Die Welt   европейският комисар по бюджета Гюнтер Йотингер предупреди, че Европа е парализирана от хаоса около Брекзит, а големият печеливш от ситуацията е Китай. Същевременно той обяви милиарди инвестиции, които да не позволят индустрията няма да бъде изоставена на конкуренцията от Пекин. \r\nКоментирайки възможните сценарии около бъдещето на Брекзит, германският политик призна: „Не сме да говоря за това какво ще се случи в и с Обединеното кралство. Възможно е да се подаде молба за по-нататъшно удължаване на членството, за да се насочи излизането й от структурите на Общността в организиран ред. Не изключвам също по-нататъшно удължаване на Брекзит, както и в крайна сметка британците в крайна сметка да се откажат от излизането си. На 10 април имаме извънредна среща на върха на ЕС. Тя е и последният шанс преди европейските избори - с или без Великобритания. До 10 април британците най-накрая трябва да знаят какво искат - а не само това, което не искат“.  \r\nНа въпрос каква е цената, която Европа плаща за хаоса с планираното излизане на Обединеното кралство от Общността, Йотингер заключи: „Европа е парализирана от него. Вече повече от две години се занимаваме с Брекзит. Това коства време и усилия, нерви и пари. Има толкова много неща за вършене, които са по-важни. Ние правим другите силни. Най-големият победител е Китай. Китайците непрекъснато следват стратегията си, запълвайки празнините по света, които Европа не може да запълни“.  \r\nЙотингер е убеден, че Европа все още има шансове. „За това трябва да инвестираме, от една страна, и от друга страна, най-накрая, да стартираме необходимите процеси. Ето защо ЕС ще се съсредоточи върху инвестирането“, обяви германският политик, като поясни, че става въпрос за вливане на средства конкретно в областта на изкуствения интелект с финансиране от различни програми като противодействие на китайската конкуренция.  Тереза Герова", "date": "2019.04.08", "title": "Гюнтер Йотингер в интервю за Die Welt: От хаоса с Брекзит ЕС прави другите силни – и Китай е най-големият печеливш"}
{"url": "http://www.focus-news.net/news/2019/04/08/2644010/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност, пътните настилки са сухи. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.04.08", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/04/08/2644008/sofiya-psihichno-bolen-mazh-e-nahlul-v-sgrada-na-pl-slaveykov-i-e-nanesal-poboy-na-ohranitel.html", "text": "Психично болен мъж е нахлул в сграда на пл. „Петко Р. Славейков“ и е нанесъл побой на охранител. Това съобщиха за  Агенция „Фокус“  от пресцентъра на  СДВР . Нападателят е задържан. Пострадалият мъж е транспортиран в болнично заведение за оказване на помощ.", "date": "2019.04.08", "title": "София: Психично болен мъж е нахлул в сграда на пл. „Славейков“ и е нанесъл побой на охранител"}
{"url": "http://www.focus-news.net/news/2019/04/08/2644007/sliven-patnite-nastilki-v-oblastta-sa-mokri-i-hlazgavi-zaradi-prevalyavaniya-ot-dazhd.html", "text": "Пътните настилки в Сливенска област са мокри и хлъзгави заради превалявания от дъжд. Движението е натоварено, съобщиха от  Областното пътно управление . \r\nЗатворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение на км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка в област Бургас. Срокът за  ограниченията е до 30 юни. \r\nРемонтни дейности се извършват на път II-48 Омуртаг – Котел – път I-7. В участъка от км 18+000 до км 62+300 движението се осъществява с повишено внимание поради ремонт но мантинела. Участъкът е сигнализиран с пътни знаци. Срокът на изпълнение на ремонта е до 10 април.", "date": "2019.04.08", "title": "Сливен: Пътните настилки в областта са мокри и хлъзгави заради превалявания от дъжд"}
{"url": "http://www.focus-news.net/news/2019/04/08/2643987/voennoe-obozrenie-deystviyata-na-marshal-haftar-prinuzhdavat-sasht-da-izteglyat-kontingenta-si-ot-libiya.html", "text": "Американското командване е взело решение за контингента си в Либия, където преди няколко дни армията на маршал Халиф Хафтар започна настъпление срещу Триполи. Така нареченото Африканско военно командване (АфриКом) заявява, че решението се състои в необходимостта от временно извеждане на американските войски от Либия, предава руският специализиран портал  „Военное обозрение“ . \r\nОтбелязва се, че едновременно с извеждането ще се осъществява мониторинг на състоянието на нещата на либийска територия. \r\nАмериканското командване засега не съобщава къде именно ще се предислоцира контингента, който се намира в Либия. Според някои информации, той може да бъде прехвърлен в Тунис, а според други – в Италия. \r\nСпоред информацията на медията, в Либия са били разположени няколкостотин американски военнослужещи, като основната част е била съсредоточена в столицата на страната Триполи и в районите на обектите на петролната промишленост. Между другото, отбелязва „Военное обозрение“, след нашествието на НАТО в Либия част от либийската нефтена индустрия преминава под контрола на западните компании. \r\nПорталът цитира думите на командващия АфриКом Томас Валдхаузер за „все по-усложняващата се обстановка в страната. От командването са отбелязали, че „настъплението на армията на Хафтар дестабилизира обстановката и принуждава да се предприемат извънредни мерки“. \r\nПревод и редакция:", "date": "2019.04.08", "title": "„Военное обозрение“: Действията на маршал Хафтар принуждават САЩ да изтеглят контингента си от Либия"}
{"url": "http://www.focus-news.net/news/2019/04/08/2644012/prof-boyan-durankev-konsultativniyat-savet-pri-prezidenta-rumen-radev-tryabva-da-razdvizhi-koruptsionnoto-blato.html", "text": "Консултативният съвет при президента Румен Радев трябва да раздвижи корупционното блато. Това каза за сутрешния блок „Добро утро, България“ на  Радио „Фокус“  проф. Боян Дуранкев, водач на листата на „Коалиция за България“ за предстоящите избори за Европейски парламент. Битката с корупцията започна в ЕС и трябва да бъде продължена и развита на наш терен, обясни той, като уточни, че битовизмите като „Апартаментгейт“ и влиянието и промяната на закони в полза на определени компании подсказват, че голяма част от портфейлите у нас са пълни с недостатъчно чисти средства. По думите му 30-те години преход показаха солидните измерения на корупцията в България. По тази причина пенсионерите получават мизерни пенсии и голяма част от работещите имат доходи, с които никога не могат да си позволят даже панелна гарсониера, заяви той. След отправената покана към журналистите, проф. Дуранкев разкри размерите на апартамента си. “Асансьорът е общ, терасата е около 1,5 на 3 метра. Апартаментът е достоен за един български професор и е под 70 квадрата. Така че заповядайте да видите как живее средната класа, но поглеждайки моя апартамент, той все пак е по-добре, отколкото апартаментите, които мечтаят да придобият хората с доходи под средните, отколкото е възможно да се поддържат с малките пенсийки апартаментите и къщите, които имат пенсионерите. Все пак, поглеждайки  от моя апартамент, бих желал в България да няма хора, които имат проблеми с основните си нужди и основните си потребности. Бих искал броят на бедните хора да се брои на пръстите на едната ръка, а броят на богаташите, които ходят с метро и живеят в такива апартаменти като моя, наистина да показва, че България е една морална страна”, обясни проф. Боян Дуранкев. Той каза още, че след днешния Консултативен съвет при президента Румен Радев блатото трябва да се раздвижи, водата да се разчисти и нещата да тръгнат към цивилизован, морален и етичен начин. АБВ напълно подкрепя държавния глава в битката му срещу корупцията, уточни той.  \r\nЙоланда ПЕЛОВА", "date": "2019.04.08", "title": "Проф. Боян Дуранкев: Консултативният съвет при президента Румен Радев трябва да раздвижи корупционното блато"}
{"url": "http://www.focus-news.net/news/2019/04/08/2644013/pazardzhik-prodalzhavat-remontite-v-rayona-na-77-i-88-km-na-avtomagistrala-trakiya.html", "text": "Движението в участъка от 88 до 89 км на автомагистрала (АМ) „Тракия“, в района на пътен възел (ПВ) „Пазарджик“, се осъществява двупосочно в една лента в платното посока София, поради ремонтни дейности на платното посока Бургас. Това съобщи за  Радио „Фокус“ – Пазарджик  дежурният в Областно пътно управление – Пазарджик. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Могат да се използват алтернативни маршрути. Първи вариант: ПВ „Церово“ на АМ „Тракия – път III-8402 (Виноградец – Карабунар – Злокучене – Септември) – път I-8 (Лозен – Звъничево – Пазарджик) – път II-37 (Пазарджик) – пътен възел „Пазарджик“ на АМ „Тракия“. Втори вариант: пътен възел „Церово“ на АМ „Тракия – път III-8402 (Виноградец – Карабунар – Злокучене – Септември) – път I-8 (Лозен – Звъничево – Пазарджик) – пътен възел „Цалапица“ на АМ „Тракия“. Трети вариант: пътен възел „Калугерово“ – път III-803 (Динката – Драгор) – път II-37 – пътен възел „Пазарджик“ на АМ „Тракия“.  \r\nДвижението в участъка от 77 до 78 км в посока Бургас се ограничава по активна и аварийна лента поради ремонтни дейности на моста над река Тополница при 77 км. Движението се осъществява в изпреварващата лента. Организацията на движение е сигнализирана с пътни знаци. \r\nВаня НИКОЛОВА", "date": "2019.04.08", "title": "Пазарджик: Продължават ремонтите в района на 77 и 88 км на автомагистрала „Тракия“"}
{"url": "http://www.focus-news.net/news/2019/04/08/2644003/prof-boyan-durankev-imeto-koalitsiya-za-balgariya-e-prinadlezhalo-na-bsp-no-v-minalo-svarsheno-vreme.html", "text": "Името „Коалиция за България“ е принадлежало на БСП, но в минало свършено време. Това каза за сутрешния блок „Добро утро, България“ на  Радио „Фокус“  проф. Боян Дуранкев, водач на листата на „Коалиция за България“ за предстоящите евроизбори във връзка с разразилия се вчера спор за името между БСП и АБВ. Той поясни, че трима от четиримата, които са регистрирали търговската марка, са част от сегашната политическа формация, носеща това име. „БСП е приключила преди доста години с тази търговска марка – партията нито я е поддържала, нито я е пререгистрирала, както е било необходимо. Така че днес тя принадлежи на една от седемте партии, които в момента са част от „Коалиция за България“. А ние наистина сме от 7 равнопоставени партии и наистина сме ЗА България“, коментира водачът на листата на политическата формация за предстоящите евроизбори. „Коалиция за България“ ще се бори за до 3 места в ЕП, посочи проф. Боян Дуранкев. Там ще се търси сътрудничество с другите страни от Източна Европа, но ще се строят и мостове към евродепутатите с цел – защита на националните интереси, обясни той. Логиката, която „Коалиция за България“ последователно следва, е идващото поколение да живее по-добре от предходното, каза още проф. Дуранкев.  \r\nЙоланда ПЕЛОВА", "date": "2019.04.08", "title": "Проф. Боян Дуранкев: Името „Коалиция за България“ е принадлежало на БСП, но в минало свършено време"}
{"url": "http://www.focus-news.net/news/2019/04/08/2644015/die-presse-nova-reshavashta-sedmitsa-za-brekzit-shte-napusne-li-obedinenoto-kralstvo-es-v-petaki.html", "text": "В рамките на деня министър-председателят на Обединеното кралство Тереза Мей ще проведе нови преговори с опозиционната Лейбъристката партия, а в сряда се очаква да присъства на специалната среща на върха на Европейския съюз в Брюксел. По всичко личи, че за пореден път започва решителна седмица в привидно безкрайните спорове за Брекзит, коментират в редакцията на водещия австрийски ежедневник  Die Presse , като подчертават, че Брюксел очаква с нетърпение дали преговорите между Мей и опозицията относно излизането от задънената улица ще донесат първи резултати. \r\nЩе стане ясно също дали и колко дълго още ще бъде отложено излизането на британците от Европейския съюз. Към настоящия момент се очаква британците да напуснат ЕС този петък. Въпреки това, мнозинството от британските депутати в долната камара искат да предотвратят хаотичен Брекзит с тежки последици, особено за икономиката. \r\nВ Брюксел Мей вероятно ще представи официално ново искане за отлагане на Брекзит до 30 юни, с което страните-членки следва да се съгласят. От друга страна, председателят на Съвета на ЕС Доналд Туск предложи забавяне с до 12 месеца, с възможност  Великобритания да напусне ЕС по-рано, ако бъде постигнато споразумение за Брекзит. \r\nНо може да се окаже, че Мей трябва отново да преразгледа заявлението си. Камарата на лордовете разисква законопроект, за да даде на парламента правото да взема решения относно продължителността на отлагането на Брекзит. Ако законът влезе в сила навреме, долната камара може да гласува за продължителността на отлагането преди Мей да пътува до Брюксел. \r\nСделката за Брекзит, която Мей е договорила с ЕС за регулиране на отношенията между Великобритания и международната общност, след като британците напуснат организацията,  бе отхвърлена три пъти в Лондон. Сега дискусиите между правителството и опозицията отново са на дневен ред. Мей иска съгласие с нея.  \r\nВъпреки това, мненията се различават и в двете големи британски партии. Те варират от желанието да се откажат възможно най-бързо от членство, дори без сделка, до втори референдум. Принципно лейбъристите подкрепят по-тесните връзки с ЕС след излизането от страната - лидерът на опозицията Джереми Корбин се стреми към митнически съюз с ЕС. \r\nМного консерватори наблюдават разговорите с лейбъристите с подозрение. Перспективата за участие в новите избори за Европейски парламент в края на май, в случай на голямо закъснение на Брекзит, също среща критики. По този начин натискът срещу Мей продължава да нараства в собствените й редици. Министър-председателят обеща да подаде оставка, ако парламентът подпише споразумение за Брекзит. Лондон вече спекулира за възможните й наследници. \r\nМанфред Вебер, водещ кандидат на ЕНП на европейските избори на 26 май, междувременно отхвърли изменение на пътната карта за Брекзит. „Не трябва да има удължаване на срока, без яснота каква е целта\", заяви политикът от ХСС. Комисарят по бюджета на ЕС Гюнтер Йотингер предупреди, че заради хаоса около Брекзит Европа изостава в конкуренцията с Китай.  Тереза Герова", "date": "2019.04.08", "title": "Die Presse: Нова решаваща седмица за Брекзит: Ще напусне ли Обединеното кралство ЕС в петък?"}
{"url": "http://www.focus-news.net/news/2019/04/08/2644014/kyustendil-dalgi-opashki-sa-se-obrazuvali-pred-nyakoi-poshtenski-stantsii-zaradi-izplashtaneto-na-pensiite-v-grada.html", "text": "Дълги опашки са се образували пред някои пощенски станции заради изплащането на пенсиите в Кюстендил, предаде репортер на  Радио „Фокус” – Кюстендил . Рано тази сутрин най-голяма беше опашката пред централния пощенски клон в града. Хората споделиха, че са се наредили още преди да отвори врати учреждението, с цел да получат по-бързо дължимите им месечни пенсии. Голяма част от хората са пенсионери, които ще получат и великденски добавки. Опашки има и пред някои от банковите институции в Кюстендил. Прави впечатление, че няма хора пред банкоматите. Изплащането на пенсиите за месец април от Националния осигурителен институт (НОИ) започва от 8 април и ще приключи на 22 април. \r\nВенцеслав ИЛЧЕВ", "date": "2019.04.08", "title": "Кюстендил: Дълги опашки са се образували пред някои пощенски станции заради изплащането на пенсиите в града"}
{"url": "http://www.focus-news.net/news/2019/04/08/2644011/iliyan-tsvetkov-obshtina-petrich-danachnite-kampanii-na-obshtinata-vsyaka-godina-protichat-vse-po-dobre-ot-predhodnata.html", "text": "Данъчните кампании на Община Петрич всяка година протичат позитивно, все по-добре от предходната година. Това каза за  Радио „Фокус“-Пирин  Илиян Цветков, директор на Дирекция „Местни данъци и такси“ към Община Петрич. Той отбеляза, че всяка година отчитат ръст на приходите, като за миналата година – 2018, са отчели най-висок ръст в сравнение с предходните 5 години. По думите му масовата данъчна кампания е стартирала в началото на месец март, когато са били начислени всички задължения за леки автомобили и за данък „Недвижими имоти“, както и всички останали данъчни такси. На въпрос „Докога жителите на града ще могат да се възползват от намалението при по-ранно плащане на данъците?“, Илиян Цветков  отговори „Крайната дата е 30 април, затова призоваваме гражданите да не чакат последния момент, а просто да си планират плащанията колкото се може по-рано, за да могат да се възползват от тази отстъпка, която е в размер 5%“. \r\nНатали СТЕФАНОВА", "date": "2019.04.08", "title": "Илиян Цветков, Община Петрич: Данъчните кампании на Общината всяка година протичат все по-добре от предходната"}
{"url": "http://www.focus-news.net/news/2019/04/08/2644016/poliico-bitkata-za-prazniya-politicheski-tsentar-v-ispaniya-mozhe-da-popari-planovete-na-np-za-premierskiya-post.html", "text": "Битката за празния политически център в Испания може да попари плановете на Народната партия за премиерския пост в Мадрид, коментират в европейската редакция на изданието  Politico  в статия, посветена на предстоящите избори в иберийското кралство.  \r\n„Испанските политици се стичат към провинцията, търсейки възможности за снимки със селяни, трактори и дори животни от стопанствата. Селските райони в страната се превърнаха в обект на масово политическо и медийно внимание преди националните избори на 28 април. Социалистите на премиера Педро Санчес със сигурност ще се борят докрай за гласовете на жителите им“, отбелязва изданието.  \r\nВнезапният интерес на Мадрид към селските райони също подтикна много местни жители да се възползват от ситуацията и да поставят на дневен ред въпроси като застаряването и намаляващото население, както и за запазване на традициите им.  \r\n„Днес селска Испания заема важно място в обществения разговор, в политическия дневен ред на всяка партия ”, увери Санчес на митинг в Сеговия, северно от Мадрид, в края на миналия месец. „След години на мълчание е време да се предприемат действия\", изрази увереност испанският премиер.  \r\nТой обаче има основателна причина да се съсредоточи върху провинцията. Проучванията сочат, че социалистите ще заместят Народната партия (НП) като най-голямата политическа сила в повечето от вътрешните провинции на страната. Но не защото избирателите от тези райони са привлечени от социалистите, а защото крайнодясната „Вокс“ и „Граждани“ успяват да спечелят избирателите на НП.  \r\nСитуацията би могла да доведе до фатален удар по плановете на лидера на НП Пабло Касадо да стане министър-председател чрез споразумение с двете десни партии, като проучванията сочат, че трите партии едва ли ще управляват заедно с мнозинство.  \r\n„Големият победител [на фрагментацията на дясното] ще бъде лявото - Социалистическата партия\", е заключението на Бенджамин Прието, лидер на НП в провинция Куенка. Тереза Герова", "date": "2019.04.08", "title": "Poliico: Битката за празния политически център в Испания може да попари плановете на НП за премиерския пост"}
{"url": "http://www.focus-news.net/news/2019/04/08/2644018/targovishte-otkradnata-e-kambana-ot-hram-v-selo-podgoritsa.html", "text": "За времето от 11 март 2019 г. до 5 април 2019 г. неизвестен извършител е проникнал през незаключена врата в камбанария на православен храм в село Подгорица, община Търговище, и е извършил кражба на бронзова камбана. Това съобщиха от  ОДМВР - Търговище . По случая е образувано досъдебно производство.", "date": "2019.04.08", "title": "Търговище: Открадната е камбана от храм в село Подгорица"}
{"url": "http://www.focus-news.net/news/2019/04/08/2644019/sport-izigraha-se-shest-sreshti-ot-ispanskata-primera-division.html", "text": "Изиграха се шест срещи от 31-ия кръг на испанската Примера дивисион. Резултатите: \r\nРеал Бетис – Виляреал 2:1 \r\nСелта – Реал Сосиедад 3:1 \r\nЛеванте – Уеска 2:2 \r\nРеал Валядолид – Севиля 0:2 \r\nХетафе – Атлетик Билбао 1:0 \r\nАлавес – Леганес 1:1 \r\nНачело във временното класиране е Барселона със 73 точки, пред Атлетико Мадрид с 62 и Реал Мадрид с 60.", "date": "2019.04.08", "title": "Спорт: Изиграха се шест срещи от испанската Примера дивисион"}
{"url": "http://www.focus-news.net/news/2019/04/08/2644017/sofiya-na-granichniya-punkt-kalotina-shte-se-provede-brifing-za-otkrito-golyamo-kolichestvo-narkotitsi.html", "text": "От 11.30 часа на ГКПП „Калотина“ ще се проведе брифинг във връзка със заловено голямо количество наркотични вещества, съобщиха от пресцентъра на  прокуратурата . В брифинга ще участват Наталия Николова – административен ръководител на Окръжна прокуратура-София, Нина Панчева – говорител и зам.-административен ръководител на Окръжна прокуратура-София, Георги Костов, директор на агенция „Митници“ и Георги Георгиев – директор на Дирекция „Митническо разузнаване и разследване“.", "date": "2019.04.08", "title": "София: На граничния пункт „Калотина“ ще се проведе брифинг за открито голямо количество наркотици"}
{"url": "http://www.focus-news.net/news/2019/04/08/2644021/targovishte-goryala-e-kashta-v-selo-palamartsa.html", "text": "Служители на РСПБЗН-Попово са реагирали на сигнал за възникнал на 6 април 2019 г. пожар в коридор на къща в село Паламарца, община Попово. Това съобщиха от  ОДМВР - Търговище . В резултат на инцидента са унищожени 46 кв. м покривна конструкция, мебели и домакинско имущество. Вероятната причина за пожара е късо съединение.  \r\nСлужители на районните противопожарни службив областта са погасили също 7 пожара в сухи треви или в отпадъци, причинени от небрежност при боравене с открит огън: в община Омуртаг – в землището на с. Панайот Хитово; в община Антоново – в землищата на селата  Таймище и Пиринец; в община Търговище – във вилна зона „Чокята“ край Търговище; в община Попово – в двор на къща в с. Посабина,  в землището на град Опака, както и в метален контейнер за отпадъци на ул. „Стара планина“ в Търговище. Пожарите са погасени без преки материални загуби.", "date": "2019.04.08", "title": "Търговище: Горяла е къща в село Паламарца"}
{"url": "http://www.focus-news.net/news/2019/04/08/2644020/varna-dvama-dushi-vse-oshte-sa-v-bolnitsa-sled-katastrofata-s-avtobus-na-gradskiya-transport.html", "text": "Двама души все още са в болница след катастрофата с автобус на градския транспорт, която стана вчера следобед във Варна. Шофьорът на автобуса и бабата на едно от пострадалите деца все още са под наблюдението на медиците в МБАЛ „Св. Анна“. Това съобщиха за  Радио „Фокус“ – Варна  от болничното заведение. Жената е била настанена в Клиниката по неврохирургия за наблюдение, тъй като е имала счупени черепни костици. От болницата уточняват, че най-вероятно лечението й ще продължи и в Клиниката по ортопедия заради други травми, но няма опасност за живота й. Шофьорът на автобуса също е в болницата. Всички други пострадали в катастрофата са били изписани още вчера. На пациентите е предложено да останат за хоспитализация под наблюдение, но те са отказали.  „Фокус“ припомня, че инцидентът с обществения автобус, движещ се по линия с номер седем, стана вчера, около 13.40 часа, непосредствено след кръстовището на бул. „Сливница“ и ул. „Вярност“. Причините за произшествието са в процес на установяване. До 14.30 часа след катастрофата, в болница бяха откарани водачът на автобуса, кондукторът и още петима граждани, в това число - две деца на 7 и 14 г. По-късно стана ясно, че пострадалите при инцидента са общо 10 \r\nДиана СТОЕВА", "date": "2019.04.08", "title": "Варна: Двама души все още са в болница след катастрофата с автобус на градския транспорт"}
{"url": "http://www.focus-news.net/news/2019/04/08/2644025/srabskiyat-ministar-na-otbranata-za-vechernye-novosti-razgranichavane-sas-shiptarite-vazmozhno-nay-skoro-samo-taka-mozhem-da-se-zashtitavame-da-ne-chakame-velika-albaniya-da-stigne-do-tsentralna-sarbiya.html", "text": "В интервю за водещия белградски ежедневник  „Вечернье Новости“  министърът на отбраната на западната ни съседка Александър Вулин призова възможно най-бързо да бъде направено разграничаване между сърби и „шиптари“. Причината: „Само когато определим къде минава линията, ще можем да я защитаваме. Велика Албания е тук, по-добре да не чакаме да стигне до Централна Сърбия“, предупреди военният министър на Белград. \r\n„Призовавам за възможно най-скорошна демаркацията със шиптарите! Когато определим къде е линията, ще можем да я защитим. Не споря за престъпленията, които страната и хората ни са извършили, но сега зависи изцяло от нас дали ще имаме смелостта и силата да се обединим и да се опитаме да решим сръбския национален въпрос. \"Велика Албания\" идва, тя е тук, ето я. Единственият въпрос е дали ще я спрем сега или ще чакаме да стигне до Централна Сърбия“, заяви Вулин за белградския вестник. \r\nИ интервюто той изказа мнението си за начина за решаване на косовския въпрос, като подчерта, че споделя само и единствено своята позиция, която не съвпада нито с тази на президента Александър Вучич, нито с тази на правителството и парламента. Вулин предупреди, че „Велика Албания\" все още не съществува в географски смисъл, но я има в политически. „Велика Албания вече е сформирана, въпросът е колко части от други страни ще бъдат засегнати. С влизането на Северна Македония в НАТО всички албанци, с изключение на двете общини в Централна Сърбия, ще живеят в уникално пространство за сигурност и политическо пространство в рамките на НАТО. А животът на всички албанци се управлява от Тирана“, категоричен бе Вулин. \r\nВ отговор на въпрос как може да се стигне до демаркация с оглед съпротивата на западни държави, включително Германия, сръбският министър на отбраната поясни: „В случай на такова решение, разбира се, то трябва да бъде потвърдено на референдум. Някои велики сили биха подкрепили това, някои не биха, от нас зависи да участваме в тази игра. Александър Вучич показва умения и смелост, каквито никой сръбски държавник не е показал от десетилетия, успява да се справи с всички тези противоположности и да задържи Сърбия на територията на Косово и Метохия. Смелостта на Вучич да работи по този въпрос е очевидна. Преди никой не искаше да се справя с проблема“, увери Вулин. Тереза Герова", "date": "2019.04.08", "title": "Сръбският министър на отбраната за „Вечернье Новости“: Разграничаване със шиптарите възможно най-скоро, само така можем да се защитаваме - да не чакаме Велика Албания да стигне до Централна Сърбия!"}
{"url": "http://www.focus-news.net/news/2019/04/08/2644027/dobrich-v-hudozhestvenata-galeriya-predstavyat-izlozhba-na-balgarski-animatori-i-ilyustratori.html", "text": "В Художествената галерия представят изложба на български аниматори и илюстратори, предаде кореспондентът на  Радио „Фокус” . Първата пътуваща изложба на Българската асоциация на независимите художници и аниматори (БАНХА) „Пройко Пройков” е организирана по повод отбелязването на десет годишния й юбилей. Тя включва творби на 30 автори, членове на асоциацията. Сред тях са Димитър Христов, Петър Станимиров, Йоанна Викторова, Мирослав Петров. Работите са дигитален печат на произведения, създадени с помощта на компютър, като авторите са представени в каталога на асоциацията, която има свой сайт в интернет. Като част от изложбата са експонирани и произведения с добавена реалност, които могат да бъдат разглеждани с приложението Artivive. Изложбата ще бъде открита в 17,30 часа от Николай Михайлов, директор международни отношения на БАНХА и организатор на филмовото предизвикателство „Красив Добрич“ 2018, като ще бъде представено и новото издание на пътуващия фестивал „Златен Кукер“, който ще се проведе на 31май и 1 юни в Добрич. Изложбата може да бъде разгледана до 22 април.  \r\nЖулиета НИКОЛОВА", "date": "2019.04.08", "title": "Добрич: В Художествената галерия представят изложба на български аниматори и илюстратори"}
{"url": "http://www.focus-news.net/news/2019/04/08/2644023/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Ключовата седмица за Брекзит и срещата на върха на ЕС в Брюксел, предстоящите парламентарни избори в Испания и фрагментацията на дясното в страната са основните теми във водещите европейски издания.  \r\n***  В рамките на деня министър-председателят на Обединеното кралство Тереза Мей ще проведе нови преговори с опозиционната Лейбъристката партия, а в сряда се очаква да присъства на специалната среща на върха на Европейския съюз в Брюксел. По всичко личи, че за пореден път започва решителна седмица в привидно безкрайните спорове за Брекзит, коментират в редакцията на водещия австрийски ежедневник  Die Presse , като подчертават, че Брюксел очаква с нетърпение дали преговорите между Мей и опозицията относно излизането от задънената улица ще донесат първи резултати. \r\nЩе стане ясно също дали и колко дълго още ще бъде отложено излизането на британците от Европейския съюз. Към настоящия момент се очаква британците да напуснат ЕС този петък. Въпреки това, мнозинството от британските депутати в долната камара искат да предотвратят хаотичен Брекзит с тежки последици, особено за икономиката. \r\nВ Брюксел Мей вероятно ще представи официално ново искане за отлагане на Брекзит до 30 юни, с което страните-членки следва да се съгласят. От друга страна, председателят на Съвета на ЕС Доналд Туск предложи забавяне с до 12 месеца, с възможност  Великобритания да напусне ЕС по-рано, ако бъде постигнато споразумение за Брекзит. \r\nНо може да се окаже, че Мей трябва отново да преразгледа заявлението си. Камарата на лордовете разисква законопроект, за да даде на парламента правото да взема решения относно продължителността на отлагането на Брекзит. Ако законът влезе в сила навреме, долната камара може да гласува за продължителността на отлагането преди Мей да пътува до Брюксел. \r\nСделката за Брекзит, която Мей е договорила с ЕС за регулиране на отношенията между Великобритания и международната общност, след като британците напуснат организацията,  бе отхвърлена три пъти в Лондон. Сега дискусиите между правителството и опозицията отново са на дневен ред. Мей иска съгласие с нея.  \r\nВъпреки това, мненията се различават и в двете големи британски партии. Те варират от желанието да се откажат възможно най-бързо от членство, дори без сделка, до втори референдум. Принципно лейбъристите подкрепят по-тесните връзки с ЕС след излизането от страната - лидерът на опозицията Джереми Корбин се стреми към митнически съюз с ЕС. \r\nМного консерватори наблюдават разговорите с лейбъристите с подозрение. Перспективата за участие в новите избори за Европейски парламент в края на май, в случай на голямо закъснение на Брекзит, също среща критики. По този начин натискът срещу Мей продължава да нараства в собствените й редици. Министър-председателят обеща да подаде оставка, ако парламентът подпише споразумение за Брекзит. Лондон вече спекулира за възможните й наследници. \r\nМанфред Вебер, водещ кандидат на ЕНП на европейските избори на 26 май, междувременно отхвърли изменение на пътната карта за Брекзит. „Не трябва да има удължаване на срока, без яснота каква е целта\", заяви политикът от ХСС. Комисарят по бюджета на ЕС Гюнтер Йотингер предупреди, че заради хаоса около Брекзит Европа изостава в конкуренцията с Китай. \r\n***  В интервю за германския национален ежедневник  Die Welt   европейският комисар по бюджета Гюнтер Йотингер предупреди, че Европа е парализирана от хаоса около Брекзит, а големият печеливш от ситуацията е Китай. Същевременно той обяви милиарди инвестиции, които да не позволят индустрията няма да бъде изоставена на конкуренцията от Пекин. \r\nКоментирайки възможните сценарии около бъдещето на Брекзит, германският политик призна: „Не сме да говоря за това какво ще се случи в и с Обединеното кралство. Възможно е да се подаде молба за по-нататъшно удължаване на членството, за да се насочи излизането й от структурите на Общността в организиран ред. Не изключвам също по-нататъшно удължаване на Брекзит, както и в крайна сметка британците в крайна сметка да се откажат от излизането си. На 10 април имаме извънредна среща на върха на ЕС. Тя е и последният шанс преди европейските избори - с или без Великобритания. До 10 април британците най-накрая трябва да знаят какво искат - а не само това, което не искат“.  \r\nНа въпрос каква е цената, която Европа плаща за хаоса с планираното излизане на Обединеното кралство от Общността, Йотингер заключи: „Европа е парализирана от него. Вече повече от две години се занимаваме с Брекзит. Това коства време и усилия, нерви и пари. Има толкова много неща за вършене, които са по-важни. Ние правим другите силни. Най-големият победител е Китай. Китайците непрекъснато следват стратегията си, запълвайки празнините по света, които Европа не може да запълни“.  \r\nЙотингер е убеден, че Европа все още има шансове. „За това трябва да инвестираме, от една страна, и от друга страна, най-накрая, да стартираме необходимите процеси. Ето защо ЕС ще се съсредоточи върху инвестирането“, обяви германският политик, като поясни, че става въпрос за вливане на средства конкретно в областта на изкуствения интелект с финансиране от различни програми като противодействие на китайската конкуренция. \r\n***  Битката за празния политически център в Испания може да попари плановете на Народната партия за премиерския пост в Мадрид, коментират в европейската редакция на изданието  Politico  в статия, посветена на предстоящите избори в иберийското кралство.  \r\n„Испанските политици се стичат към провинцията, търсейки възможности за снимки със селяни, трактори и дори животни от стопанствата. Селските райони в страната се превърнаха в обект на масово политическо и медийно внимание преди националните избори на 28 април. Социалистите на премиера Педро Санчес със сигурност ще се борят докрай за гласовете на жителите им“, отбелязва изданието.  \r\nВнезапният интерес на Мадрид към селските райони също подтикна много местни жители да се възползват от ситуацията и да поставят на дневен ред въпроси като застаряването и намаляващото население, както и за запазване на традициите им.  \r\n„Днес селска Испания заема важно място в обществения разговор, в политическия дневен ред на всяка партия ”, увери Санчес на митинг в Сеговия, северно от Мадрид, в края на миналия месец. „След години на мълчание е време да се предприемат действия\", изрази увереност испанският премиер.  \r\nТой обаче има основателна причина да се съсредоточи върху провинцията. Проучванията сочат, че социалистите ще заместят Народната партия (НП) като най-голямата политическа сила в повечето от вътрешните провинции на страната. Но не защото избирателите от тези райони са привлечени от социалистите, а защото крайнодясната „Вокс“ и „Граждани“ успяват да спечелят избирателите на НП.  \r\nСитуацията би могла да доведе до фатален удар по плановете на лидера на НП Пабло Касадо да стане министър-председател чрез споразумение с двете десни партии, като проучванията сочат, че трите партии едва ли ще управляват заедно с мнозинство.  \r\n„Големият победител [на фрагментацията на дясното] ще бъде лявото - Социалистическата партия\", е заключението на Бенджамин Прието, лидер на НП в провинция Куенка. \r\n***  Тереза Мей е подложена на силен натиск от кабинета заради перспективата да получи голяма отсрочка  за излизането на Великобритания от ЕС, пише  The Guardian , като пояснява, че се увеличават и очакванията от междупартийните разговори за компромисен план, макар че до този момент няма нищо конкретно. \r\nВ навечерието на решаващата лидерска среща в ЕС, премиерът е притиснат от поредица от различни опции, които може да доведат до разцепление в Консервативната партия и до шумен срив на самия кабинет.   \r\nЕдинственият отговор на Мей в неделя е видео, в което тя призовава за компромис в разрешаването на проблема, в него обаче няма никакви нови подробности около самия Брекзит.   \r\nВ неделя ключов съюзник на френския президент Еманюел Макрон заяви, че подобен план „за гъвкаво напрежение“ трябва да се замени с продължителна отсрочка, така че Обединеното кралство да може наистина да посочи какво точно иска“. При подобна ситуация то например не трябва да има право да се произнася за следващия бюджет на ЕС. \r\n***", "date": "2019.04.08", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/04/08/2644026/mvr-stolichnata-politsiya-izdirva-sobstvenika-na-namerena-suma-pari.html", "text": "Столичната полиция издирва собственика на намерена сума пари. Те са на съхранение в Седмо Районно управление-СДВР. Това съобщиха от пресцентъра на  МВР .  \r\nНа 18 февруари в магазин „Фантастико“, в ж. к. Студентски град, ул. „Акад. Б. Стефанов“, служител е намерил в близост до касата паднали  пари. Управителят на магазина е сигнализирал на полицията и с  протокол сумата е предадена на униформените.  \r\nТъй като до настоящия момент в управлението не е постъпил сигнал за изгубените пари, от полицията съобщават, че те са на съхранение в Седмо РУ-СДВР и собственикът им може да ги получи, след като удостовери подробности около случая – сума, купюри и евентуално други детайли.", "date": "2019.04.08", "title": "МВР: Столичната полиция издирва собственика на намерена сума пари"}
{"url": "http://www.focus-news.net/news/2019/04/08/2644031/dobrich-nad-7-300-firmi-sa-deklarirali-pechalbite-si-v-mestniya-ofis-na-nap.html", "text": "Над 7 300 фирми са декларирали печалбите си в териториалния офис на Националната агенция за приходите (НАП) в Добрич. Това съобщи Красимир Павлов, главен експерт в звено „Комуникации“ в Териториална дирекция на НАП – Варна, офис - Добрич, предаде кореспондентът на  Радио „Фокус” – Варна . 7 309 добруджански фирми са подали годишните си данъчни декларации за облагане с корпоративни данъци до изтичането на крайния срок на 1 април. Всички декларации са подадени по електронен път, според изискванията на Закона за корпоративното подоходно облагане. Някои от корпоративните клиенти са подали декларациите си без посочване на входящия номер на годишния отчет за дейността (ГОД), заради временно забавяне поради технически причини в системата на Националния статистически институт (НСИ). Компаниите, които не са успели да подадат ГОД, трябваше да го направят до полунощ на 5 април 2019 в информационната система „Бизнес статистика“ на НСИ. Данните ще бъдат служебно предадени на НАП, без да се налага фирмите да правят нещо допълнително. Междувременно от приходната агенция ще изпратят информативни писма по електронната поща на всички предприятия, за които липсват данни за входящ номер на годишния отчет за дейността. \r\nЖулиета НИКОЛОВА", "date": "2019.04.08", "title": "Добрич: Над 7 300 фирми са декларирали печалбите си в местния офис на НАП"}
{"url": "http://www.focus-news.net/news/2019/04/08/2644029/kardzhali-trafikat-po-napravlenieto-chernoochene-kardzhali-e-ogranicheno-za-dvizhenie-na-motorni-prevozni-sredstva-nad-15-tona.html", "text": "Предимно сухи са пътните настилки на територията на област Кърджали, предаде кореспондентът на  Радио „Фокус“ . Трафикът по републиканската пътна мрежа на територията на областта се осъществява нормално, видимостта е добра. По данни на Агенция „Пътна инфраструктура“ движението по главен път Кърджали – Маказа в участъка Надлез Кирково - ГКПП „Маказа“ е ограничено за моторни превозни средства над 3.5 тона. Трафикът по направлението Черноочене - Кърджали е ограничено за движение на моторни превозни средства над 15 тона. Продължават ремонтните дейности по част от второкласната и третокласната пътна мрежа в областта. Трафикът по пътя Карамфил - Крумовград от км 30+893 до км 36+784 и по пътя Крумовград - граница област Хасково от км 36+784 до км 55+845 трябва да се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Движението по пътя Зорница - Бели пласт - Стремци- Кърджали е ограничено за моторни превозни средства над 12 тона, обходът е през Хасково - Кърджали за моторни превозни средства до 15 тона или по път Кърджали - Мост през с. Мост за всички превозни средства. \r\nДарина ДЕЕНИЧИНА", "date": "2019.04.08", "title": "Кърджали: Трафикът по направлението Черноочене - Кърджали е ограничено за движение на моторни превозни средства над 15 тона"}
{"url": "http://www.focus-news.net/news/2019/04/08/2644032/pleven-41-godishen-mazh-e-s-opasnost-za-zhivota-sled-intsident-na-krastovishte-v-grada.html", "text": "Двама мъже на 41 34 години са пострадали при инцидент на кръстовище в Плевен, съобщиха от  ОДМВР-Плевен . На 6 април 2019 година, в района на кръстовище, образувано от улица \"Климент Охридски\" и улица \"Републиканска“, водачът на лек автомобил \"Деу такума\" – 52-годишен, от Плевен, не спира на знак \"Стоп\"  и блъска движещия се с предимство АТВ \"Кавазаки\", собственост и управлявано от 41-годишен мъж, който е приет е за лечение в УМБАЛ-Плевен с опасност за живота. Пострадал е и пътник в лекия автомобил – 34-годишен, от Плевен. След медицински преглед е установено, че животът му е извън опасност. Водачът на лекия автомобил е изпробван за употреба на алкохол с техническо средство и уредът е отчел отрицателен резултат. Местопроизшествието е посетено от полицейски служители и е извършен оглед. Уведомен е дежурен прокурор. Образувано е досъдебно производство.", "date": "2019.04.08", "title": "Плевен: 41-годишен мъж е с опасност за живота след инцидент на кръстовище в града"}
{"url": "http://www.focus-news.net/news/2019/04/08/2644033/mon-blizo-53-000-zrelostnitsi-shte-se-yavyat-na-maturite-prez-may.html", "text": "Близо 53 000 зрелостници ще се явят на всеки от двата задължителни зрелостни изпита в края на май. Това съобщиха от пресцентъра на  Министерството на образованието и науката  (МОН). Първият по български език и литература ще се проведе на 21 май, от 08.00 ч., а на 23 май в същия час ще започне и вторият по предмет по избор. Матурите по желание ще са между 28 май и 31 май.  \r\nТази година най-много бъдещи абитуриенти – 14 612, са избрали да се явят на втори задължителен изпит по английски език. Вторият най-желан предмет е биология, като матура по него ще положат 11 076 ученици. 11 036 са предпочели в дипломата им за средно образование вместо оценка от втора матура да се запише средноаритметичната оценка от изпитите по теория и практика на професията, изучавана в професионална гимназия.  \r\nПо география тази година ще се явят малко под 6000 зрелостници. Изпит по философия ще държат 4300, а по математика – над 2200. Тест по история и немски език ще положат повече от 1000 дванадесетокласници.  \r\nМатура по желание тази година са заявили 888 ученици, като най-много – 310, ще се явят на математика.", "date": "2019.04.08", "title": "МОН: Близо 53 000 зрелостници ще се явят на матурите през май"}
{"url": "http://www.focus-news.net/news/2019/04/08/2644034/sport-izigraha-se-4-sreshti-ot-frenskata-liga-1.html", "text": "Изиграха се 4 срещи от 31-ия кръг на френската Лига едно. Резултатите: \r\nПари Сен Жермен – Страсбург 2:2 \r\nНица – Монпелие 1:0 \r\nТулуза – Нант 1:0 \r\nРеймс – Лил 1:1 \r\nНачело във временното класиране е Пари Сен Жермен с 81 точки, пред Лил с 61 и Лион с 56.", "date": "2019.04.08", "title": "Спорт: Изиграха се 4 срещи от френската Лига 1"}
{"url": "http://www.focus-news.net/news/2019/04/08/2644022/ministar-krasimir-karakachanov-vazmozhnostta-za-razdvizhvane-na-migrantskite-masi-ne-e-otpadnala-no-perimetarat-na-balgarskata-granitsa-se-nablyudava-v-dalbochina.html", "text": "Министерството на отбраната  е готово да изпрати необходимите хора, транспортна техника и съоръжения на границата при нужда. Това каза вицепремиерът и министър на отбраната Красимир Каракачанов след среща при премиера Бойко Борисов, предаде репортер на  Агенция „Фокус“ . \r\n„Съвещанието беше във връзка със ситуацията в съседни страни и раздвижване на мигрантски маси. Оценката е, че възможността нещо подобно да се случи, не е отпаднала. Но това, което казахме на министър-председателя, е готовността и на полицията, и на армията с предварителните планове взаимодействие при нужда се реагира“, обясни Каракачанов. \r\nТой посочи, че и в Гърция, и в Турция сред самите емигранти има хора, които опитват да организират движение към Западна Европа. „Турция още миналата седмица взе много сериозни мерки, в Гърция също се успокои ситуацията. Но сме длъжни да вземем мерки. Предстоят и европейски избори и те могат да бъдат използвани за общополитически цели в Европа. Нашата задача е да не допуснем големи групи от хора да преминат на територията на България. Министерството на отбраната е готово да изпрати необходимите хора, транспортна техника и съоръжения. Ситуацията в момента е под контрол, наблюдава се и има готовност да се реагира веднага“, каза още Каракачанов. Той посочи, че периметърът на българската граница се наблюдава в дълбочина.  \r\nЦветилена СИМЕОНОВА", "date": "2019.04.08", "title": "Министър Красимир Каракачанов: Възможността за раздвижване на мигрантските маси не е отпаднала, но периметърът на българската граница се наблюдава в дълбочина"}
{"url": "http://www.focus-news.net/news/2019/04/08/2644035/tsvetan-tsvetanov-gerb-na-izborite-na-26-may-tryabva-da-pokazhem-evropeyskoto-si-litse.html", "text": "В предстоящите на 26 май избори трябва да покажем европейското лице на ПП ГЕРБ. Това заяви заместник-председателят на партията Цветан Цветанов пред журналисти във Велики Преслав, предаде репортер на  Радио „Фокус“-Шумен . „С настоящата информационна кампания трябва да покажем на българските граждани, че Европа се нуждае от силни евродепутати, които защитават националните интереси на България, но защитават и целостта и силата на ЕС“, заяви Цветанов. По думите му България трябва да направи всичко възможно и да постигне висока избирателна активност, защото това ще даде реалната представителност в европарламента на всички политически формации, които участват в надпреварата. „Убеден съм, че европейският дебат трябва да бъде основният, информационната кампания трябва да покаже какво ни дава ЕС след влизането ни в съюза. Това, което полагаме като усилия, и това, което правят нашите евродепутати до настоящият момент, е да отстояват по-високи бюджети за страната ни в програмния период 2021-2027 година. За България, поне по докладите, които има до настоящия момент от ввропарламента, говорим за 18 милиарда лева – с над 4 милиарда лева повече пари. и това е най-високият бюджет, който е получавала страната ни през това време“, коментира Цветанов, който е във Велики Преслав за среща с членове на местната структура на ПП ГЕРБ. \r\nИвелина ИВАНОВА", "date": "2019.04.08", "title": "Цветан Цветанов, ГЕРБ: На изборите на 26 май трябва да покажем европейското си лице"}
{"url": "http://www.focus-news.net/news/2019/04/08/2644037/dobrich-s-narusheno-vodopodavane-e-rayonat-na-ul-rayko-tsonchev-zaradi-deynosti-po-proekta-za-obnovyavane-na-vodniya-sektor-v-grada.html", "text": "С нарушено водоподаване е районът на ул. „Райко Цончев“ заради дейности по проекта за обновяване на водния сектор в Добрич. Изграждат се  връзки към новосъздаден водопровод, предаде кореспондентът на  Радио „Фокус” – Варна . В периода до 12 април в рамките на „Интегриран проект за подобряване на водния сектор в град Добрич“ ЛОТ 2  ще се работи по следните райони: ул. „Полк. Калотинов“, ул. „Осъм“, ул. „Ген. Гурко“, ул. „Трети Март“, ул. „Сава Огнянов“, ул. „Абрит“, ул. „Даскал Д. Попов“, ул. „Захари Стоянов“. По ЛОТ 3  ще се работи по улиците „Теменуга“, „Агликина Поляна“ и „ Димитър Ковачев“. В областта и Добрич екипи на ВиК работят по отстраняване на аварии, което е причина за временно спиране на водоподаването в Район Добрич в кв. „Рилци“ - ул. „Владая“ и района на фирма „Катина“, в Район Добрич-селска - с. Козлодуйци и с. Приморци, в Район Балчик - с. Стажица, с. Оброчище и с. Кранево, в Район Каварна - ул. „Захари Стоянов“ и ул. „Раковски“ в морския град и с. Видно, в Район Генерал Тошево - с. Александър Стамболийски и с. Преселенци, в  Район Крушари - с. Зимница.  \r\nЖулиета НИКОЛОВА", "date": "2019.04.08", "title": "Добрич: С нарушено водоподаване е районът на ул. „Райко Цончев“ заради дейности по проекта за обновяване на водния сектор в града"}
{"url": "http://www.focus-news.net/news/2019/04/08/2644030/kfor-savmestnite-kosovsko-albanski-ucheniya-ne-sa-zaplaha-za-nikogo.html", "text": "Говорителят на КФОР Винченцо Грасо увери пред медии, че последните съвместни учения между албанската армия и Косовските сили за сигурност (КСС) не бива да се разглеждат като заплаха за която и да е страна, предава  RTK Live . Съгласно думите му, съвместното учение в изтълкувано погрешно като заплаха за северната част на Косово. „КФОР е напълно ангажиран да защитава всички хора\", припомни Грасо. Тереза Герова", "date": "2019.04.08", "title": "КФОР: Съвместните косовско-албански учения не са заплаха за никого"}
{"url": "http://www.focus-news.net/news/2019/04/08/2644024/ministar-mladen-marinov-na-tozi-etap-nyama-signali-v-balgariya-da-ima-emigrantski-organizatsii-kato-v-gartsiya-i-turtsiya.html", "text": "На този етап няма сигнали емигрантски организации като в Гърция и Турция да има и в България. Това каза министърът на вътрешните работи Младен Маринов след среща при премиера Бойко Борисов, предаде репортер на  Агенция „Фокус“ . „Следим ситуацията много внимателно още от първото получаване на сигнали за възможно движение на големи групи на емигранти в Турция и Гърция. До този момент ситуацията изглежда овладяна и в двете държави“, посочи той. „Но имаше сериозни опити, така че не е изключено те да преминат в друга организационна форма“, коментира Маринов. Той обясни, че на съвещанието при премиера е била анализирана информацията от всички служби, които имат отношение по проблема. „На този етап по отношение на нашите граници ситуацията е нормална, но се налага да усилим нашето присъствие там. Има екипи от „Гранична полиция“, допълнително съм разпоредил да се засили и присъствието на жандармерията, която провежда акция в пограничните малки населени места“, заяви вътрешният министър. „Утре ще направим проверка на терените отново с оглед въвеждане на плана за действие при кризи“, съобщи Младен Маринов. „Не искам да има паника, но когато съседните на нас държави имат проблем, ние трябва да сме подготвени, за да не се пренесат те на наша територия“, коментира той. „На този етап няма сигнали емигрантски движения като в Гърция и Турция да има при нас. Няма наличие на някаква организация“, каза още Маринов. \r\nЦветилена СИМЕОНОВА", "date": "2019.04.08", "title": "Министър Младен Маринов: На този етап няма сигнали в България да има емигрантски организации като в Гърция и Турция"}
{"url": "http://www.focus-news.net/news/2019/04/08/2644039/varna-vazstanoveno-e-dvizhenieto-po-pat-ii-29-aksakovo-varna-pri-paten-vazel-aerogara.html", "text": "Възстановено е движението по път II-29 Аксаково – Варна при пътен възел „Аерогара“. Това съобщиха от пресцентъра на  Агенция \"Пътна инфраструктура\" .", "date": "2019.04.08", "title": "Варна: Възстановено е движението по път II-29 Аксаково – Варна при пътен възел „Аерогара“"}
{"url": "http://www.focus-news.net/news/2019/04/08/2644038/kardzhali-trima-mladezhi-sa-zadarzhani-za-shofirane-sled-upotreba-na-narkotitsi-v-obalastta.html", "text": "Трима младежи са задържани за шофиране след употреба на наркотици в Кърджалийска област. Това съобщиха от  ОДМВР-Кърджали . Задържаните водачи, установени при проверки в района на Кърджали и село Повет, са на възраст 18, 21 и 24 години. Двама от тях са управлявали леки автомобили, а единият трактор. Извършените тестове за употреба на наркотици и на тримата са отчели положителен резултат за амфетамин. Водачите са били задържани за срок до 24 часа в полицейското управление. Издадени са талони за медицински изследвания, но и тримата са отказали проби за химически анализ. По случаите са били образувани бързи производства по Наказателния кодекс.", "date": "2019.04.08", "title": "Кърджали: Трима младежи са задържани за шофиране след употреба на наркотици в обаластта"}
{"url": "http://www.focus-news.net/news/2019/04/08/2644028/ministar-krasimir-karakachanov-ako-nyakoy-si-misli-da-provokira-balgariya-otvan-vzeli-sme-vsichki-neobhodimi-merki-tova-da-ne-se-sluchi.html", "text": "Темата за мигрантите не трябва да се използва за предизборни цели. Това каза вицепремиерът и министър на отбраната Красимир Каракачанов след среща при премиера Бойко Борисов, предаде репортер на  Агенция „Фокус“ . Каракачанов обясни, че в първите 24 часа армията е готова да изпрати на границата 1200 души. „Затова е много важно по тази тема в България да не се спекулира. У нас предстоят избори, но ако сме истински българи и отговорни като хора, една подобна тема няма да се използва за предизборни цели“, коментира той. „В момента всичко е спокойно, взети са всички мерки. И мога да гарантирам, че ще направим всичко възможно България да не бъде пробита и да не се създадат вътрешни проблеми в страната. Всички мерки са разпоредени и одобрени от министър-председателя“, заяви Каракачанов. Той посочи, че мигрантите идват от свят, който също има своя организация. „Ако някой иска по някакъв начин да дестабилизира Европа през подобни маси емигранти с внедрените си вътре хора, той може да се опита да го направи. На територията на България подобни опити не са забелязани“, обясни министърът на отбраната. „Само 1/3 от капацитетът в нашите лагери е зает - няма толкова хора и няма движение вътре. Всичко необходимо ще бъде направено и ако някой си мисли да провокира България отвън – ние сме взели всички необходими мерки това да не се случи. Важното е обществото да е спокойно, да има доверие в институциите – те ще си свършат работата“, подчерта Красимир Каракачанов. \r\nЦветилена СИМЕОНОВА", "date": "2019.04.08", "title": "Министър Красимир Каракачанов: Ако някой си мисли да провокира България отвън – взели сме всички необходими мерки това да не се случи"}
{"url": "http://www.focus-news.net/news/2019/04/08/2644043/mvr-51-godishen-mazh-e-zadarzhan-chasove-sled-izvarshena-telefonna-izmama-v-silistra.html", "text": "51-годишен мъж е задържан, часове след извършена телефонна измама в Силистра. Това съобщиха от пресцентъра на  МВР . До ареста се е стигнало в резултат на бърза реакция на силистренски криминалисти и осъществено професионално взаимодействие със служители на Гранично полицейско управление-Силистра и Районно управление на МВР-Тутракан.  \r\nНа 6 април 62-годишна жена сигнализирала в районното управление в областния град, че час и половина по-рано е оставила до противопожарен кран 2100 лева и около 60 грама златни накити след поискано по телефона съдействие от мъж, който се представил за полицейски служител.  \r\nСлед получаване на информация за случая, били предприети незабавни оперативно-издирвателни действия, в които се включили гранични полицаи и тутракански криминалисти. В резултат на прецизните професионални действия около 15:15 часа в района на Тутракан бил задържан 51-годишен мъж, у когото били намерени парите и златните накити от реализираната в Силистра измама.  \r\nМъжът, който до момента няма регистрирани криминални прояви, е задържан за срок до 24 часа. Установени са данни за съпричастността му към извършени други две телефонни измами на територията на съседна област. По случая е образувано досъдебно производство, работата по разследването продължава.", "date": "2019.04.08", "title": "МВР: 51-годишен мъж е задържан, часове след извършена телефонна измама в Силистра"}
{"url": "http://www.focus-news.net/news/2019/04/08/2644042/plovdiv-zapochna-podgotovkata-za-konkursa-tsaritsa-na-rozata-karlovo-2019.html", "text": "С подготвителния етап - посещение в магазин на модна къща и вземане на мерки за тоалети на участничките в надпреварата по красота, интелигентност и чар, започна подготовката за конкурса-спектакъл \"Царица на розата – Карлово 2019\". Това съобщиха от пресцентъра на  Община Карлово . \r\nСедем от десетте момичета се срещнаха на 5 април с Десислава Дамянова - собственик и дизайнер на модната къща, разгледаха уникалните дамски тоалети, споделиха своето възхищение и вълнението си от представянето им на подиума на конкурса-спектакъл на 10 май. Тогава те ще дефилират в два тура, представяйки спортно-елегантни и официални тоалети, изработени специално за тях от дизайнерите. До този ден ги очакват още изненади, обучение от специалисти: сценарист-постановчик, актьор и хореограф, репетиции и много положителни емоции.", "date": "2019.04.08", "title": "Пловдив: Започна подготовката за конкурса \"Царица на розата – Карлово 2019\""}
{"url": "http://www.focus-news.net/news/2019/04/08/2644045/narodniyat-predstavitel-ot-bsp-za-balgariya-irena-anastasova-i-obshtinskiyat-savetnik-ivan-takov-shte-provedat-priemna-za-grazhdani-na-9-april.html", "text": "На 9 април, от 15.00 до 17.00 часа, народният представител от „БСП за България“ Ирена Анастасова и общинският съветник Иван Таков ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от пресцентъра на  БСП – София . Желаещите може да се запишат предварително на телефон 02/987 20 86.", "date": "2019.04.08", "title": "Народният представител от „БСП за България“ Ирена Анастасова и общинският съветник Иван Таков ще проведат приемна за граждани на 9 април"}
{"url": "http://www.focus-news.net/news/2019/04/08/2644047/pazardzhik-nezakonno-pritezhavani-orazhiya-i-boepripasi-sa-izzeti-pri-aktsiya-na-politsiyata-v-oblastta.html", "text": "Незаконно притежавани оръжия и боеприпаси са иззети при акция на служители от сектор „Противодействие на криминалната престъпност“ при ОДМВР-Пазарджик, съобщиха от  ОДМВР . В хода на полицейските действия екипите от сектора извършили претърсване в къща и прилежащите и постройки в пазарджишкото село Овчеполци. Техен собственик е Н. Н.- 56 г. от Пазарджик. Вътре органите на реда открили едноцевна пушка, револвер и 43 патрона от различен вид и калибър. Притежателят им не разполагал с разрешение за тяхното съхранение. Почти по същото време криминалистите претърсили и жилището на 74-годишния Л. М. от областния град. Установило било, че възрастният мъж съхранявал незаконно малокалибрен пистолет 22-и калибър и 16 боеприпаса.  Цялото открито количество оръжие и боеприпаси са иззети. Спрямо двамата мъже са образувани полицейски производства.", "date": "2019.04.08", "title": "Пазарджик: Незаконно притежавани оръжия и боеприпаси са иззети при акция на полицията в областта"}
{"url": "http://www.focus-news.net/news/2019/04/08/2644036/premierat-boyko-borisov-zhandarmeriyata-e-na-granitsata-s-gartsiya-i-armiyata-ima-gotovnost-za-da-mozhe-da-opazim-darzhavata.html", "text": "Жандармерията е там, армията има готовност, насищаме с техника и хора, за да може да опазим държавата. Това каза министър-председателят Бойко Борисов на спешното съвещание в Министерски съвет във връзка с бежанската ситуация около Солун, съобщиха от  правителствената информационна служба . Тази сутрин премиерът събра в Министерския съвет вицепремиера и министър на отбраната Красимир Каракачанов, министъра на вътрешните работи Младен Маринов и ръководството на Гранична полиция. Премиерът обърна внимание, че случващото се е точно в навечерието на европейските избори, във време, в което 95% от миграцията е намаляла в Европа. „Помните колко тежък бе Балканският път, успяхме да се справим тогава. Границата с Турция се пази добре, споразуменията работят, но с Гърция е проблем“, отбеляза Борисов и обърна внимание, че точно около Солун, в Гърция се развиват тези процеси. По думите му трябва да има готовност за задържане на бежанци, така че да не се разпръснат из страната. Министър-председателят разпореди да се видят центровете, да се вземат всички мерки, службите да подават своевременно информация за обстановката, ако е необходимо да се усилят ГКПП-тата по южната граница. „Боцев е в готовност със силите със специално предназначение, да се надяваме, че няма да стигаме до такъв вариант, но всичко трябва да се проиграе“, коментира Бойко Борисов.", "date": "2019.04.08", "title": "Премиерът Бойко Борисов: Жандармерията е на границата с Гърция и армията има готовност, за да може да опазим държавата"}
{"url": "http://www.focus-news.net/news/2019/04/08/2644041/tass-ankara-i-moskva-obsazhdat-savmestno-proizvodstvo-na-voenna-tehnika.html", "text": "Анкара и Москва обсъждат широк спектър от въпроси за сътрудничество в сферата на отбраната, включително договори за доставки и съвместно производство на военна техника. Това обяви в социалната мрежа „Туитър“ ръководителят на отдела за връзки с обществеността на президентската администрация на Турция Фахреттин Алтун, предава  TACC . \r\n„Обсъждаме сътрудничество в областта на отбраната с Русия в широк смисъл. Говорим по теми от доставки на военна продукция до възможностите за съвместно производство. Взаимодействието на двете страни в сферата на отбраната е широкомащабно и ще продължи да се развива\", заяви Алтун в навечерието на срещата на президентите на Турция и Руската федерация Тайип Ердоган и Владимир Путин в Москва на 8 април. \r\nЩо се отнася до ситуацията в Сирия, Алтун подчерта, че „двете страни имат общи позиции по отношение на териториалната цялост на страната и борбата срещу тероризма\". „Призоваваме всички страни, подкрепящи терористите, които заплашват целостта на Сирия, да се откажат от това и да допринесат [за уреждането на мира]\",написа още представителят на Анкара.. \r\nВ понеделник в Москва президентите ще вземат участие в осмата среща на Руско-турския съвет за сътрудничество на високо равнище. Фокусът на разговорите е ситуацията в Сирия, доставките за Турция на зенитни ракетни системи С-400, изпълнението на проекта „Турски поток“ и други важни теми. \r\nТАСС припомня, че договорът за доставки на С-400 се превърна в особено остър проблем в турско-американските отношения. САЩ  искат турците да се откажат от закупуването на руските системи за противовъздушна отбрана и да изберат  - „или С-400, или НАТО\". Анкара настоява, че е независима във взимането на решения за закупуването на оръжия от която и да е страна, а въпросът със С-400 „е затворен\". . Тереза Герова", "date": "2019.04.08", "title": "ТАСС: Анкара и Москва обсъждат съвместно производство на военна техника"}
{"url": "http://www.focus-news.net/news/2019/04/08/2644044/erdogan-predi-otpatuvaneto-si-za-moskva-satrudnichestvoto-mezhdu-turtsiya-i-rusiya-stava-vse-po-silno.html", "text": "Преди отпътуването си за Москва за среща с държавния глава на Руската федерация Владимир Путин, президентът на Турция Реджеп Тайип Ердоган подчерта, че „ден след ден“ сътрудничеството между двете страни става все по-силно, предава държавната  Anadolu Agency . \r\n„Нашето сътрудничество с Русия продължава да става все по-силно ден след ден\", увери Ердоган пред репортери преди заминаването си от Истанбул за Москва. \r\nЕрдоган и руският му колега Владимир Путин ще обсъдят двустранните отношения, както и регионалното и световното развитие, поясни турският президент.„Безвизовото пътуване, разбира се, е тема, която е в нашия дневен ред“, добави Ердоган. \r\nТурският президент ще присъства на осмата среща на Съвета за сътрудничество на високо равнище между две държави. Срещата се провежда ежегодно от 2010 г. насам. Тереза Герова", "date": "2019.04.08", "title": "Ердоган преди отпътуването си за Москва: Сътрудничеството между Турция и Русия става все по-силно"}
{"url": "http://www.focus-news.net/news/2019/04/08/2644040/tsvetan-tsvetanov-gerb-ne-sam-narushil-zakona-i-istinata-shte-izleze-no-malko-shte-sa-onezi-koito-shte-se-izvinyat.html", "text": "Всичко, което съм правил и продължавам да правя е да не нарушавам закона. Не съм го нарушил и истината ще излезе, но малко ще са онези, които след това ще се обадят и ще се извинят. Това каза пред журналисти във Велики Преслав Цветан Цветанов, заместник- председател на ГЕРБ и председател на Националния предизборен щаб на партията, предаде репортер на  Радио „Фокус“- Шумен . Помолен за коментар за казаното от кмета на София Йорданка Фандъкова, че в ситуация като скандала около апартаментите, би си тръгнала от всички управленски постове, той посочи, че вчера двамата са разговаряли няколко пъти. „Тя ми се обади, разговаряхме. Смятам, че беше извадено от контекста, Йорданка Фандъкова действително се почувства, че по някакъв начин е била употребена в тази цялостна медийна атака, която се води срещу ГЕРБ“, заяви Цветанов. „Имаме перфектни отношения, познаваме се от 2005 година, имаме невероятно доверие, което сме градили през годините. Уважавам я изключително много и ще продължавам да я уважавам“, обяви той. „Това, което тя вчера ми каза е, че няма тази сила, която притежавам аз, за да преодолее всичко това, което днес ми се случва“, коментира Цветан Цветанов. „Разговаряме с адвоката, правим анализ на всичко, което се случва. Имаме готовност да заведем дела към определени хора, които действително преминаха границите на нормалното и в обсъждания, и коментари“, каза още зам.-председателят на ГЕРБ.  \r\nИвелина ИВАНОВА", "date": "2019.04.08", "title": "Цветан Цветанов, ГЕРБ: Не съм нарушил закона и истината ще излезе, но малко ще са онези, които ще се извинят"}
{"url": "http://www.focus-news.net/news/2019/04/08/2644051/varna-prof-hristina-grupcheva-shte-rakovodi-vremenno-ochnata-bolnitsa-v-grada-sled-kato-dosegashniyat-rakovoditel-na-zdravnoto-zavedenie-d-r-ruslan-toshev-podade-ostavka.html", "text": "Проф. д-р Христина Групчева ще изпълнява временно длъжността управител на Специализирана болница по очни болести за активно лечение във Варна до избирането на нов директор. Това беше решено на провелата се извънредна сесия на Общинския съвет, предаде репортер на  Радио „Фокус“ – Варна . До насрочване на нов конкурс за управител се стигна след като досегашният ръководител на здравното заведение д-р Руслан Тошев подаде оставка в края на миналата седмица. Проф. Групчева е заместник-ректор и ръководител на Катедрата по очни болести и зрителни науки на Медицинския университет във Варна и досега бе заместник-управител на специализираната болница. Тя има над 20 години стаж в Очна болница и е изпълнявала много ръководни длъжности. Проф. Групчева ще бъде начело на лечебното заведение до провеждането на конкурс за нов управител. До една седмица принципалът в лицето на местния парламент трябва да започне и дебат за бъдещето на здравното заведение. Радио „Фокус“ – Варна припомня, че преди медец целият персонал на лечебницата подаде оставки заради лошата материална база. Впоследствие обаче медиците и специалистите по здравни грижи решиха да ги оттеглят. \r\nДиана СТОЕВА", "date": "2019.04.08", "title": "Варна: Проф. Христина Групчева ще ръководи временно Очната болница в града,  след като досегашният ръководител на здравното заведение д-р Руслан Тошев подаде оставка"}
{"url": "http://www.focus-news.net/news/2019/04/08/2644050/varna-dvizhenieto-po-avtomagistrala-hemus-v-uchastaka-neofit-rilski-devnya-se-osashtestvyava-dvuposochno-v-dyasnoto-platno-ot-sofiya-kam-varna.html", "text": "Движението по автомагистрала „Хемус“, в участъка Неофит Рилски - Девня, се осъществява двупосочно в дясното платно от София към Варна, предаде репортер на  Радио „Фокус“ – Варна . Шофьорите трябва да преминават с повишено внимание и съобразена скорост в района, в който се извършват ремонтни дейности. Затворено за движение е лявото платно в посока София. Ограничено е качването и слизането на магистралата при пътен възел „Неофит Рилски“, като движението е пренасочено по път I-2 Варна – Шумен. В областта пътните настилки са мокри, но видимостта е добра. Движението по автомагистрала „Черно море“ се осъществява двупосочно в едно платно посока Варна – Бургас поради ремонтни дейности. Напълно затворено е платното към Варна, а трафикът се пренасочва в платното в посока Бургас. Поради опасност от свлачище, движението по пътя Кранево – Варна е ограничено за моторни превозни средства над 10 тона. Обходният маршрут е през Кичево и Оброчище. По път III-2902,  между „Панорама“ и Куманово, преминаването се осъществява с повишено внимание и ограничение на скоростта до 30 км/ч поради неравности на асфалтовата настилка. \r\nДиана СТОЕВА", "date": "2019.04.08", "title": "Варна: Движението по автомагистрала „Хемус“, в участъка Неофит Рилски - Девня, се осъществява двупосочно в дясното платно от София към Варна"}
{"url": "http://www.focus-news.net/news/2019/04/08/2644053/sofiya-lek-avtomobil-se-e-udaril-v-dve-parkirali-koli-na-bul-slivnitsa-nyama-postradali.html", "text": "Лек автомобил се е ударил в две паркирали коли на бул. „Сливница“, няма данни за пострадали. Това съобщиха за  Агенция „Фокус“ от пресцентъра на  СДВР . Сигналът за инцидента е подаден малко преди 11.00 ч.  \r\nДеница КИТАНОВА", "date": "2019.04.08", "title": "София: Лек автомобил се е ударил в две паркирали коли на бул. „Сливница“, няма пострадали"}
{"url": "http://www.focus-news.net/news/2019/04/08/2644054/republika-makedoniya-antonio-miloshoski-ne-pozvoli-makedoniya-da-bade-predstavena-kato-severna-pred-pase.html", "text": "Депутатът на ВМРО-ДПМНЕ Антонио Милошоски не позволи Македония да бъде представена като „северна“ в Парламентарната асамблея на Съвета на Европа, отбелязва близкото до опозиционните кръгове скопско електронно издание  „Република“ . \r\n„Македония е името на народната воля, според референдумите от 1991 и 2018! \r\nИзползвайте всяка възможност, акредитация, всеки подпис и отбелязвайте, в страната и чужбина, в името на правото на самоопределение и за достойнството на всеки македонец!“, написа Милошоски в профила си в социалната мрежа „Фейсбук“.  \r\nПрипомня се, че през следващите четири дни делегацията на Македония към ПАСЕ, водена от Бетиан Китев и съставена от депутатите Шпреса Хадри и Антонио Милошоски, ще участва във втората част на редовната сесия на Конференцията на страните от СЕ, която се провежда в Страсбург, Република Франция. Тереза Герова", "date": "2019.04.08", "title": "„Република“ (Македония): Антонио Милошоски не позволи Македония да бъде представена като „северна“ пред ПАСЕ"}
{"url": "http://www.focus-news.net/news/2019/04/08/2644046/nikola-vaptsarov-ik-lozenets-shte-otlozhim-protestnite-si-deystviya-s-edna-sedmitsa-do-vlizaneto-v-sila-na-zapovedta-na-dnsk-za-spirane-na-zlaten-vek.html", "text": "Ще отложим протестните си действия с една седмица до влизането в сила на заповедта на ДНСК за спиране на „Златен век“. Tова каза на брифинг Никола Вапцаров - член на Инициативен комитет „Лозенец“, след среща при премиера Бойко Борисов, предаде репортер на  Агенция „Фокус” . „Не беше лесна среща. Ние сме категорични в нашите искания относно спирането на строежа“, заяви Вапцаров и определи срещата като конструктивна. „Благодаря на премиера Борисов, че ни събра на една маса, за да можем всички да си изложим фактите. Законът, за който фирма „Артекс“ твърди, че се прилага за техния строеж, не се прилага за него“, коментира той. „Обяснихме много внимателно позицията си, разгледахме, че има един определен буферен период, в който те имат право да си подадат наново документите, но не са го направили. Следователно през 2018 г. строителното разрешение спира действието си и всичко, построено след това, е без разрешение“, заяви Никола Вапцаров. „Съгласихме се да изчакаме една седмица до окончателното влизане в сила на заповедта на ДНСК за спиране на строителството и след това да видим как ще се развие казусът. Съгласихме се по-нататъшните ни протестни действия да бъдат отложени за една седмица до окончателното влизане на заповедта в сила“, подчерта той. \r\nЦветилена СИМЕОНОВА", "date": "2019.04.08", "title": "Никола Вапцаров, ИК „Лозенец“: Ще отложим протестните си действия с една седмица до влизането в сила на заповедта на ДНСК за спиране на „Златен век“"}
{"url": "http://www.focus-news.net/news/2019/04/08/2644055/veliko-tarnovo-na-15-i-16-april-gradat-stava-tsentar-na-natsionalnite-chestvaniya-po-povod-140-godini-ot-priemaneto-na-tarnovskata-konstitutsiya.html", "text": "На 15 и 16 април Велико Търново става център на националните чествания по повод 140-ата годишнина от приемането на Търновската конституция. Това съобщиха от пресцентъра на  Общината . Тържествата започват в 10.00 часа на 15 април, когато във Великотърновския университет „Св. св. Кирил и  Методий“ ще бъде дадено началото на научна конференция за Търновската конституция и сега действащия демократичен основен закон. В 14.00 часа в Народно читалище „Надежда - 1869“ ще бъде представена забележителната монография на проф. д.и.н Милко Палангурски „Бащите на Търновската конституция“. Ще бъдат наградени и отличените ученици в конкурс, посветен на първия основен закон на България. Час по-късно пак там ще бъде открита изложбата „Дневниците на Народното събрание“. В 16.00 часа същия ден в Музей „Възраждане и Учредително събрание“ ще бъде представена експозицията „Учредителите. Търново и българската държавност“. \r\nВ 17.00 часа в залата на Учредителното събрание ще се проведе първо по рода си изнесено тържествено заседание на Конституционния съд на Република България. Час по-късно започва церемонията по връчване на почетен знак на Читалище „Надежда – 1869“ по случай 150-ата годишнина на културната институция. Вечерта на първия празничен ден ще приключи с концерт-спектакъл на ансамбъл „Българе“ в Двореца на културата и спорта „Васил Левски“. \r\nНа 16 април е кулминацията на честванията. Денят започва с тържествен молебен в катедралния храм „Рождество на Света Богородица“. В 10.30 часа в залата на Учредителното събрание започва тържествено заседание на 44-то Народно събрание на Република България. Събитията опреди 140 години ще оживеят благодарение на театрална възстановка, подготвена от актьори от МДТ „Константин Кисимов“. След акапелно изпълнение на химните на Република България и Обединена Европа от Детска вокална група „Пеещи камбанки“, в залата от гвардейци ще бъде внесен оригиналът на Търновската конституция. След изказвания на председателите на парламентарните групи и председателя на Парламента Цвета Караянчева, ще бъде прието Обръщение към българския народ по повод паметната годишнина. \r\nПаралелно с тържественото заседание на Народното събрание, в НЧ „Надежда - 1869“ ще се проведе открит „Урок по Конституция“ за учениците от всички великотърновски училища. В същия час открити уроци ще започнат във всички учебни заведения на територията на страната. Родолюбивата инициатива е на Цвета Караянчева. \r\nВ 12.30 часа празнично шествие ще премине по главната улица на Велико Търново и ще стигне до паметника „Майка България“, където ще бъдат поднесени венци и цветя. В 12.45 часа в центъра на града жителите и гостите на старата столица ще могат да се насладят на тържествената церемония-спектакъл „Искри“, в изпълнение на Националната гвардейска част и със съдействието на Министерството на отбраната. Следва празнично хоро, което ще поведат изпълнителите от Детско-юношески фолклорен ансамбъл „Българче“. \r\nВечерта ще приключи с тържествена заря-проверка на площад „Цар Асен I” в 20.30 ч., след което ще бъде излъчен аудио-визуалният спектакъл „Царевград Търнов - звук и светлина“, съчетан с празнични илюминации. \r\nИнициативата за честванията е на кмета на Община Велико Търново Даниел Панов и председателя на Народното събрание Цвета Караянчева. Основна роля за провеждането на събитията изигра и специално сформиран инициативен комитет от видни великотърновци. Той внесе предложение Велико Търново официално да получи статут на историческа и духовна столица на България, а 16 април – Денят на Търновската конституция, да бъде обявен за официален празник.", "date": "2019.04.08", "title": "Велико Търново: На 15 и 16 април градът става център на националните чествания по повод 140 години от приемането на Търновската конституция"}
{"url": "http://www.focus-news.net/news/2019/04/08/2644056/izvarshvat-se-pretarsvaniya-izzemvaniya-i-razpiti-na-svideteli-po-razsledvaneto-sreshtu-grupa-za-lihvarstvo-i-iznudvane-v-dimitrovgrad.html", "text": "Специализираната прокуратура и ГДБОП, подпомогнати от служители на Дирекция „Жандармерия“, започнаха действия по разследване в кв. „Марийно“ в Димитровград. Това съобщиха от пресцентъра на  прокуратурата . \r\nДосъдебното производство на Специализираната прокуратура е образувано срещу лица, за които има данни, че участват в организирана престъпна група за лихварство и изнудване. Извършват се претърсвания, изземвания, разпити на свидетели. До момента са задържани пет лица по Закона за МВР.", "date": "2019.04.08", "title": "Извършват се претърсвания, изземвания и разпити на свидетели по разследването срещу група за лихварство и изнудване в Димитровград"}
{"url": "http://www.focus-news.net/news/2019/04/08/2644049/ministar-petya-avramova-v-ponedelnik-shte-izdadem-zapoved-za-spiraneto-na-stroitelstvoto-na-zlaten-vek-ne-go-pravim-pod-obshtestven-natisk.html", "text": "В понеделник ще издадем заповед за спирането на строителството на „Златен век“. Това каза на брифинг министърът на регионалното развитие и благоустройството Петя Аврамова, предаде репортер на  Агенция „Фокус” . \r\n„Ние следваме законовата процедура за спиране на строежа на „Златен век“, не го правим под обществен натиск. След ноември 2018 г. текат дебати относно това налично ли е или не разрешителното за строеж. Има разнопосочни мнения. Но лично аз в кореспонденция с г-н Никола Вапцаров от инициативен комитет „Лозенец“ съм написала, че законът няма ретроактивно действие“, заяви Аврамова и посочи, че с времето специалисти и експерти са се разделили по този казус. „Ще спазим законовата процедура – след изтичане на 7-дневния срок на ДНСК ще издадем заповед за спиране на строителството. След това съдът ще каже. Ние смятаме, че законът няма ретроактивно действие – това е становището на всички нас и на премиера. И според нас тази заповед ще бъде стабилна във времето“, обясни Аврамова. \r\nЦветилена СИМЕОНОВА", "date": "2019.04.08", "title": "Mинистър Петя Аврамова: В понеделник ще издадем заповед за спирането на строителството на „Златен век“, не го правим под обществен натиск"}
{"url": "http://www.focus-news.net/news/2019/04/08/2644059/dobrich-39-godishen-mazh-e-prostrelyal-kuche-v-selo-chestimensko.html", "text": "Полицията разследва случай на разстреляно куче в село Честименско. Това съобщаиха от  Областната дирекция на МВР  в Добрич. Случаят е от петък – 5 април. Сигнал е подаден около 08.15 часа. На място органите на реда са установили, че животното е били свободно разхождащо се и е простреляно от 39-годишен мъж със законно притежавана от него гладкоцевна пушка. По случая е образувано досъдебно производство.", "date": "2019.04.08", "title": "Добрич: 39-годишен мъж е прострелял куче в село Честименско"}
{"url": "http://www.focus-news.net/news/2019/04/08/2644048/sitel-makedoniya-matyu-palmar-pristiga-v-tirana-v-tarsene-na-izhod-ot-politicheskata-kriza-v-stranata.html", "text": "Заместник-помощник държавният секретар на САЩ Матю Палмър пристига на двудневно посещение в Тирана, за да помогне за намирането на изход от политическата криза в Албания, предава македонският телевизионен канал  „Сител“ . \r\nВ първия ден от престоя си в Тирана Палмър ще се срещне с албанския премиер Еди Рама, а в рамките на втория – с президента Илир Мета и лидерите на опозиционната Демократическа партия и Социалистическото движение за интеграция. \r\nСпоред анализаторите след посещението на Палмър се очаква дълбоката политическа криза в Албания да бъде тласната в друга посока. Припомня се за посещението на предходния заместник-помощник държавен секретар на САЩ Хойт Брайън Ий, който отговаря по европейските и азиатските въпроси, в Тирана преди две години. След него кризата в страната бе преодоляна.  \r\nЗадачата на Палмър обаче е по-трудна, тъй като защото първият му опит чрез телефонен разговор не успя да убеди Лулзим Баша и Моника Круемеди да оттеглят решението си опозицията да се откаже от мандатите си в парламента.  \r\nПреди пристигането на Палмър, президентът на Албания отправи призив към правителството и опозицията да започнат диалог и да намерят решение, за да „възстановят конституционността, институционалността и демокрацията\" в страната. Тереза Герова", "date": "2019.04.08", "title": "„Сител“ (Македония): Матю Палмър пристига в Тирана в търсене на изход от политическата криза в страната"}
{"url": "http://www.focus-news.net/news/2019/04/08/2644052/kmetat-na-sofiya-yordanka-fandakova-poslanieto-ot-spiraneto-na-stroezha-na-zlaten-vek-e-che-zakonat-vazhi-za-vsichki-bez-znachenie-koy-koy-e.html", "text": "Посланието от спирането на строежа на „Златен век“ е, че законът важи за всички без значение кой кой е. Това каза на брифинг кметът на София Йорданка Фандъкова, предаде репортер на  Агенция „Фокус” . \r\n„Искам да благодаря на всички, че участвахме всички заедно в един тежък разговор – разговор, който водим от известно време, за да можем да намерим най-добрия начин да спазим закона и в същото време да бъдем достатъчно прозрачни. Искам да благодаря на премиера Бойко Борисов, защото той наистина успя да координира всички наши действия, така че това, за което ние настояваме и твърдим от доста време, да може да стане факт“, посочи Фандъкова и уточни, че политическата воля е да се спази законът. „И законът да важи за всички без значение кой кой е – това за мен е посланието днес. Оттам нататък вече всички институции трябва да си свършим работата. Позицията на главния архитект беше представена и аз заставам зад нея“, подчерта кметът на София. \r\nЦветилена СИМЕОНОВА", "date": "2019.04.08", "title": "Кметът на София Йорданка Фандъкова: Посланието от спирането на строежа на „Златен век“ е, че законът важи за всички без значение кой кой е"}
{"url": "http://www.focus-news.net/news/2019/04/08/2643980/gl-sekretar-na-mvr-ivaylo-ivanov-migrantite-v-gartsiya-i-turtsiya-se-organizirat-vav-feysbuk-chrez-initsiativa-konvoy-na-nadezhdata-za-da-tragnat-kam-zapadna-evropa.html", "text": "Основната задача на българските служби е да не допуснат нахлуването на бежанци на българска територия. Това каза главният секретар на МВР главен комисар Ивайло Иванов в интервю за предаването „Тази сутрин“ по  бТВ . \r\n„Напрежението по българо-гръцката граница е тема, която следим през цялото време – специално действията, които се случват в Гърция и в Турция. От близо месец особено акцентираме върху тях. Ежеседмично на оперативките при премиера докладваме и обсъждаме ситуацията. След заповед на министъра на вътрешните работи се координирам ежедневно с всички шефове на служби за сигурност в България, обменяме информация“, обясни Иванов.  \r\nТой обясни, че обстановката е усложнена и в Гърция, и в Турция. „Идеята на това усложнение e, че имаше призиви да се съберат мигрантите в тези две страни, да се обединят в една голяма група и да тръгнат към Западна Европа. Организират се по „Фейсбук“, като тази инициатива е наречена „Конвой на надеждата“. Тя се следи от всички международни организации и служби за сигурност, които имат отношение. Дата беше за миналата седмица, ние взехме превантивни мерки“, каза още главният секретар на МВР. \r\nИванов посочи, че има усилени патрули на „Гранична полиция“, а екипи на Дирекция „Жандармерия“ патрулират в пограничните региони. „Засега и властите в Турция, и властите в Гърция взимат всички необходими мерки и в момента ситуацията е овладяна. Засега няма военни по границата, но ние държим връзка с тях, те имат готовност. В 9.30 ч. сме на оперативка при премиера и там ще бъдат взети решения за евентуални бъдещи конкретни действия. Там ще са шефовете на „Гранична полиция“, регионалните директори, шефовете на службите за сигурност и предполагам представители на Министерството на отбраната“, обясни той. „Взели сме всички необходими мерки, всички наши звена са в готовност. Направени са разчети при евентуална ескалация кой как да реагира. И смятам, че ще направим всичко възможно, за да не допуснем криза на наша територия“, подчерта той. Иванов посочи, че основната задача на българските служби е да не допуснат нахлуването на бежанци на българска територия.", "date": "2019.04.08", "title": "Гл. секретар на МВР Ивайло Иванов: Мигрантите в Гърция и Турция се организират във \"Фейсбук\" чрез инициатива \"Конвой на надеждата\", за да тръгнат към Западна Европа"}
{"url": "http://www.focus-news.net/news/2019/04/08/2644061/sport-grigor-dimitrov-zapazva-pozitsiyata-si-v-ranglistata.html", "text": "Григор Димитров запазва позиция в обновената световна ранглиста и през новата седмица най-добрият български тенисист остава на 29-о място.  \r\nЗа Димитров предстои участие на турнира от сериите „Мастърс\" в Монте Карло, където през миналата година достигна до полуфиналите и има да защитава 360 точки.  \r\nВ „Топ 10“ няма промени – начело остава Новак Джокович, следван от Рафаел Надал, Александър Зверев, Роджър Федерер и Доминик Тийм. Десетката допълват Кей Нишикори, Кевин Андерсън, Стефанос Циципас, Хуан Мартин дел Потро и Джон Иснър.", "date": "2019.04.08", "title": "Спорт: Григор Димитров запазва позицията си в ранглистата"}
{"url": "http://www.focus-news.net/news/2019/04/08/2644057/ria-novosti-erdogan-shte-obsadi-s-putin-novata-turska-operatsiya-v-siriya.html", "text": "Президентът на Турция Реджеп Тайип Ердоган ще обсъди с руския си колега Владимир Путин възможната нова военна операция на Анкара в Сирия, предава  РИА Новости . \r\n„Подготовката на границата е завършена, всичко е готово за операцията. Можем да я започнем по всяко време. В рамките на визитата си в Русия очи в очи с Путин ще обсъдим тази тема“, поясни Ердоган пред журналисти преди отпътуването си за Москва. Тереза Герова", "date": "2019.04.08", "title": "РИА Новости: Ердоган ще обсъди с Путин новата турска операция в Сирия"}
{"url": "http://www.focus-news.net/news/2019/04/08/2644062/silistra-19-godishno-momiche-e-s-tezhki-naranyavaniya-sled-udar-v-kraypatno-darvo.html", "text": "19-годишно момиче е прието в МБАЛ-Силистра след тежко пътнотранспортно произшествие, съобщиха от  ОДМВР- Силистра . Инцидентът е станал около 6.40 часа по пътя между селата Дичево и Сокол. Жената шофирала лек автомобил „Фолксваген“, но изгубила управлението и се ударила в крайпътно дърво. Получила е тежки наранявания и е настанена в болнично лечение. На мястото на произшествието се извършва оглед, причините за настъпването му се изясняват.", "date": "2019.04.08", "title": "Силистра: 19-годишно момиче е с тежки наранявания, след удар в крайпътно дърво"}
{"url": "http://www.focus-news.net/news/2019/04/08/2644060/iliyan-tsvetkov-obshtina-petrich-sumata-ot-sabranite-danatsi-prez-2018-godina-se-ravnyava-na-malko-nad-20-ot-tseliya-byudzhet-na-obshtinata.html", "text": "Сумата от събраните данъци през 2018 година се равнява на малко над 20% от целия бюджет на Община Петрич. Това каза за  Радио „Фокус“-Пирин  Илиян Цветков, директор на Дирекция „Местни данъци и такси“ към Община Петрич. Относно мерките, които предприемат срещу нередовните платци той подчерта, че най-напред се опитват да убедят хората, че трябва доброволно да си платят. По думите му за тях това е предпочитаният вариант, за да не ги товарят с допълнителни такси за образуване на изпълнителни дела. „За съжаление голяма част от хората не откликват на нашите предложения и в този случай се преминава към принудително изпълнение и предаване на задълженията за събиране от частни съдебни изпълнители“, коментира Цветков. „За съжаление тук можем да кажем, че действително има и системни нередовни платци. Опитваме се първо доброволно да съберем задълженията, но не знам тези хора какво точно си мислят, при положение, че няма как да останат длъжници и това да бъде подминато просто така“, каза още той. \r\nНатали СТЕФАНОВА", "date": "2019.04.08", "title": "Илиян Цветков, Община Петрич: Сумата от събраните данъци през 2018 година се равнява на малко над 20% от целия бюджет на Общината"}
{"url": "http://www.focus-news.net/news/2019/04/08/2644063/zam-predsedatelyat-na-gerb-tsvetan-tsvetanov-ot-1-godina-vodim-razgovori-s-potentsialni-kmetove-v-naseleni-mesta-kadeto-nyamame-takiva.html", "text": "От 1 година водим разговори с потенциални кметове в населени места, където нямаме такива. Това заяви зам.-председателят на ГЕРБ Цветан Цветанов пред журналисти във Велики Преслав, предаде репортер на  Радио „Фокус“-Шумен . Той посочи, че се прави цялостен анализ за дейността и успехите, които имат досегашните кметове и общински съветници от ПП ГЕРБ. „Предстоящата европейска кампания ще бъде генералната ни репетиция за предстоящите местни избори през есента на 2019 г. Затова и анализът, който ще направим след европейските избори, от 1 до 30 юни, ще бъде точно какъв е личният принос на всеки един, който би могъл да бъде разглеждан като потенциален кандидат за общински съветник, за кмет на населено място и кмет на община“, посочи Цветан Цветанов.  \r\nТой отбеляза, че сега ПП ГЕРБ има 130 кметове, които представляват население от 5,5 милиона.  „Старали сме се винаги те да показват видими резултати от направеното - хората да го виждат, да го пипат с ръцете си. Това е реалната политика, която стига до хората и доверието, което може да се гради“, каза още Цветанов. По думите му хората оценяват това, което се прави от българското правителство и възможностите от Европейската солидарност. „В управленските мандати на ГЕРБ нито веднъж не са спирани еврофондове, за разлика от БСП, които предлагат, че могат да бъдат алтернатива на днешното управление, при тях винаги е имало спирани еврофондове и винаги е имало проблеми  и тежко наследство, което се оставяли. Вчера бях в Никола Козлево, нека погледнем какво се случва там и каква е оценката на хората за управленския мандат на местна власт, в изпълнителната власт и народните представители и връзката, която имат постоянно с всички общини и населени места. Това казаха и хората вчера спонтанно в залата – че в Никола Козлево само за 3 години и половина е направено толкова, колкото не е имало за последните 30 години“, каза Цветанов. \r\nИвелина ИВАНОВА", "date": "2019.04.08", "title": "Зам.-председателят на ГЕРБ Цветан Цветанов: От 1 година водим разговори с потенциални кметове в населени места, където нямаме такива"}
{"url": "http://www.focus-news.net/news/2019/04/08/2644065/kpkonpi-proveryavame-nash-sluzhitel-za-iznasyane-na-informatsiya-do-visshe-darzhavno-litse-priblizheno-do-politicheski-lider.html", "text": "В Комисията тече проверка на информация на приближено лице до политически лидер. Същото лице, в качеството си на висш държавен служител, възползвайки се от служебното си положение, е извършило злоупотреби, вследствие на което е получило неправомерно парични суми в особено големи размери, съобщиха от пресцентъра на  КПКОНПИ . За същото това лице са налични данни, че организира изборите на определена политическа партия. По същия случай се извършва и втора проверка за изнасяне на информация от служител на Комисията към същото това лице. Материалите за изнасяне на информация са предадени на прокуратурата.  \r\nАтаката срещу Комисията е от двама олигарси и една политическа партия, за което има 2 млрд. и 200 млн. причини, които могат да мотивират не една политическа партия да направи това. За нас Комисията, сигурността и стабилността на държавата, както и борбата с корупцията, са единствената задача. \r\nВъв връзка със свикания Консултативен съвет за национална сигурност на 5 април до президента на Република България е предоставен доклад относно постигнати резултати в противодействието на корупцията и отнемане на незаконно придобитото имущество за лица, заемащи висши публични длъжности. Постигнатите резултати и ефективността на Комисията са оценени, както от Европейската комисия, така и от международните партньори.  \r\nСъгласно Закона за противодействие на корупцията и за отнемане на незаконно придобитото имущество, Комисията за противодействие на корупцията и за отнемане на незаконно придобитото имущество е независим специализиран, постоянно действащ държавен орган за осъществяване на политика по противодействие на корупцията и отнемане на незаконно придобитото имущество.", "date": "2019.04.08", "title": "КПКОНПИ: Проверяваме наш служител за изнасяне на информация до висше държавно лице, приближено до политически лидер"}
{"url": "http://www.focus-news.net/news/2019/04/08/2644069/shumen-tsvetan-tsvetanov-se-sreshtna-s-aktiva-na-gerb-vav-veliki-preslav.html", "text": "Зам.-председателят на ГЕРБ Цветан Цветанов се срещна с актива на партията във Велики Преслав (област Шумен). Това съобщиха от пресцентъра на  ГЕРБ . На събитието присъстваха и кметът на Шумен и областен координатор на ГЕРБ Любомир Христов, както и народните представители от ГЕРБ-Шумен Димитър Александров и Румен Генов.  \r\nПред всички присъстващи на срещата Цветан Цветанов изказа своята увереност, че на предстоящите Европейски избори ПП ГЕРБ ще се представи отлично. Той допълни, че това ще даде възможност на партията да проведе спокойно подготовката за местния вот. \r\nПо думите на Цветанов в БСП има тежки вътрешнопартийни проблеми и именно желанието на Корнелия Нинова да ги прикрие я кара да бъде толкова агресивна спрямо ГЕРБ. „Важно е обаче да се знае, че победата на ГЕРБ на европейските избори ще направи процеса на разпад в БСП необратим“, обясни той. \r\n„Местните избори са изключително важни, защото именно местната власт е гръбнакът на държавното управление. Ето защо правителството не дели общините на „наши“ и „ваши“. Заради тази грижа на правителството за българските региони и европейската солидарност, българските населени места се модернизират и добиват европейски облик. От подобрената среда за живот се възползват всички граждани, не само членовете на ГЕРБ“, каза още Цветанов. В тази връзка той призова актива на ГЕРБ да се бори с фалшивите новини на БСП чрез непрекъснати срещи с хората, на които да се разясняват всички успехи и политики на правителството. „За предстоящите европейски избори трябва да разгърнем информационна кампания, която да е насочена към показването на всички ползи от членството на България в ЕС и положителния ефект от европейската солидарност. Наскоро ЕП одобри рекордно висок европейски бюджет за България от 18 млрд. лв. Тези средства ще отидат за регионално развитие, инфраструктура, околна среда и заетост“, обясни зам.-председателят на ГЕРБ. \r\nЦветан Цветанов бе категоричен, че състоянието на партийните структури на ГЕРБ в Шуменска област е добро и те са готови за европейските и местните избори тази година.", "date": "2019.04.08", "title": "Шумен: Цветан Цветанов се срещна с актива на ГЕРБ във Велики Преслав"}
{"url": "http://www.focus-news.net/news/2019/04/08/2644066/zam-ministar-petar-nikolov-mon-provezhda-politika-chiyato-tsel-e-da-vkara-osnovnite-i-srednite-uchilishta-v-digitalnata-epoha-kato-za-tova-sa-vlozheni-izklyuchitelno-mnogo-sredstva.html", "text": "Човешката история преминава през много перипетии, но в общи линии се смята, че има няколко революции, които променят хода на събитията. Това каза зам.-министърът на образованието и науката Петър Николов по време на лекция от цикъла MASTЕRCLASS WORK 4.0 в Югозападен университет „Неофит Рилски“-Благоевград, предаде репортер на  Радио „Фокус“-Пирин . По думите му първата е неолитната, втората е индустриалната, а третата е дигиталната, в зората на която живеем ние днес. По думите му всяка от тези вълни е променила тотално животът на хората и се е отразила на демографията и продължителността на човешкия живот. Зам.-министърът посочи, че прогресивното мислене, което приема, че светът днес е по-добър от този вчера, е много добро, но цялата еволюция преминава през съдбите на милиарди човешки същества, които буквално виждат своя свят разрушен. Според него що се отнася до Европа и до България трябва да се промени начинът по който се образоваме и да се премине на друго ниво, защото дигиталната революция напомня други такива промени – книгопечатането, първата поява на медиите, всеобщата грамотност. Зам.-министър Николов заяви, че през последните годините Министерството на образованието и науката (МОН) провежда политика, чиято цел е да вкара основните и средните училища в дигиталната епоха, като за това са вложени изключително много средства. Той подчерта, че в сферата на висшето образование техните действия закъсняват и все още имат изключително много за наваксване. По думите му в университета трябва да се дават конкретни умения и знания, които надхвърлят знанията на преподавателя. \r\nПо време на лекцията президентът на КНСБ Пламен Димитров посочи, че мегатрендовете за това на къде върви света са 3: демографските промени, технологичния прогрес и глобализацията. По думите му до 2 години се очаква всички мобилни устройства да имат изцяло биометрични технологии. Той заяви, че технологията вече е по-готова отколкото си мисли и в момента човекът е препятствие за нея. Димитров допълни, че миналата година кралските пощи са въвели доставка на всички пакети под 10 кг чрез дронове, но всичко това има нужда от регулация, защото например заради тези дронове се е наложило да бъдат отменяни самолетни полети. Той добави, че чрез дигитализацията темпът на възвръщаемост на капитала ще нарасне. Президентът на КНСБ добави, че Министерството на образованието вече е отделило около 90 млн. евро, за да се подобрят нивата на компетентностите, тоест в тази сфера вече се инвестира. \r\nНатали СТЕФАНОВА", "date": "2019.04.08", "title": "Зам.-министър Петър Николов: МОН провежда политика, чиято цел е да вкара основните и средните училища в дигиталната епоха, като за това са вложени изключително много средства"}
{"url": "http://www.focus-news.net/news/2019/04/08/2644064/rektorat-na-yuzu-neofit-rilski-prof-d-r-borislav-yurukov-digitalizatsiyata-e-edin-izklyuchitelno-slozhen-i-kompleksen-protses.html", "text": "Дигитализацията е един изключително сложен и комплексен процес. Това каза ректорът на Югозападния университет „Неофит Рилски” (ЮЗУ) в Благоевград проф. д-р Борислав Юруков по време на откриването на лекция от цикъла MASTЕRCLASS WORK 4.0 в ЮЗУ, предаде репортер на  Радио „Фокус“-Пирин . „Може да си спомним касетофоните, на които някога слушахме музика. На тези касетофони имаше една магнитна лента, на която се записва звука. Тези магнити формират магнитно поле, което позволява да чуем звука, който сме записали. Този начин за записване на информацията е пример за аналогово представяне на информацията”, коментира той. Проф. Юруков допълни, че този начин на записване има и някои недостатъци, тъй като магнитните полета отслабват с времето и информацията се губи. По думите му така учените са стигнали до извода, че може да се записва информация чрез цифров запис, тоест дигитално. Той посочи, че дигитализацията има много страни и касае всеки един гражданин в обществото. Проф. Юруков подчерта, че дигитализацията е неизбежна и неотменима и всички ние трябва всеки ден да се готвим за нея и да подобряваме нашите знания за този дигитален свят. \r\nЦелта  на тези лекции е да бъдат обсъдени предизвикателствата, които поставя дигитализацията пред пазара на труда, тъй като цели професии изчезват и се появяват нови, а в същото време всички млади хора преживяват прехода от студентската скамейка до работното си място. \r\nНа събитието присъстват президентът на КНСБ Пламен Димитров, зам.-министъра на образованието Петър Николов, заместник-министъра на труда и социалната политика Зорница Русинова, омбудсманът на Благоевград доц. д-р Валентин Василев, директорът на РУО-Благоевград – Ивайло Златанов, представители на Общински съвет-Благоевград, преподаватели и студенти от университета. \r\nНатали СТЕФАНОВА", "date": "2019.04.08", "title": "Ректорът на ЮЗУ „Неофит Рилски” проф. д-р Борислав Юруков: Дигитализацията е един изключително сложен и комплексен процес"}
{"url": "http://www.focus-news.net/news/2019/04/08/2644070/dobrich-okrazhniyat-sad-prizna-globa-nalozhena-na-mazh-ot-oblastniya-grad-za-patno-narushenie-v-germaniya.html", "text": "Окръжният съд призна финансова санкция, наложена в Германия на мъж от Добрич заради неспазване на разпоредбите за движение по пътищата, съобщиха от пресцентъра на  съда . 43-годишният А.Ж. е бил глобен за това, че на 26 октомври 2017 г., като водач на лек автомобил, е превишил максимално допустимата скорост извън населени места с 28 км/час. Българският гражданин е бил засечен да шофира с 88 км/час при разрешена в района максимална скорост от 60 км/час. Заради извършеното нарушение германските власти са постановили българинът да плати общо 108.50 евро - глоба от 80 евро и 28.50 евро за направените по административното производство разходи. Решението за налагане на глобата е влязло в сила на 9 януари 2018 година. Производството в Окръжния съд е образувано въз основа на изпратено от специализирана служба за граждански и административни услуги - град Залцгитер, Германия, удостоверение за прилагане на принципа на взаимно признаване на финансовите санкции, наложени в държави - членки на Европейския съюз. Тричленният съдийски състав прецени, че не са налице основания за отказ от признаване и изпълнение на наложената санкция и мъжът трябва да плати 212.66 лв., които са равностойни на глобата от общо 108.50 евро. Пред съда санкционираният български гражданин заяви, че желае и има готовност да плати наложената му глоба. Постановеният съдебен акт подлежи на обжалване пред Апелативен съд - Варна в 7-дневен срок.", "date": "2019.04.08", "title": "Добрич: Окръжният съд призна глоба, наложена на мъж от областния град за пътно нарушение в Германия"}
{"url": "http://www.focus-news.net/news/2019/04/08/2644072/sport-viktoriya-tomova-zapazva-pozitsiyata-si-v-ranglistata.html", "text": "Първата ракета на България при дамите Виктория Томова запази 150-ата си позицията в световната ранглиста по тенис.  \r\nС шест места по-нагоре до номер 191 се придвижва Сесил Каратанчева. Изабелла Шиникова е 220-а, с една позиция нагоре спрямо предходната седмица. Елица Костова пада със седем места до номер 227.  \r\nВ „Топ 10“ няма промени. Шампионката от Откритото първенство по тенис  на Австралия Наоми Осака остава начело в класацията, следвана от Симона Халеп и Петра Квитова.", "date": "2019.04.08", "title": "Спорт: Виктория Томова запазва позицията си в ранглистата"}
{"url": "http://www.focus-news.net/news/2019/04/08/2644074/pregled-na-mezhdunarodnite-novini-do-13-chasa-agentsiya-fokus.html", "text": "Анкара и Москва обсъждат широк спектър от въпроси за сътрудничество в сферата на отбраната, включително договори за доставки и съвместно производство на военна техника. Това обяви в социалната мрежа „Туитър“ ръководителят на отдела за връзки с обществеността на президентската администрация на Турция Фахреттин Алтун, предава  TACC . \r\n„Обсъждаме сътрудничество в областта на отбраната с Русия в широк смисъл. Говорим по теми от доставки на военна продукция до възможностите за съвместно производство. Взаимодействието на двете страни в сферата на отбраната е широкомащабно и ще продължи да се развива\", заяви Алтун в навечерието на срещата на президентите на Турция и Руската федерация Тайип Ердоган и Владимир Путин в Москва на 8 април. \r\nЩо се отнася до ситуацията в Сирия, Алтун подчерта, че „двете страни имат общи позиции по отношение на териториалната цялост на страната и борбата срещу тероризма\". „Призоваваме всички страни, подкрепящи терористите, които заплашват целостта на Сирия, да се откажат от това и да допринесат [за уреждането на мира]\",написа още представителят на Анкара.. \r\nВ понеделник в Москва президентите ще вземат участие в осмата среща на Руско-турския съвет за сътрудничество на високо равнище. Фокусът на разговорите е ситуацията в Сирия, доставките за Турция на зенитни ракетни системи С-400, изпълнението на проекта „Турски поток“ и други важни теми. \r\nТАСС припомня, че договорът за доставки на С-400 се превърна в особено остър проблем в турско-американските отношения. САЩ  искат турците да се откажат от закупуването на руските системи за противовъздушна отбрана и да изберат  - „или С-400, или НАТО\". Анкара настоява, че е независима във взимането на решения за закупуването на оръжия от която и да е страна, а въпросът със С-400 „е затворен\". \r\n***  Заместник-помощник държавният секретар на САЩ Матю Палмър пристига на двудневно посещение в Тирана, за да помогне за намирането на изход от политическата криза в Албания, предава македонският телевизионен канал  „Сител“ . \r\nВ първия ден от престоя си в Тирана Палмър ще се срещне с албанския премиер Еди Рама, а в рамките на втория – с президента Илир Мета и лидерите на опозиционната Демократическа партия и Социалистическото движение за интеграция. \r\nСпоред анализаторите след посещението на Палмър се очаква дълбоката политическа криза в Албания да бъде тласната в друга посока. Припомня се за посещението на предходния заместник-помощник държавен секретар на САЩ Хойт Брайън Ий, който отговаря по европейските и азиатските въпроси, в Тирана преди две години. След него кризата в страната бе преодоляна.  \r\nЗадачата на Палмър обаче е по-трудна, тъй като защото първият му опит чрез телефонен разговор не успя да убеди Лулзим Баша и Моника Круемеди да оттеглят решението си опозицията да се откаже от мандатите си в парламента.  \r\nПреди пристигането на Палмър, президентът на Албания отправи призив към правителството и опозицията да започнат диалог и да намерят решение, за да „възстановят конституционността, институционалността и демокрацията\" в страната. \r\n***  В интервю за водещия белградски ежедневник  „Вечернье Новости“  министърът на отбраната на западната ни съседка Александър Вулин призова възможно най-бързо да бъде направено разграничаване между сърби и „шиптари“. Причината: „Само когато определим къде минава линията, ще можем да я защитаваме. Велика Албания е тук, по-добре да не чакаме да стигне до Централна Сърбия“, предупреди военният министър на Белград. \r\n„Призовавам за възможно най-скорошна демаркацията със шиптарите! Когато определим къде е линията, ще можем да я защитим. Не споря за престъпленията, които страната и хората ни са извършили, но сега зависи изцяло от нас дали ще имаме смелостта и силата да се обединим и да се опитаме да решим сръбския национален въпрос. \"Велика Албания\" идва, тя е тук, ето я. Единственият въпрос е дали ще я спрем сега или ще чакаме да стигне до Централна Сърбия“, заяви Вулин за белградския вестник. \r\nИ интервюто той изказа мнението си за начина за решаване на косовския въпрос, като подчерта, че споделя само и единствено своята позиция, която не съвпада нито с тази на президента Александър Вучич, нито с тази на правителството и парламента. Вулин предупреди, че „Велика Албания\" все още не съществува в географски смисъл, но я има в политически. „Велика Албания вече е сформирана, въпросът е колко части от други страни ще бъдат засегнати. С влизането на Северна Македония в НАТО всички албанци, с изключение на двете общини в Централна Сърбия, ще живеят в уникално пространство за сигурност и политическо пространство в рамките на НАТО. А животът на всички албанци се управлява от Тирана“, категоричен бе Вулин. \r\nВ отговор на въпрос как може да се стигне до демаркация с оглед съпротивата на западни държави, включително Германия, сръбският министър на отбраната поясни: „В случай на такова решение, разбира се, то трябва да бъде потвърдено на референдум. Някои велики сили биха подкрепили това, някои не биха, от нас зависи да участваме в тази игра. Александър Вучич показва умения и смелост, каквито никой сръбски държавник не е показал от десетилетия, успява да се справи с всички тези противоположности и да задържи Сърбия на територията на Косово и Метохия. Смелостта на Вучич да работи по този въпрос е очевидна. Преди никой не искаше да се справя с проблема“, увери Вулин. \r\n***  САЩ призовават подразделенията на Либийската национална армия (ЛНА) на маршал Халиф Хафтар незабавно да прекратят настъплението срещу Триполи, се казва в заявление на държавния секретар Майк Помпео, публикувано на официалния уебсайт на Държавния департамент, предава  ТАСС . \r\n„САЩ са силно разтревожени от бойните действия в близост до Триполи. Дадохме ясно да се разбере, че сме против военното настъпление на силите на Халиф Хафтар и настоятелно призоваваме за незабавно прекратяване на военните операции срещу либийската столица“, се казва в документа. \r\nПомпео подчерта, че либийския конфликт няма военно решение. „Политическото решение е единственият способ страната да бъде обединена и да се обезпечи гаранция за сигурността, стабилността и развитието на всички либийци“, се отбелязва в заявлението. \r\nДържавният секретар също посочи, че „тази едностранна военна кампания срещу Триполи  поставя под заплаха живота на гражданското население и подкопава възможността за по-добро бъдеще на всички либийци“. \r\nРуската агенция припомня, че на 4 април Хафтар обяви началото на настъплението срещу Триполи. Неговата армия щурмува столицата основно от юг. В момента там се водят ожесточени боеве с въоръжените формирования на заседаващото в Триполи Правителство на националното съгласие на Фаез Сарадж. \r\n***  В рамките на посещението си в САЩ, министър-председателят на Косово Рамуш Харадинай се описа като „американски войник на терен, който изпълнява заповеди“, отбелязва електронното издание на сръбския ежедневник  „Политика“ .  \r\nХарадинай потвърди, че отношенията между Косово и САЩ са добри и че 100-процентовите мита за внос на сръбски стоки в страната е въведен „срещу интересите на Сърбия и Русия на Балканите\".  \r\n„Нашите позиции са подобни на тези, което САЩ изразяват, и тези, които са на терен, са наясно с това, а аз съм американски войник на терен\", заяви Харадинай, като добави, че думите му се отнасят предимно за Русия и Сърбия. \r\nТой също така заяви, че „изпълнява заповеди по отношение на ситуацията на място“ и вярва, че „укрепването на Косово укрепва американските интереси и елиминира руските и други интереси\". \r\nХарадинай отпътува до САЩ в петък. От редакцията припомнят, че заради митата американците му наложиха забрана за получаването на виза. \r\n***  В рамките на деня министър-председателят на Обединеното кралство Тереза Мей ще проведе нови преговори с опозиционната Лейбъристката партия, а в сряда се очаква да присъства на специалната среща на върха на Европейския съюз в Брюксел. По всичко личи, че за пореден път започва решителна седмица в привидно безкрайните спорове за Брекзит, коментират в редакцията на водещия австрийски ежедневник  Die Presse , като подчертават, че Брюксел очаква с нетърпение дали преговорите между Мей и опозицията относно излизането от задънената улица ще донесат първи резултати. \r\nЩе стане ясно също дали и колко дълго още ще бъде отложено излизането на британците от Европейския съюз. Към настоящия момент се очаква британците да напуснат ЕС този петък. Въпреки това, мнозинството от британските депутати в долната камара искат да предотвратят хаотичен Брекзит с тежки последици, особено за икономиката. \r\nВ Брюксел Мей вероятно ще представи официално ново искане за отлагане на Брекзит до 30 юни, с което страните-членки следва да се съгласят. От друга страна, председателят на Съвета на ЕС Доналд Туск предложи забавяне с до 12 месеца, с възможност  Великобритания да напусне ЕС по-рано, ако бъде постигнато споразумение за Брекзит. \r\nНо може да се окаже, че Мей трябва отново да преразгледа заявлението си. Камарата на лордовете разисква законопроект, за да даде на парламента правото да взема решения относно продължителността на отлагането на Брекзит. Ако законът влезе в сила навреме, долната камара може да гласува за продължителността на отлагането преди Мей да пътува до Брюксел. \r\nСделката за Брекзит, която Мей е договорила с ЕС за регулиране на отношенията между Великобритания и международната общност, след като британците напуснат организацията,  бе отхвърлена три пъти в Лондон. Сега дискусиите между правителството и опозицията отново са на дневен ред. Мей иска съгласие с нея.  \r\nВъпреки това, мненията се различават и в двете големи британски партии. Те варират от желанието да се откажат възможно най-бързо от членство, дори без сделка, до втори референдум. Принципно лейбъристите подкрепят по-тесните връзки с ЕС след излизането от страната - лидерът на опозицията Джереми Корбин се стреми към митнически съюз с ЕС. \r\nМного консерватори наблюдават разговорите с лейбъристите с подозрение. Перспективата за участие в новите избори за Европейски парламент в края на май, в случай на голямо закъснение на Брекзит, също среща критики. По този начин натискът срещу Мей продължава да нараства в собствените й редици. Министър-председателят обеща да подаде оставка, ако парламентът подпише споразумение за Брекзит. Лондон вече спекулира за възможните й наследници. \r\nМанфред Вебер, водещ кандидат на ЕНП на европейските избори на 26 май, междувременно отхвърли изменение на пътната карта за Брекзит. „Не трябва да има удължаване на срока, без яснота каква е целта\", заяви политикът от ХСС. Комисарят по бюджета на ЕС Гюнтер Йотингер предупреди, че заради хаоса около Брекзит Европа изостава в конкуренцията с Китай. \r\n***", "date": "2019.04.08", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/04/08/2644071/sofiyska-rayonna-prokuratura-povdigna-obvinenie-na-mazh-za-domashno-nasilie-i-zakana-za-ubiystvo.html", "text": "Софийска районна прокуратура повдигна обвинение и задържа лице за отправена закана с убийство, придружена с нанасяне на телесна повреда в условията на домашно насилие. Това съобщиха от пресцентъра на  прокуратурата . К. е привлечен към наказателна отговорност за това, че: на 5 април в ж.к. „Дружба“, се е заканил с убийство на В. (с която съжителствал на „семейни“ начала) с думите: „Прави си сметката, като ме гониш, че ако не сме заедно после, ще те убия и ще те лежа! Ще те преследвам и където те видя, те пребивам! Ще се напия, ще се нашмъркам и нали знаеш – мъртва си!“, като това заканване би могло да възбуди у пострадалата основателен страх за осъществяването му. \r\nНа К. е повдигнато обвинение и за това, че на същото място и по същото време, чрез нанасяне на удари с юмруци в областта на тялото и главата, стискане на шията и нанасяне на удари с крак в областта на тялото, причинил на В. телесна повреда, изразяваща се в рана и отоци на лицето и главата, охлузвания и кръвонасядане по шията и крайниците, като това деяние е извършено в условията на домашно насилие.  \r\nПредвид високата обществена опасност на извършените деяния, дежурен прокурор е постановил задържане на обвиняемия за срок до 72 часа, като е разпоредено привеждането му в сградата на СРС на 9 април за разглеждане на искане за вземане спрямо него на мярка за неотклонение „Задържане под стража“.", "date": "2019.04.08", "title": "Софийска районна прокуратура повдигна обвинение на мъж за домашно насилие и закана за убийство"}
{"url": "http://www.focus-news.net/news/2019/04/08/2644058/arh-zdravko-zdravkov-stolichna-obshtina-stroezhat-zlaten-vek-shte-bade-obezopasen-dokato-teche-zakonovata-protsedura.html", "text": "Строежът „Златен век“ ще бъде обезопасен, докато тече законовата процедура. Това каза на брифинг главният архитект на Столична община Здравко Здравков, предаде репортер на  Агенция „Фокус” . \r\nНа въпрос какво ще се случи с построения до момента строеж на сградата „Златен век“, арх. Здравков посочи, че процедурите са ясно записани в Закона за устройството на територията – констативен акт, срок за въздържание от 7 дни, след това заповед, която може да се обжалва и подлежи на съдебен контрол. „Така че тепърва трябва да видим как ще протече цялото административно производство и да не гадаем какво ще се случи до края“, заяви ахр. Здравков. Той посочи, че заповедта, която ще бъде издадена, е свързана с откритите по проекта нарушения и възможността, която е имало до ноември 2018 г. за презаверка. „На днешния разговор всички се разбрахме, че разрешението за строеж е изтекло до ноември 2018 г. Какво ще се случи в съдебното производство, не бива да гадаем“, подчерта той. Арх. Здравков посочи, че строежът ще бъде обезопасен.  \r\nЦветилена СИМЕОНОВА", "date": "2019.04.08", "title": "Арх. Здравко Здравков, Столична община: Строежът „Златен век“ ще бъде обезопасен, докато тече законовата процедура"}
{"url": "http://www.focus-news.net/news/2019/04/08/2644075/afp-germanskiyat-kantsler-priema-tereza-mey-za-razgovori-za-brekzit.html", "text": "Канцлерът на ФРГ Ангела Меркел ще приеме министър-председателя на Обединеното кралство Тереза Мей за разговори за Брекзит, предава  AFP ,  като пояснява, че срещата ще се състои във вторник, 9 април. \r\nАгенцията подчертава, че пътуването на Мей до Берлин е в навечерието на решаваща среща на върха на ЕС, на която британският премиер се надява да убеди Брюксел да й даде ново удължаване на Брекзит до 30 юни. \r\n„Канцлерът и британският премиер ще разменят мнения за излизането на Великобритания от ЕС\", заяви говорителят на Меркел Щефен Зейберт. Тереза Герова", "date": "2019.04.08", "title": "AFP: Германският канцлер приема Тереза Мей за разговори за Брекзит"}
{"url": "http://www.focus-news.net/news/2019/04/08/2644068/anadolu-agency-varhovniyat-izbiratelen-savet-na-turtsiya-opredeli-mansur-yavash-za-nov-kmet-na-ankara.html", "text": "Новоизбраният кмет на Анкара получи от Върховния избирателен съвет на Турция сертификат за избирането му на поста, предава държавната информационна агенция  Anadolu Agency . \r\nМансур Яваш от опозицията Републиканска народна партия (РНП) бе избран за кмет на Анкара местните избори в Турция, които се проведоха на 31 март. Управляващата „Партия на справедливостта и развитието“ оспори резултатите, но и след повторното преброяване на гласовете Яваш излезе победител.  Тереза Герова", "date": "2019.04.08", "title": "Anadolu Agency: Върховният избирателен съвет на Турция определи Мансур Яваш за нов кмет на Анкара"}
{"url": "http://www.focus-news.net/news/2019/04/08/2644080/kyustendil-111-sa-sektsionnite-izbiratelni-komisii-za-predstoyashtite-izbori-za-chlenove-na-evropeyskiya-parlament-v-grada.html", "text": "111 са секционните избирателни комисии за предстоящите избори за членове на Европейския парламент в Кюстендил. Това съобщиха за  Радио „Фокус” – Кюстендил  от Община Кюстендил. Вече е издадена заповед на кмета на общината, с която са образувани общо 111 избирателни секции с обхват, адрес и номерация. За поредна година имащите право на глас от квартал „Изток” ще гласуват в най-близките секции, разкрити извън квартала. 64 са секциите в града, а останалите са в селата на територията на община Кюстендил. При градските секции са предвидени три, които са в Дома за хора с физически увреждания”, в Специализираната болница за рехабилитация и в Многопрофилната болница за активно лечение. \r\nВенцеслав ИЛЧЕВ", "date": "2019.04.08", "title": "Кюстендил: 111 са секционните избирателни комисии за предстоящите избори за членове на Европейския парламент в града"}
{"url": "http://www.focus-news.net/news/2019/04/08/2644067/anadolu-agency-varhovniyat-izbiratelen-savet-na-turtsiya-opredeli-mansur-yavash-za-nov-kmet-na-ankara.html", "text": "Новоизбраният кмет на Анкара получи от Върховния избирателен съвет на Турция сертификат за избирането му на поста, предава държавната информационна агенция  Anadolu Agency . \r\nМансур Яваш от опозицията Републиканска народна партия (РНП) бе избран за кмет на Анкара местните избори в Турция, които се проведоха на 31 март. Управляващата „Партия на справедливостта и развитието“ оспори резултатите, но и след повторното преброяване на гласовете Яваш излезе победител.  Тереза Герова", "date": "2019.04.08", "title": "Anadolu Agency: Върховният избирателен съвет на Турция определи Мансур Яваш за нов кмет на Анкара"}
{"url": "http://www.focus-news.net/news/2019/04/08/2644081/sport-menidzharat-na-manchestar-yunayted-shte-razpolaga-s-poveche-ot-200-miliona-paunda-za-lyatna-selektsiya.html", "text": "Мениджърът на Манчестър Юнайтед Оле Гунар Солскяер ще разполага с повече от 200 милиона паунда за лятна селекция, съобщават британските медии.  \r\nРъководството на клуба иска норвежецът да привлече млади и качествени играчи в отбора с цел скъсяване на дистанцията от Манчестър Сити и Ливърпул.  \r\nПаралелно с привличането на нови футболисти през лятото Манчестър Юнайтед може да се раздели с осем играчи от настоящия състав.", "date": "2019.04.08", "title": "Спорт: Мениджърът на Манчестър Юнайтед ще разполага с повече от 200 милиона паунда за лятна селекция"}
{"url": "http://www.focus-news.net/news/2019/04/08/2644082/umbalsm-n-i-pirogov-napadnatiyat-ohranitel-e-bez-neposredstvena-opasnost-za-zhivota-predstoi-mu-operatsiya.html", "text": "Нападнатият мъж на пл. „Славейков“ е охранител на Столична библиотека и е докаран в противошокова зала на „Пирогов“. Това съобщиха от пресцентъра на  УМБАЛСМ „Н. И. Пирогов“ . Направени са подробни прегледи и изследвания. Има фрактури и контузии по лицето и главата, които са обработени. Предстои му оперативна интервенция от страна на хирурзите. Пациентът е без непосредствена опасност за живота към момента. Остава за лечение и наблюдение в болницата, за толкова време, колкото изисква състоянието му.", "date": "2019.04.08", "title": "УМБАЛСМ „Н. И. Пирогов“: Нападнатият охранител е без непосредствена опасност за живота, предстои му операция"}
{"url": "http://www.focus-news.net/news/2019/04/08/2644083/odmvr-varna-vse-oshte-se-izyasnyavat-prichinite-za-katastrofata-s-avtobus-vav-varna.html", "text": "Все още причините за станалата вчера катастрофа с автобус на градския транспорт във Варна се изясняват. По случая е образувано досъдебно производство, съобщиха от пресцентъра на  Областната дирекция на МВР  и уточниха, че при инцидента, освен шофьора, са пострадали четири жени, четири момичета и едно момче. 45-годишният водач на автобуса е получил контузии на корем, гръден кош и двете колена. Той все още е болница без опасност за живота. Освободена за възстановяване у дома е 33-годишната водачка на един от ударените в катастрофата автомобили. Тя била с контузия на главата. Пострадала е и 44-годишна пътничка в автобуса, която е получила контузии на лице и лява подбедрица. В болница продължава да е друга 62-годишна пътничка, която е била е с комоцио. 58-годишната кондукторка в автобуса е с контузия на лице и дясно коляно. Сред пострадалите вчера е и 7-годишно момиче. Тое е с контузия на глава и дясно коляно. Друго 14-годишно момиче е с контузия на ляв крак, а 18-годишна девойка е с контузия на лява ръка. Пострадала леко е и 19-годишна девойка, която е с контузия на десен крак и ляво рамо. 14-годишно момче е със сътресение на мозъка.  \r\nОт ОДМВР припомнят, че инцидентът стана около 13.40 часа в неделния ден. 45-годишният водач на автобуса, движещ се по линия №7 на обществения транспорт, на кръстовището на бул. „Сливница“ и ул. „Вярност“, при извършване на ляв завой губи управление над превозното средство, преминава през разделителна ограда на ул. „Вярност“ и блъска два леки автомобила, които са изчаквали на червен сигнал на светофара. След това продължава движението си и се блъска в стена на къща.", "date": "2019.04.08", "title": "ОДМВР – Варна: Все още се изясняват причините за катастрофата с автобус във Варна"}
{"url": "http://www.focus-news.net/news/2019/04/08/2644076/vkp-vazlozhi-na-kpkonpi-proverka-po-signalite-za-zakupenite-zhilishta-ot-ministara-na-turizma-nikolina-angelkova-i-publikatsii-v-mediite-za-vila-na-deputata-valeri-zhablyanov.html", "text": "По повод постъпил на 08.04.2019 г. в прокуратурата сигнал от група народни представители от НФСБ в ПГ “Обединени патриоти“ и медийни публикации за придобитите от министъра на туризма Николина Ангелкова недвижими имоти, както и публикация във вестник „24 часа“ със заглавие: \"Депутатът Валери Жаблянов построил вила в „Симеоново“ със заем, но не е декларирал кредит“, днес – 08.04.2019 г. Върховна касационна прокуратура възложи на КПКОНПИ извършване на проверка предвид твърденията в сигналите за извършени престъпления, свързани с придобиването на недвижими имоти от лица, заемащи висши публични длъжности - Николина Ангелкова – министър на туризма и Валери Жаблянов – народен представител. Това съобщиха от  Прокуратурата на Р България . \r\nНа основание чл. 145 ал. 1 т. 3 от Закона за съдебната власт, чл. 82 и чл. 83, т.8 от Закона за противодействие на корупцията и за отнемане на незаконно придобитото имущество, проверката е възложена на Дирекция „Противодействие на корупцията“ при КПКОНПИ, която по силата на този закон е компетентен орган да извършва проверки срещу народни представители, членове на Министерски съвет и заместник-министри. \r\nВърховна касационна прокуратура е разпоредила на органите на Комисията да извършването на следните действия: изискване на информация относно притежаваните от проверяваните лица недвижими имоти, относно историята по собственици на всеки от закупените имоти, относно актуалното състояние на дружеството - продавач, относно декларирането на имотите в съответните общински райони, относно заплащането на продажната цена и дължимите данъци и такси, както и относно произхода на средствата за покупката. С разпореждане на прокурор от съответните нотариуси ще бъдат изискани пълни копия от нотариалните дела за всяка сделка, при стриктно спазване на разпоредбите на Закона за нотариусите и нотариалната дейност. Дадени са също указания да се снемат обяснения от всеки купувач, както и от лицата, представляващи дружеството – продавач, включително и относно предни отношения и познанства между тях, начин на установяване на контакт и начални преговори, начин на получаване на информация за обявения за продажба имот и неговата цена и осъществени последващи действия. От всяко от проверяваните лица ще се поиска съгласие за разкриване на банкова тайна, като при липса на такова ще се процедира по реда на Закона за кредитните институции.  \r\nИзвършването на проверките се възлага и на основание чл.8 от Инструкция № 2 от 05.09.2018г. за взаимодействие между Комисията за противодействие на корупцията и за отнемане на незаконно придобитото имущество и Прокуратурата на Република България, подписана от главния прокурор Сотир Цацаров и от председателя на КПКОНПИ.", "date": "2019.04.08", "title": "ВКП възложи на КПКОНПИ проверка по сигналите за закупените жилища от министъра на туризма Николина Ангелкова и публикации в медиите за вила на депутата Валери Жаблянов"}
{"url": "http://www.focus-news.net/news/2019/04/08/2644085/pazardzhik-dvama-dushi-sa-postradali-pri-katastrofa-v-rayona-na-paten-vazel-gelemenovo.html", "text": "Двама души са пострадали при катастрофа в събота, съобщиха от  ОДМВР - Пазарджик . Инцидентът е станал следобед на пътя Пазарджик-Панагюрище, малко преди пътен възел „Гелеменово“. 62-годишният Т. В. от Брацигово предприел маневра с лек автомобил „Рено“ за завой в обратна посока. Така обаче той не пропуснал движещия се с предимство микробус „Мерцедес“ с водач Л. М.- 57 г., от Панагюрище. Последвал сблъсък, при който са пострадали водачът на френския автомобил и неговата съпруга. Двамата са транспортирани от екип на „Спешна помощ“ и са настанени в МБАЛ-Пазарджик с различни фрактури, но без опасност за живота. На местопроизшествието е извършен оглед, образувано е дознание.", "date": "2019.04.08", "title": "Пазарджик: Двама души са пострадали при катастрофа в района на пътен възел „Гелеменово“"}
{"url": "http://www.focus-news.net/news/2019/04/08/2644087/veliko-tarnovo-nepalnoleten-mototsikletist-e-postradal-pri-katastrofa-v-grada.html", "text": "Непълнолетен мотоциклетист е пострадал при катастрофа във Велико Търново. Това съобщиха от пресцентъра на  Областна дирекция на МВР – Велико Търново . Произшествието е станало в петък, около 15.30 часа, на кръстовище между улиците „Краков“ и „Арх. Г. Козаров“ в областния град. По първоначална информация са се блъснали лек автомобил „Опела Зафира“, управляван от 31-годишен мъж от Левски и мотоциклет, управляван от 17-годишен правоспособен водач. В резултат на това е пострадал мотоциклетистът, който е с фрактура на ръката. След преглед е бил освободен за домашно лечение. Двамата водачи са били изпробвани за употреба на алкохол, пробите са отрицателни. Причините за произшествието са в процес на изясняване.  По случая е образувано досъдебно производство.", "date": "2019.04.08", "title": "Велико Търново: Непълнолетен мотоциклетист е пострадал при катастрофа в града"}
{"url": "http://www.focus-news.net/news/2019/04/08/2644077/korneliya-ninova-bsp-predlozheniyata-ni-na-ksns-ne-sa-povod-za-vrashtaneto-ni-v-parlamenta-do-evropeyskite-izbori-sled-tova-shte-vi-otgovorya.html", "text": "Предложенията ни на КСНС не са повод за връщането ни в парламента до европейските избори, след това ще ви отговоря.  \r\nТова каза лидерът на БСП Корнелия Нинова пред журналисти преди КСНС, предаде репортер на  Агенция \"Фокус\".  По думите ѝ предметът на КСНС не е да се види кой какви имоти е купувал и кога, а да се реши дали ще се борят наистина с корупцията, ще има ли конкретни мерки или ще излязат с палеативно решение, че имат политическа воля.   \r\n\"Дано да има конкрети резултати. Би имало смисъл само ако вземем конкретни решения. В последните 30 години всички политически партии деклариламе политическа воля за борба с корупцията. Резултатът е, че стигнахме дотук днес да говорим за десет милиарда годишно кражби от корупция, пари, които са необходими за инвестиции в болници, училища, в доходи на хора\", каза Нинова. По думите й Антикорупционния закон е написан набързо и е поправян четири пъти. \"Второ, 10-15 човека, които са независими от политически партии, които са сигурни срещу провокации от икономически кръгове, на които да се даде възможност да провеждат този закон, абсолютно безкомпромисно. Третото е контрол върху изпълнението на закона\", заяви още Нинова.  \r\nДеница КИТАНОВА", "date": "2019.04.08", "title": "Корнелия Нинова, БСП: Предложенията ни на КСНС не са повод за връщането ни в парламента до европейските избори, след това ще ви отговоря"}
{"url": "http://www.focus-news.net/news/2019/04/08/2644088/inzh-kostadin-varev-kmet-na-obshtina-belovo-prodalzhavat-remontite-na-ulitsi-v-kvartal-malko-belovo.html", "text": "Продължават ремонтите на улици в квартал „Малко Белово“, каза за  Радио „Фокус“ – Пазарджик  кметът на Община Белово инж. Костадин Варев. Той обясни, че вече е започнал ремонт и на две улици в село Момина Клисура. „Предстои подобен ремонт и в селата Мененкьово и Дъбравите. По отношение на проблема с пропадането на част от площада в село Сестримо сме внесли необходимите документи в Министерство на финансите и очакваме отговор. Надяваме се, че ще бъдат осигурени необходимите средства за ремонт“, каза също Варев. Той допълни, че напредват ремонтните дейности и в детска градина „Щурче“ в град Белово. „Остават покрива и кухнята, но това ще се случи, след като децата излязат в лятна ваканция. Работим и по изграждането на спортна площадка в квартал „Лъките“, а успоредно с нея започнахме и изграждането на спортна площадка в село Дъбравите“, каза също Варев. \r\nВаня НИКОЛОВА", "date": "2019.04.08", "title": "Инж. Костадин Варев, кмет на община Белово: Продължават ремонтите на улици в квартал „Малко Белово“"}
{"url": "http://www.focus-news.net/news/2019/04/08/2644086/afp-i-emanyuel-makron-shte-razgovarya-s-premira-na-obedinenoto-kralstvo-za-brekzit.html", "text": "Държавният глава на Франция Еманюел Макрон ще се срещне с министър-председателя министър-председателя на Обединеното кралство Тереза Мей за разговори за Брекзит, предава  AFP ,  като пояснява, че срещата ще се състои във вторник, 9 април – същия ден, в който лидера на кабинета в Лондон ще бъде приета от германския канцлер Ангела Меркел в Берлин.  \r\nЛидерите на Франция и Великобритания ще се срещнат в 18:00 часа местно време (19:00 часа българско време).  \r\nАгенцията подчертава, че пътуването на Мей до Париж и Берлин са в навечерието на решаваща среща на върха на ЕС, на която британският премиер се надява да убеди Брюксел да се съгласи на ново удължаване на Брекзит до 30 юни. Тереза Герова", "date": "2019.04.08", "title": "AFP: И Еманюел Макрон ще разговаря с премира на Обединеното кралство за Брекзит"}
{"url": "http://www.focus-news.net/news/2019/04/08/2644073/korneliya-ninova-bsp-vlizam-na-ksns-s-iztsyalo-nov-antikoruptsionen-zakon-i-s-predlozhenie-za-promyana-na-pravomoshtiyata-na-glavniya-prokuror.html", "text": "Влизам на КСНС с изцяло нов Антикорупционен закон и с предложение за промяна на правомощията на главния прокурор. Това каза пред журналисти лидерът на БСП Корнелия Нинова преди началото на Консултативния съвет за национална сигурност (КСНС) при президента Румен Радев, предаде репортер на  Агенция \"Фокус\".  \"Влизам с три конкретни предложения. Първото е изцяло нов Антикорупционен закон, за който имаме готовност. Второто е правила за избор на двамата европейски прокурори, които трябва да работят в България. Предстои техния избор, а няма никакви правила. Третото е - предлагам разговори в париите, в обществото и със специалистите за промяна в правомощията на гл. прокурор и налагане на съдебен контрол върху актовете на прокуратурата\", заяви Нинова. \r\nДеница КИТАНОВА", "date": "2019.04.08", "title": "Корнелия Нинова, БСП: Влизам на КСНС с изцяло нов Антикорупционен закон и с предложение за промяна на правомощията на главния прокурор"}
{"url": "http://www.focus-news.net/news/2019/04/08/2644089/tass-ruskiyat-chernomorski-flot-vavede-na-dezhurstvo-udarni-korabi-i-bregovite-raketni-kompleksi-zaradi-ucheniyata-na-nato-balgariya-sashto-uchastva-v-tyah.html", "text": "Разузнавателни и ударни кораби и бреговите ракетни комплекси на руския Черноморски флот (ЧФ) са въведени на бойно дежурство във връзка с ученията на кораби на НАТО в Черно море, съобщиха в понеделник пред журналистите от Националния център за управление на отбраната на Руската Федерaция, предава  ТАСС . \r\nОт Центъра отбелязват, че за бързо реагиране на възможни извънредни ситуации „силите и средствата на ЧФ изпълняват комплекс от мероприятия за контрол на действията на корабите на НАТО“. „В назначени райони на акваторията на Черно море е организирано дежурство на разузнавателни кораби, както и на корабни ударни групи, брегови ракетни комплекси „Бастион“ и „Бал“, както и самолети от морската авиация“, заявиха руските военни. \r\nОт Центъра напомнят, че на 8 април в югозападната част на Черно море започнаха съвместните учения на НАТО Sea Shield – 2019. В него участват кораби и авиация от САЩ, България, Канада, Гърция, Нидерландия, Турция и Румъния във взаимодействие с представители на въоръжените сили на Грузия и НАТО. \r\nОт Обединеното командване на Военноморските сили на НАТО (MARCOM) в ученията участва постоянната групировка SNMG-2 (Standing NATO Maritime Group), която действа в Черно море от 28 март 2019 година и в чийто състав влизат кораби от България, Канада, Нидерландия, Румъния и Турция. \r\nПревод и редакция:", "date": "2019.04.08", "title": "ТАСС: Руският Черноморски флот въведе на дежурство ударни кораби и бреговите ракетни комплекси заради ученията на НАТО, България също участва в тях"}
{"url": "http://www.focus-news.net/news/2019/04/08/2644090/varna-razsledvat-mazh-ot-oblastniya-grad-nanesal-poboy-nad-77-godishniya-si-bashta.html", "text": "Бързо полицейско производство е било образувано в края на миналата седмица срещу мъж, пребил 77-годишния си баща във Варна. Това съобщиха от пресцентъра на  Областната дирекция на МВР . Сигнал за случая е получен на 4 април. Производството е образувано с разпореждане от страна на Районната прокуратура срещу 46-годишен мъж. Около 17.30 часа на 3 април, в двора на дома си, той нанесъл удари по лицето на 77-годишния си баща. В резултат нападателят е причинил травматични отоци, кръвонасядания и ожулвания, представляващи лека телесна повреда в условията на домашно насилие.", "date": "2019.04.08", "title": "Варна: Разследват мъж от областния град, нанесъл побой над 77-годишния си баща"}
{"url": "http://www.focus-news.net/news/2019/04/08/2644078/volen-siderov-ataka-na-ksns-shte-popitam-kak-koruptsiyata-e-svarzana-s-natsionalnata-sigurnost.html", "text": "Съветът по сигурността не се е събирал от близо една година. Темата за корупцията, разбира се е важна, но как е свързана с националната сигурност- това ще е въпросът, който ще задам на президента и на останалите участници. Това каза пред журналисти лидерът на „Атака“ Волен Сидеров преди КСНС, свикан от президента Румен Радев, предаде репортер на  Агенция „Фокус“ . „Ако искате да питам и защо е по високите етажи. По високите етажи на властта обикновено са таванските помещения, а властта стои на втория етаж“, коментира Сидеров и уточни, че трябва да се разгледат и ниските етажи. Попитан има ли въпроси относно жилищата на президента Румен Радев, той посочи: „Мога да питам за жилищата му. Непрекъснато излизат данни за жилища и апартаменти, но в тази посока какво може да се направи- да се търси има ли законност и закононарушения, и тогава се произнася прокуратурата“. „Прокуратурата е отчела и аз преброих 130 случая, в които са повдигнати обвинения. Това са министри, народни представители, шефове на агенции, магистрати. Около 40 от тях са вече с присъди, които се движат или са влезли в сила“, обясни лидерът на „Атака“. „Имаме действия на прокуратурата, когато има закононарушение. Ако в тези случаи, които сега се въртят в пространството, има закононарушения съм убеден, че прокуратурата ще се намеси“, заяви Сидеров. В отговор на въпрос ще подкрепи ли предложението на лидера на БСП Корнелия Нинова за нов антикорупционен закон, той каза: „Какво значи нов? Приехме закон, по който имах резерви, защото там имаше следене, агентура, СРС-та и неща, които не са подходящи за такава дейност“. „Не знам дали са нужни нови закони, нужни са нови хора“, обяви Волен Сидеров. \r\nДеница КИТАНОВА", "date": "2019.04.08", "title": "Волен Сидеров, „Атака“: На КСНС ще попитам как корупцията е свързана с националната сигурност"}
{"url": "http://www.focus-news.net/news/2019/04/08/2644079/zapochna-zasedanieto-na-ksns-za-rezultatite-ot-borbata-s-koruptsiyata-po-visokite-etazhi-na-vlastta.html", "text": "Започна заседанието на Консултативният съвет за национална сигурност (КСНС) на тема: „Резултати от противодействието на корупцията по високите етажи на властта. Необходимост от мерки“, предаде репортер на  Агенция „Фокус“ . Заседанието бе свикано от президента Румен Радев на 5 април 2019 г. За него пристигнаха премиерът Бойко Борисов, главният прокурор Сотир Цацаров, председателят на ПГ на ГЕРБ д-р Даниела Дариткова, лидерът на БСП Корнелия Нинова, лидерът на \"Атака\" и председател на ПГ на \"Обединени патриоти\" Волен Сидеров, председателят на ДПС Мустафа Карадайъ, лидерът на \"Воля\" Веселин Марешки и други.   \r\nСъгласно закона Консултативният съвет за национална сигурност е съвещателен орган по въпросите на националната сигурност. \r\nЗаседанията се провеждат при кворум най-малко две трети от състава на Консултативния съвет за национална сигурност и са закрити. \r\nТова е второто заседание на консултативния съвет, свикано от президента Румен Радев за предприемане на реални мерки за борба с корупцията, след становището на КСНС от 17 октомври 2017 г. Членовете на консултативния съвет тогава декларираха, че е необходим комплексен подход, който наред с  превенцията, да се фокусира и върху разкриването, разследването и реализирането на наказателна отговорност; нормативна база, която да обхваща всички аспекти на превенцията, противодействието и борбата с корупцията; ефективни институции и механизми, както за превенция и пресичане на корупционни практики, така и за своевременно разкриване и разследване на корупционни престъпления. По-късно държавният глава наложи вето върху Антикорупционния закон, тъй като според него тези постановки не са били заложени в приетото законодателство.  \r\nДеница КИТАНОВА", "date": "2019.04.08", "title": "Започна заседанието на КСНС за резултатите от борбата с корупцията по високите етажи на властта"}
{"url": "http://www.focus-news.net/news/2019/04/08/2644092/odmvr-varna-ustanoven-e-razliv-na-neftoprodukti-na-plazha-kray-shkorpilovtsi.html", "text": "Сигнал за замърсяване с мазут на плажната ивица край село Шкорпиловци е бил подаден вчера в Областната дирекция на МВР (ОДМВР) във Варна. Това съобщиха от пресцентъра на  ОДМВР - Варна . Случаят е регистриран около 12.26 маса. На място е изпратен екип Регионална дирекция „Пожарна безопасност и защита на населението“. В присъствието на експерт от Регионалната инспекция по околната среда и водите във Варна е установено, че на бреговата ивица на разстояние около 1 – 1.5 км, на 2-3 места има разлив на нефтопродукти. С констатациите от огледа са запознати служители от „Морска администрация“ и Община Долни чифлик.", "date": "2019.04.08", "title": "ОДМВР – Варна: Установен е разлив на нефтопродукти на плажа край Шкорпиловци"}
{"url": "http://www.focus-news.net/news/2019/04/08/2644091/burgas-normalno-se-osashtestvyava-preminavaneto-na-prevozni-sredstva-prez-gkpp-malko-tarnovo.html", "text": "БНормално се осъществява преминаването на превозни средства през ГКПП „Малко Търново“. Това съобщи за  Радио „Фокус“ – Бургас  дежурният на пункта. Обстановката е спокойна, няма образували се колони от автомобили. \r\nДеница ДИМИТРОВА", "date": "2019.04.08", "title": "Бургас: Нормално се осъществява преминаването на превозни средства през ГКПП „Малко Търново“"}
{"url": "http://www.focus-news.net/news/2019/04/08/2644094/veliko-tarnovo-rayonnata-izbiratelna-komisiya-za-predstoyashtite-evropeyski-izbori-e-ofitsialno-naznachena.html", "text": "Районната избирателна комисия (РИК) във Велико Търново за предстоящите европейски избори е официално назначена. Нейният състав бе представен от областния управител на Велико Търново проф. Любомира Попова, предаде репортер на  Радио „Фокус“ – Велико Търново . Членовете са общо 15, а за председател и през тази година бе назначена Десислава Йонкова, която е юрист по професия и представлява една от управляващите партии – ГЕРБ. Нейни заместници са Христо Данев и Кирил Станчев, а секретар е Шенгюл Сармахмудова от ДПС. „Искам само да припомня, че на проведените консултации на 29 март не бе постигнато споразумение, въз основа на което, бе изпратен протокол до ЦИК. Те излязоха с решение за назначенията в края на миналата седмица“, коментира още проф. Попова. Тя допълни и, че има осигурен и технически екип от Областна администрация – Велико Търново, който ще съдейства за нормален процес по организацията и провеждането на изборите. Негов ръководител е Петя Райкова. \r\nПредседателят на РИК Десислава Йонкова съобщи пред журналисти, че комисията няма да работи събота и неделя, но ще има „горещ“ телефон за връзка с членовете й. Първите решения на местния състав вече са факт и са обявени на таблото пред централата на Комисията (стая 216 в Областна администрация – Велико Търново). „Става въпрос за организационни решения – с колко печата ще се работи, къде ще се помещаваме, имаме решение къде ще се обявяват решенията на Комисията, по какъв ред. В рамките на деня ще заработи сайта , който е подсекция на ЦИК, така, че всички решения и протоколи ще бъдат оповестявани и там“, обясни Деси Йонкова. \r\nТя допълни, че гражданите могат да се свързват с РИК на телефони – 600 819 и  668 245 с код за Велико Търново 062.  Работното време съвпада с това на Областна администрация. Писмените заявления се приемат на място. \r\nЛуиза ТРАНЧЕВА", "date": "2019.04.08", "title": "Велико Търново: Районната избирателна комисия за предстоящите европейски избори е официално назначена"}
{"url": "http://www.focus-news.net/news/2019/04/08/2644084/tsvetan-tsvetanov-gerb-da-svikash-ksns-mesets-predi-izborite-ima-edinstveno-politicheska-tsel.html", "text": "Президентът на Република България е длъжен на свиква КСНС на всеки три месеца, а такъв не се е състоял близо година. Отделно днешният КСНС е изцяло координиран с БСП, като датата също не е случайна – близо месец преди изборите. Всичко това ме кара да смятам, че това заседание има по-скоро някаква политическа цел. Това заяви пред журналисти в  Смядово зам.-председателят на ГЕРБ Цветан Цветанов, съобщиха от пресцентъра на  партията . По думите на Цветанов решението на СДС и „Обединени земеделци“ да подкрепят ГЕРБ за предстоящите европейски избори е оценка за европейската визия на партията и реализираните политики на европейско ниво. Той анонсира, че предстои подписването на споразумение с друга земеделска организация и Съюза на репресираните от комунизма \"Памет\". „На 26 май трябва да дадем ясен отговор искаме ли да продължим да бъдем част от силна и обединена Европа и да се възползваме от европейската солидарност. Този вот ще бъде и генерална репетиция за местните избори, както и оценка за работата на кметовете на ГЕРБ. Европейските избори ще ни дадат ясна представа с каква подкрепа разполагаме в различни населени места, където не управляваме, и дали хората виждат алтернатива в наше лице“, заяви Цветанов. Зам.-председателят на ГЕРБ подчерта, че всички кметове на партията в Шуменска област се ползват с високо обществено доверие. „Нима за община Смядово има по-добър избор за кмет от Иванка Николова. Ние вече водим разговори и с потенциални кандидати за кметове на места, където ГЕРБ не участва в местната власт“, съобщи Цветанов и допълни, че представителите на ГЕРБ целогодишно са сред хората, не само преди избори. „Това е единственият начин от първо лице да се запознаем с проблемите на различните населени места и да търсим начини за тяхното решение“, каза още той.", "date": "2019.04.08", "title": "Цветан Цветанов, ГЕРБ: Да свикаш КСНС месец преди изборите има единствено политическа цел"}
{"url": "http://www.focus-news.net/news/2019/04/08/2644099/sofiya-zadarzhan-e-28-godishen-mazh-nanesal-porezni-rani-na-dvama-mazhe-sled-skandal-v-igralna-zala-v-zhk-hadzhi-dimitar.html", "text": "В Пето РУ е задържан 28-годишен мъж, нанесъл порезни рани на двама мъже след скандал в игрална зала в ж.к. „Хаджи Димитър“, съобщиха от пресцентъра на  МВР . Сигналът за инцидента е подаден около 22.30 часа снощи. На място незабавно били изпратени екипи на полицията и спешна помощ. По първоначални данни, след разпра между трима мъже, единият от тях - 28-годишен, е нанесъл порезни рани на другите двама - на 46 и 47 години. Нападателят е задържан с полицейска мярка до 24 часа. Пострадалите са прегледани на място от екип на спешна помощ. Работа по установяване на фактите и обстоятелствата  около инцидента продължава.", "date": "2019.04.08", "title": "София: Задържан е 28-годишен мъж, нанесъл порезни рани на двама мъже след скандал в игрална зала в ж.к. „Хаджи Димитър“"}
{"url": "http://www.focus-news.net/news/2019/04/08/2644098/vidin-120-dka-gora-e-unishtozhena-sled-pozhar-v-zemlishteto-na-selo-tsar-shishmanovo.html", "text": "В неделя, около 08.35 часа, бил получен сигнал за горски пожар в землището на село Цар Шишманово, съобщиха от  ОДМВР – Видин . Огънят унищожил 50 декара широколистна гора, спасени били 500 декара гора. Около 18.17 часа отново бил получен сигнал за низов горски пожар в друга част на землището на същото село. Там, огънят унищожил 70 декара гора, спасени били 430 декара. Пожарите са потушени от екипи на противопожарната служба в Кула и местното горско стопанство.  \r\nВ петък и събота огнеборците са реагирали на общо 10 сигнала за пожари без материални щети в областта. Екипите са гасили запалени сухи треви и храсти извън урбанизирани територии в землищата на населените места Фалковец, Рабиша, Бойница, Кула, Ружинци, Дунавци и Новоселци.", "date": "2019.04.08", "title": "Видин: 120 дка гора е унищожена след пожар в землището на село Цар Шишманово"}
{"url": "http://www.focus-news.net/news/2019/04/08/2644096/vidin-18-godishen-mladezh-shofiral-e-blasnal-chetiri-parkirani-avtomobila-v-rayona-na-zhp-garata-v-grada.html", "text": "На 7 април, в 16.02 часа, на тел. 112 е подаден сигнал за катастрофа в района на жп гарата във Видин, съобщиха от  ОДМВР - Видин . Пристигналите на мястото полицейски служители установили, че 18-годишен младеж от града (правоспособен водач категория „В“ с 4 месеца стаж) шофирайки лек автомобил „Фиат Пунто“ с несъобразена скорост по ул. „П.Яворов“ последователно блъснал два паркирани автомобила „Волво“ и „Мерцедес Спринтер“. Последният се отклонил и ударил още две коли – „Опел“ и „Тойота“. На петте превозни средства били нанесени материални щети. Водачът е прегледан във видинската болница и освободен без наранявания. При проверка с технически средства показанията на пробите му за алкохол и наркотици били отрицателни. При пътния инцидент няма пострадали граждани. Работата по случая продължава, образувано е досъдебно производство", "date": "2019.04.08", "title": "Видин: 18-годишен младеж, шофирал, е блъснал четири паркирани автомобила в района на жп гарата в града"}
{"url": "http://www.focus-news.net/news/2019/04/08/2644097/varna-razsledvat-shestima-mladezhi-i-devoyki-na-vazrast-mezhdu-15-i-16-godini-zadeystvali-protivopozharnata-sistema-i-izpraskali-tri-pozharogasitelya-v-mol-v-grada.html", "text": "Шестима младежи и девойки на възраст между 15 и 16 години са задействали противопожарната система в авариен изход на мол във Варна, след като са изпръскали три прахови пожарогасителя. Това съобщиха от  Областната дирекция на МВР . Случаят е от петък вечерта. Около 21.40 часа в авариен изход на едно от нивата в голям търговски обект на бул. „Сливница“ младежите извършили действия, грубо нарушаващи обществения ред и изразяващи явно неуважение към обществото. Момчетата и момичетата изпръскали съдържанието на 3 прахови пожарогасителя. В резултат се е задействала противопожарната система на търговския център. След проведени оперативно-издирвателни действия е установена група от 6 непълнолетни младежи и девойки от Варна, на възраст 15-16 г., които са били на мястото в посочения времеви период. Работата с тях продължава до изясняване съпричастността на всеки към деянието, води се преписка.", "date": "2019.04.08", "title": "Варна: Разследват шестима младежи и девойки на възраст между 15 и 16 години, задействали противопожарната система и изпръскали три пожарогасителя в мол в града"}
{"url": "http://www.focus-news.net/news/2019/04/08/2644101/mvr-9-godishno-momche-e-naneslo-probodna-rana-s-nozh-na-12-godishnata-si-sestra-v-kazanlak.html", "text": "9-годишно момче е нанесло прободна рана с нож на 12-годишната си сестра в апартамент в Казанлък, съобщиха от пресцентъра на  МВР . Сигналът за инцидента е подаден вчера към 17.30 часа.  Момичето е настанено за лечение в УМБАЛ – Стара Загора, без опасност за живота. Образувано е досъдебно производство.", "date": "2019.04.08", "title": "МВР: 9-годишно момче е нанесло прободна рана с нож на 12-годишната си сестра в Казанлък"}
{"url": "http://www.focus-news.net/news/2019/04/08/2644103/ministar-mladen-marinov-shte-poseti-ru-petrich-i-gkpp-kulata-na-9-april.html", "text": "От 11.00 часа в Петрич ще се проведе церемония пред реновираната сграда на Районното управление „Полиция“ и Районната служба „Пожарна безопасност и защита на населението“, съобщиха от пресцентъра на  МВР . След церемонията, министър Младен Маринов ще посети ГКПП „Кулата“ и района на граничния пункт, където ще инспектира създадената организация за охрана на държавната граница.", "date": "2019.04.08", "title": "Министър Младен Маринов ще посети РУ- Петрич и ГКПП „Кулата“ на 9 април"}
{"url": "http://www.focus-news.net/news/2019/04/08/2644102/stara-zagora-kmetat-zhivko-todorov-poluchi-blagodarstvena-gramota-za-loyalno-partnyorstvo-ot-sdruzhenie-svyat-bez-granitsi.html", "text": "Кметът на Община Стара Загора Живко Тодоров получиха благодарствена грамота от сдружение „Свят без граници“. Това съобщиха от пресцентъра на  Общината . \r\nЗа пета поредна година в сградата на Регионалната здравна инспекция в Стара Загора, сдружение „Свят без граници“  връчи своите награди „Без граници“. Те са за хора, работещи в подкрепа на малцинствените групи и се връчват на 8 април – Международния ден на ромите, ден след Деня на здравния работник – 7 април.  \r\nНа церемонията присъстваха Гергана Микова, областен управител и заместничката й Петя Чакърова, д-р Антония Тодорова, началник отдел „Здравеопазване и социални дейности“ в Община Стара Загора, д-р Златина Нанева, директор на РЗИ и общинският омбудсман Надежда Чакърова.  \r\nГрамота за дългогодишно успешно партньорство и сътрудничество получи кметът на Община Стара Загора Живко Тодоров. Тя бе връчена от председателя на Управителния съвет на сдружението Ганчо Илиев. „Ако не бяха кметът Живко Тодоров и общинската администрация, нямаше да бъдем това, което сме сега. Община Стара Загора е наш основен партньор, благодарим“, каза Иванов. „Със „Свят без граници“ работим отдавна. Те са наши партньори не само в различни проекти, но и в социалните дейности и гражданската политика“, обясни д-р Тодорова. \r\nНаградата „Лекар на общността“ получи д-р Светлан Михайлов.  „Медицинско лице на общността“ станаха патронажните сестри Теменужка Иванова и Желина Михайлова, а „Студент на общността“ е Кръстьо Минков, първокурсник в специалност „Медицина“ в Тракийския университет.   \r\nГолямата награда за „Лоялна медия към общността“ грабна кореспондентският екип на Нова телевизия – репортерът Георги Манев и операторът Делян Тенев, а сайтът Долап.бг бе отличен за активно участие в работата на общността. \r\nБлагодарствени грамоти за успешно сътрудничество получиха още областният управител Гергана Микова,  зам.-областният управител Петя Чакърова, директорът на РЗИ д-р Златина Нанева, омбудсманът Надежда Чакърова и Тракийския университет.", "date": "2019.04.08", "title": "Стара Загора: Кметът Живко Тодоров получи благодарствена грамота за лоялно партньорство от сдружение „Свят без граници“"}
{"url": "http://www.focus-news.net/news/2019/04/08/2644104/burgas-zooparkat-v-grada-shte-raboti-s-vhod-svoboden-na-20-april.html", "text": "Създаденият от Кръстьо Дъбов преди няколко години Зоопарк-Бургас вече официално е един от десетте лицензирани зоопарка в България. В новата си роля той стана член и на световната браншова организация на зоопарковете. Това му дава допълнителна възможност за обмен на полезна информация и екзотични животни, взаимопомощ при успешното им отглеждане, размножаване и лекуване, когато се налага, съобщиха от пресцентъра на  Община Бургас . \r\nЗоопарк-Бургас, със съдействието на Общината, кани жители и гости на града на официално откриване, което ще започне в 11.00 часа на 20 април, събота. През целия ден посетителите ще могат да разглеждат живата експозиция при вход свободен. Предвидена е развлекателна програма за малки и големи, а зоопаркът ще бъде празнично украсен. \r\nВ дните до 20 април се очаква в Зоопарк-Бургас да пристигнат изключително симпатични нови обитатели, които без съмнение ще се превърнат в любимци на децата. Това са чифт мадагаскарски лемури и чифт маймунки от вида зелена морска котка. Те ще се преместят тук за постоянно от софийския зоопарк, с който бургаският е създал чудесни колегиални взаимоотношения. \r\nЗоопарк-Бургас е разположен в близост до квартал \"Черно море\". Там се отглеждат над 60 вида животни, близо 650 отделни екземпляра, в условия, близки до реалната им жизнена среда, на площ от 35 декара. Повече за него можете да видите   и във  .", "date": "2019.04.08", "title": "Бургас: Зоопаркът в града ще работи с вход свободен на 20 април"}
{"url": "http://www.focus-news.net/news/2019/04/08/2644105/dogovor-za-kontrol-upravlenie-i-stroitelen-nadzor-na-zhelezopaten-uchastak-kostenets-septemvri-beshe-podpisan-v-nkzhi.html", "text": "Договор за контрол, управление и строителен надзор на железопътен участък Костенец – Септември беше подписан в сградата на ДП „Национална компания „Железопътна инфраструктура“ (НКЖИ), предаде репортер на  Агенция „Фокус“ . Договорът е с предмет: „Консултантска услуга по контрол, управление, оценка на съответствие, строителен надзор и изготвяне на технически паспорти за железопътен участък Костенец - Септември“ с избран изпълнител – Обединение ИВЕР ДЗЗД. Подписването стана в присъствието на инж. Галина Василева – директор на Дирекция КПП, МТИТС, инж. Красимир Папукчийски – генерален директор на ДП НКЖИ и инж. Мария Чакърова – директор дирекция „Стратегическо развитие и инвестиционни проекти“. Модернизация на жп участък Костенец – Септември, част от проект „Модернизация на жп линия София – Пловдив“, се осъществява с 85% съфинансиране от Механизма за свързване на Европа (МСЕ). \r\n\"Eлин Пелин - Септември е изключително тежък участък, но е крайно необходим за развитието на НКЖИ, както и за железопътната услуга, която се предлага от наша страна. И не на последно място, тя ще даде визия на вече изпълнените проекти по ОП \"Транспорт\" в първия програмен период. Чрез проекта ще направим връзката на вече изградената инфраструктура от Гара \"Пловдив\" към направление турска граница. Т.е. сами разбирате важността на всички тези проекти от Гара \"София\" до Гара \"Септември\", за да финализираме изпълнението на набелязаните от нас мерки и желания да разполагаме с една добра инфраструкура. Благодаря и на спечелилите, надявам се да ни е лека работата\", заяви Папукчийски.  \r\nЦветилена СИМЕОНОВА", "date": "2019.04.08", "title": "Договор за контрол, управление и строителен надзор на железопътен участък Костенец – Септември беше подписан в НКЖИ"}
{"url": "http://www.focus-news.net/news/2019/04/08/2644095/spetsializiraniyat-nakazatelen-sad-otstrani-ot-dlazhnost-kmeta-na-sozopol-panayot-reyzi.html", "text": "Спецсъдът отстрани от длъжност кмета на Созопол Панайот Рейзи и главния счетоводител на общината Златка Мусева, предаде  БНР . Делото е по искане на Специализираната прокуратура, а мотивите са в 66 страници. Заседанието започна с искане на защитата за прекратяване на делото. Според адвоката на Рейзи и Мусева спецсъдът не е компетентен да го гледа, защото разследването се води от Софийската градска прокуратура и докато не се стигне до внасяне на обвинителен акт, то ще е от компетентността на Софийския градски съд. Прокуратурата не се съгласи, съдът също и делото започна по същество, като адвокатът на двамата се опита да обезсмисли отстраняването им, като представи молби за отпуск, подписани днес от двамата, за дълъг период от време - до юни.  Според прокуратурата Рейзи и Мусева в съучастие с още едно лице са източили близо 2 милиона лева от общинския бюджет - пари, предназначени за строително-монтажни работи, които отивали не при фирмата, извършила ремонта, а у частно лице. По делото трябва да бъдат разпитани много от подчинените на двамата и затова, според прокуратурата, ако те останат на позициите си, ще повлияят на техните показания. С това не се съгласиха нито Рейзи, нито Мусева и поискаха съдът да откаже на прокуратурата да ги отстрани от длъжност.", "date": "2019.04.08", "title": "Специализираният наказателен съд отстрани от длъжност кмета на Созопол Панайот Рейзи"}
{"url": "http://www.focus-news.net/news/2019/04/08/2644107/tsvetan-tsvetanov-gerb-razlikata-v-razvitieto-na-obshtinite-smyadovo-i-veliki-preslav-e-mnogo-seriozna.html", "text": "В община Смядово е изграден един отличен капацитет, като резултатите от работата на кмета Иванка Петрова и екипа й са видими. С подкрепата на европейската солидарност, с подкрепата на българското правителство, с подкрепата на народните представители и всички симпатизанти и членове, тези политики успяват да се реализират и да стигнат до хората. За съжаление, не можем да кажем същото за община Велики Преслав, която определено има нужда от промяна. Това заяви в Смядово зам.-председателят на ГЕРБ Цветан Цветанов, съобщиха от  пресцентъра на партията.  Там той се срещна с граждани, членове и симпатизанти на ГЕРБ. \r\n„Днес ние можем без притеснение да се изправим срещу своите избиратели не само тук, в Смядово, но и в цялата страна и открито да говорим с тях какви ангажименти сме изпълнили. Това е силата на ГЕРБ – работата лице в лице с хората и реалните резултати от нашата дейност. Именно нашата най-голяма сила е слабостта на БСП. Те нямат с какво да се похвалят и затова единственото, което им остава – е да рушат“, посочи зам.-председателят на ГЕРБ. \r\n„По време на управлението на ГЕРБ никога не са спирани еврофондовете. За съжаление, не можем да кажем същото за БСП, а европейските средства са ключови за развитието на българските региони. Наскоро ЕП одобри рекордно висок бюджет от 18 млрд. лв. за България в периода 2021 – 2027 г. Тези средства ще отидат в българските общини и ще осигурят европейски облик на различните населени места“, каза Цветанов. \r\nЗам.-председателят на ГЕРБ обясни, че днес държавата е стабилна, икономическият растеж е висок, доходите растат, а безработицата достигна рекордно ниски нива. „Всичко това е благодарение на успешното управление на премиера Борисов. Ето защо на 26 май ние трябва да подкрепим правителството в усилията му да гарантира траен държавен просперитет“, призова Цветанов.", "date": "2019.04.08", "title": "Цветан Цветанов, ГЕРБ: Разликата в развитието на общините Смядово и Велики Преслав е много сериозна"}
{"url": "http://www.focus-news.net/news/2019/04/08/2644109/ministar-petya-avramova-shte-poseti-silistra.html", "text": "Министърът на регионалното развитие и благоустройството Петя Аврамова ще посети Силистра  на 9 април, съобщиха от  пресцентъра на министерството . В града тя ще участва в дискусия за регионалното развитие и европейската солидарност. Форумът ще се проведе от 11.00 часа в хотел „Данубе“.", "date": "2019.04.08", "title": "Министър Петя Аврамова ще посети Силистра"}
{"url": "http://www.focus-news.net/news/2019/04/08/2644093/dzhumhuriet-kandidatat-na-opozitsiyata-za-kmet-na-istanbul-ekrem-imamoglu-vodi-s-blizo-16-hilyadi-glasa-pri-povtorno-prebroeni-nad-92-ot-sik.html", "text": "По данни на Висшия избирателен съвет (ВИС) на Турция, към 10.02 часа днес при повторно преброени 92.30% от СИК, кандидатът на опозицията за кмет на Истанбул Екрем Имамоглу води с 15 719 гласа пред кандидата на управляващата партия Бинали Йълдъръм, информира електронното издание на вестник  „Джумхуриет” . Данните оповести лично лидерът на основната опозиционна Народно-републиканска партия (НРП) Кемал Кълъчдароглу. За Екрем Имамоглу са гласували : 4.171.159 души, а за Бинали Йълдъръм (бивш министър на транспорта, бивш и последен турски премиер, както и също бивш председател на Меджлиса – бел. на „Фокус”) -  4.155.440 избиратели, посочва още „Джумхуриет”.  Георги Димов", "date": "2019.04.08", "title": "„Джумхуриет”: Кандидатът на опозицията за кмет на Истанбул Екрем Имамоглу води с близо 16 хиляди гласа при повторно преброени над 92% от СИК"}
{"url": "http://www.focus-news.net/news/2019/04/08/2644108/american-thinker-ami-ako-tramp-e-srodnata-dusha-na-putini.html", "text": "Малкото, до дръзко американско списание  American Thinker   публикува статия, в която предлага незабавна военна намеса на САЩ във Венецуела като „най-умната стъпка“. Оказва се, че дори миграцията на венецуелските граждани в по-богати страни също е част от плана на на държавния глава на Руската федерация Владимир Путин. Въпреки това материалът призовава САЩ да проявят сдържаност. И дори доктрината „Монро“, която определя интересите на Вашингтон в западното полукълбо, не може да попречи на изпращането на руски военни във Венецуела.   представя превод на статията с уточнението, че изложената в нея оценка не отразява тази на редакцията ни. . \r\nНа юг на нашия континент се случват интересни неща. Въпреки доктрината „Монро“, или може би тъкмо заради нея, Русия изпрати войници във Венецуела. Неотдавна Путин заяви, че е готов да повтори сценарий на Карибската криза и да провери дали някой е в състояние да предприеме нещо в подобна ситуация.  \r\nДоналд Тръмп даде да се разбере, че не иска да изпраща войници във Венецуела. Специалният пратеник във Венецуела Елиът Ейбръмс всъщност изключи възможността за военна намеса - засега. Някои видяха в изявленията му опит за печелене на време, а аз мисля, че на дипломатическия език това означава бдително чакане. \r\nМногократно сме се намесвали във вътрешните работи на страните от Латинска Америка. Тази история, особено по отношение на Венецуела, трябва да бъде взета под внимание при всяко от нашите действия. Поради тази причина ми се струва, че незабавната военна намеса на САЩ е най-умната стъпка. \r\nНе трябва обаче да изключваме други възможности за действие. Само думи не са достатъчни. Ако изхождаме от факта, че нашите и руските войски не трябва едновременно да бъдат на едно и също бойно поле, тогава има смисъл да се окаже известно съдействие на Колумбия на нейната граница с Венецуела. Авиация. Много авиация. Военни кораби на брега на Венецуела от двете страни на Панамския канал също ще помогнат в борбата срещу трафика на наркотици. \r\nОсновният нарушител на спокойствието тук е Влад Путин. Режимът на Николас Мадуро дължи на Русия милиарди за услугите, предоставяни в миналото, но не затова Путин изпрати войници във Венецуела. Той сложи ръка върху Европа благодарение на природния газ и сега иска да направи същотот в Южна Америка.  \r\nНо ние стоим на пътя му.  \r\nПутин възнамерява да дестабилизира Южна Америка, за да има повече бежанци, създаващи проблеми на нашата граница, да подбуждат размирици и да предизвикват безредици в целия регион. Контролът над Венецуела означава контрол над най-големите петролни запаси на нашата планета. А това позволява контролиране на значителна част от Южна Америка. \r\nВ тази ситуация се появяват лостове за натиск върху Китай, който няма собствен петрол, но контролира Панамския канал. И за натиск върху Япония, която също няма нефт и затова е склонна да се ангажира с изнудване. \r\nПредставете си, че трите най-мощни икономики в Европа и Далечния изток са слабо защитени от вашата страна. \r\nОсновното тук е геостратегическата сила, реализирана чрез петрола. През последните 10, 20 или дори 40 години това не се е променило . Но играчите и личностите се промениха. Може би дори не сме основна цел на Путин. Китай и Русия имат дълга граница и трудна съвместна история и затова не може да се изключи, че Путин иска да впечатли Си Дзинпин. Изпращайки войските си във Венецуела, той подготвя плацдарм за удушаване на Панамския канал от Каракас. \r\nОт страна на Путин, това е голям залог, защото „хващането за гърлото“ на двете най-големи световни икономики (китайската и японската) и на двата най-опасни военни противника (Китай и Америка) са много рисковани. Но този мъж показа, че притежава ума, арогантността и бързината, за да играе тази игра. Той се надява да постигне това, което нацистите в средата на 30-те години на миналия век: да действат бавно и бавно, за да не предизвикат подозрения и постепенно да укрепят позициите си. Не мисля, че Путин иска да започне война. Но ми се струва, че той иска да види колко далеч ще може да отиде, докато не получи синина под окото.  \r\nДоналд Тръмп се оказа изключително необуздан играч в областта на геополитиката. В това отношение той изглежда като сродна душа на Путин. Наблюдаването на играта им е много интересно, макар и страшно. Тереза Герова", "date": "2019.04.08", "title": "American Thinker: Ами ако Тръмп е сродната душа на Путин?"}
{"url": "http://www.focus-news.net/news/2019/04/08/2644111/sport-organizatorite-na-turnira-v-barselona-predostaviha-uayld-kard-na-grigor-dimitrov.html", "text": "Григор Димитров добави още един турнир към програмата си в сезона на клей - организаторите на надпреварата в Барселона предоставиха „уайлд кард“ на най-добрия български тенисист. Друг сигурен участник в турнира в каталунската столица е Рафаел Надал.  \r\nМиналата година Григор Димитрво се завърна на турнира в Барселона за първи път от 2013 година. Поставеният под номер две тогава в основната схема преодоля на старта Жил Симон, но след това бе елимириран от Пабло Кареньо Буста.", "date": "2019.04.08", "title": "Спорт: Организаторите на турнира в Барселона предоставиха „уайлд кард“ на Григор Димитров"}
{"url": "http://www.focus-news.net/news/2019/04/08/2644110/burgas-top-sastezateli-ot-stranata-i-chuzhbina-shte-se-vklyuchat-v-super-turnir-po-pluvane-s-vnushitelen-nagraden-fond-ot-12-do-14-april-v-grada.html", "text": "Топ състезатели от страната и чужбина пристигат в Бургас, за да се включват в супер турнир по плуване с внушителен награден фонд. Това съобщиха от пресцентъра на  Община Бургас . Международният плувен турнир „За Голямата награда на град Бургас“ стартира от 09.00 часа на 12 април и ще продължи до 14 април вечерта. Събитието ще се проведе при вход свободен в най-модерния плувен комплекс в България – Парк „Арена ОЗК“ в ж. к. „Славейков“.  Официалното откриване ще се състои на 12 април, от 16.30 часа. Резултатите и състезанията ще се излъчват онлайн в трите състезателни дни, чрез два канала –  във „Фейсбук“ страницата „Арена ОЗК“ и в YouTube канала на турнира.  \r\nУчастниците в мащабното спортно събитие ще се борят за Голямата награда на Бургас в три възрастови групи – мъже и жени (А), юноши и девойки – старша възраст (Б) и юноши и девойки младша възраст (В). Наградният фонд от 20 хиляди лева ще бъде разпределен между първите 10 състезатели от всеки пол, събрали най-много точки по ФИНА в три дисциплини от програмата на състезанието, по една от всеки ден. Парични награди ще получат и треньорите на състезателите, класирали се на първо място от всеки пол. Организатори на международния турнир са Българска федерация плувни спортове и Община Бургас. В подготовката на спортното събитие участва и екипът на престижния турнир Burgas Swimming open. За повече информация можете да следите „Фейсбук“ страниците на Международен турнир по плуване за Голямата награда на Бургас и на Парк „Арена ОЗК“.", "date": "2019.04.08", "title": "Бургас: Топ състезатели от страната и чужбина ще се включат в супер турнир по плуване с внушителен награден фонд от 12 до 14 април в града"}
{"url": "http://www.focus-news.net/news/2019/04/08/2644112/dobrich-panorama-na-srednite-uchilishta-shte-se-provede-na-11-april.html", "text": "Панорама на средните училища ще се проведе в Добрич на 11 април, съобщиха от  пресцентъра на Община град Добрич.  Представянето на средните училища ще се състои на площад „Свобода“ от 11.00 ч. до 16.00 ч. на 11 април 2019 г. Учениците от VII-ми клас ще могат да се запознаят с условията и сроковете за кандидатстване, класиране и записване в VIII–ми клас за учебната 2019/2020 година в различните средни училища. В панорамата ще се представят 6 Професионални гимназии, 2 Профилирани, 5 средни училища и Спортно училище „Г. С. Раковски“.", "date": "2019.04.08", "title": "Добрич: Панорама на средните училища ще се проведе на 11 април"}
{"url": "http://www.focus-news.net/news/2019/04/08/2644114/burgas-grupa-goresht-pyasak-predstavya-lyubimi-ruski-pesni.html", "text": "Група „Горещ пясък“ кани бителите и гостите на Бургас от 18.00 часа в Експо център „Флора Бургас“ на концерт, посветен на хубавата руска музика. „Любими руски песни“ е темата на акустичната среща, която ще се проведе при вход свободен. Това съобщиха от пресцентъра на  Община Бургас . Инициативата „Акустично“ на група „Горещ пясък“ се провежда ежемесечно. В рамките на проекта до този момент бургаската група свири заедно с поп певеца Дичо, талантливата изпълнителка Гюлсюм Али, саксофониста  Бончо Гроздев, българския Елвис – Цецо Елвиса, китариста Мирослав Иванов и др. Амбициите на „Акустично“ са в следващите концерти от поредицата да срещне публиката на живо с още от най-популярните български изпълнители. „Акустично“ с Горещ пясък“, освен приятно и различно преживяване, е повод да се обменят идеи, знания, опит между хора, обединени от любовта си към музиката, както и да се постави начало на нови проекти. „Акустично“ се организира по инициатива на групата „Горещ пясък“ и Община Бургас.", "date": "2019.04.08", "title": "Бургас: Група „Горещ пясък“ представя „Любими руски песни“"}
{"url": "http://www.focus-news.net/news/2019/04/08/2644113/ministar-neno-dimov-shte-predstavi-promenite-v-zakona-za-biologichnoto-raznoobrazie-na-9-april.html", "text": "Министърът на околната среда и водите Нено Димов ще представи промените в Закона за биологичното разнообразие, които ще бъдат внесени на заседание на Министерския съвет. Това съобщиха от  пресцентъра на министерството.  Брифингът ще се проведе утре (9 април 2019 г.) от 11.00, зала 103 в сградата на МОСВ на бул. „Мария Луиза“ 22.", "date": "2019.04.08", "title": "Министър Нено Димов ще представи промените в Закона за биологичното разнообразие на 9 април"}
{"url": "http://www.focus-news.net/news/2019/04/08/2644117/mezhdunaroden-praznik-na-romite-se-provede-v-kavarna.html", "text": "Международен празник на ромите се проведе в Каварна, съобщиха от  пресцентъра на Общината. \r\n8 април е празник на ромската общност по цял свят. Международният празник на ромите е обявен през 1992 година по идея на ООН и Европейския съюз, подкрепена от Международната организация „Романо юнион“. Ромският празник в Каварна се проведе в квартал „Хаджи Димитър“. Специални гости на празника бяха: Нина Ставрева-кмет на Община Каварна, Дарина Колишева- секретар на Община Каварна, Ани Русчева- представител на голф игрище „Тракийски скали“ и Мартин Башев- областен председател на „Евро Рома“.  \r\n„Днес на 8 април цялата ромска общност по целия свят празнува своя празник. В Каварна са най-работливите и интелигентни роми в цялата държава.В Община Каварна българи и роми винаги сме живели в разбирателство и приятелство. Пожелавам на всички вас да бъдете здрави, все така работливи! Да са спорни делата ви! Прекрасен празник, братя роми!“, с тези думи кметът на Община Каварна Нина Ставрева поздрави всички празнуващи.  \r\nМартин Башев връчи грамота на госпожа Ставрева за принос в развитието на етническа толерантност , с която се присъжда званието „Почетна ромка“ Същото звание получи и госпожа Русчева.  \r\nВ празничната програма се включиха и децата от Детска градина „Детелина“, ученици от Начално училище“Братя Миладинови“ и оркестър „Росен Асенов“.", "date": "2019.04.08", "title": "Международен празник на ромите се проведе в Каварна"}
{"url": "http://www.focus-news.net/news/2019/04/08/2644116/inzh-krasimir-papukchiyski-nkzhi-rabotim-za-namalyavane-na-srokovete-za-izpalnenie-na-stroitelnite-raboti-po-tunelite-i-viaduktite.html", "text": "Работим за намаляване на сроковете за изпълнение на строителните работи по тунелите и виадуктите. Това каза пред журналисти генералният директор на Национална компания „Железопътна инфраструктура“ инж. Красимир Папукчийски, предаде репортер на  Агенция „Фокус“ . \r\n„В предния програмен период имахме рискове, но успяхме да се преборим. Така че ще направим всичко възможно, за да не достигаме до загуба на средства и сега“, заяви инж. Папукчийски. „Възнамеряваме да накараме изпълнителите да си намалят сроковете за изпълнение на строителните работи на дейностите, които са на критичен път. Това са основно големите съоръжения – т.е. тунелите и виадуктите, които стоят на критичния път. Нашето желание ще бъде в посока намаляване на времето на строителните процеси при тях“, обясни той. \r\nНа въпрос дали с оглед въвеждането на тол системата се очаква покачване на цените, които се събират от железопътните превозвачи, инж. Папукчийски посочи, че в последните осем години се върви към намаляване на таксите, които събира инфраструктурният управител по реализиране на влаковата работа. „От 2008 г. имаме неколкократно намаляване на таксите. Включително в момента имаме нова методика, която е синхронизирана с европейските, където също имаме намаляване на инфраструктурната такса. Т.е. не очакваме увеличаване на инфраструктурните такси“, обясни той. \r\nЦветилена СИМЕОНОВА", "date": "2019.04.08", "title": "Инж. Красимир Папукчийски, НКЖИ: Работим за намаляване на сроковете за изпълнение на строителните работи по тунелите и виадуктите"}
{"url": "http://www.focus-news.net/news/2019/04/08/2644118/blagoevgrad-profesionalna-gimnaziya-po-elektronika-i-energetika-bansko-stava-domakin-na-natsionalno-sastezanie-po-prilozhna-elektronika-v-perioda-11-13-april.html", "text": "Професионална гимназия по електроника и енергетика (ПГЕЕ) – Банско става домакин на Национално състезание. Това съобщиха от пресцентъра на  Община Банско . Националното състезание по приложна електроника ще се състои в периода 11-13 април. Събитието се организира за осма поредна година от Министерство на образованието и науката, с партньорството на Търговска верига Елимекс, но за първи път то ще се проведе в Банско, под патронажа на кмета на Банско Георги Икономов.Тази година в състезанието ще премерят сили участници от 12 професионални гимназии от различни градове в страната пред компетентно жури. \r\nПодготовката в ПГЕЕ Банско тече с пълна сила. Училището ще участва с два отбора, с ръководител инж. Димитър Денизов, представени от Сиян Питов и Любомира Пчелина – в първа възрастова група. Георги Балев и Мария Колчагова – втора възрастова група, които спечелиха безапелационно всички първи места на Регионалния кръг на състезанието през месец март в Пловдив, изпреварвайки гимназистите от Пловдив, Пазарджик, Петрич, Кърджали, Мадан, Хасково и Карлово. \r\nДомакините са подготвили атрактивна демонстрация на роботи и дронове, с цел ранно професионално ориентиране за децата от община Банско. Инж.Антон Анчев от град Бяла,  ще изнесе публична лекция на тема „Най-новите тенденции в  областта на роботиката и мехатрониката“, а преподавателят по физика Теодосий Теодосиев от Казанлък, наричан „златния“ учител на България, ще представи„Технология на моженето“.", "date": "2019.04.08", "title": "Благоевград: Професионална гимназия по електроника и енергетика – Банско става домакин на Национално състезание по приложна електроника в периода 11-13 април"}
{"url": "http://www.focus-news.net/news/2019/04/08/2644121/poslanikat-na-chehiya-n-pr-dushan-shtrauh-shte-poseti-dobrich-na-11-april.html", "text": "Извънредният и пълномощен посланик на Чешката република в България Н. Пр. Душан Щраух ще посети Добрич на 11 април. Това съобщиха от  пресцентъра на Община град Добрич.  Програмата на дипломата предвижда среща с областния управител и кмета на Добрич Йордан Йорданов. В 11.00 часа е предвиден брифинг с медиите.", "date": "2019.04.08", "title": "Посланикът на Чехия Н. Пр. Душан Щраух ще посети Добрич на 11 април"}
{"url": "http://www.focus-news.net/news/2019/04/08/2644120/sgp-privleche-kato-obvinyaem-pol-boevski-za-nezakonno-darzhane-na-narkotichni-veshtestva.html", "text": "Софийска градска прокуратура привлече като обвиняем Пол Боевски за държане и разпространение на наркотични вещества, съобщиха от пресцентъра на  прокуратурата . Пол Б. е обвинен за това, че на 4 април от 14.40 до 22.30 часа в София без надлежно разрешително, държал с цел разпространение високорискови наркотични вещества -  коноп (марихуана) с общо тегло 2,31 грама, амфетамин с общо тегло 17,41 грама и кокаин с общ тегло 27,01 грама, всичко с общо тегло 46, 73 грама. Кокаин е държан в паркиран лек автомобил, в жилище в ж.к. „Люлин“ са държани коноп, амфетамин и кокаин, а в жилище в „Младост“ 1- също коноп, амфетамин и кокаин. Извършените от Пол Б. деяния представляват престъпление от НК,  за което се предвижда наказание лишаване от свобода за срок от две до осем години и глоба от 5000 лева до 20 000 лева. На обвиняемия е определена мярка за неотклонение „задържане под стража“.", "date": "2019.04.08", "title": "СГП привлече като обвиняем Пол Боевски за незаконно държане на наркотични вещества"}
{"url": "http://www.focus-news.net/news/2019/04/08/2644119/kathimerini-advokatat-na-zapodozreniya-za-ubiystvoto-na-biznesmen-v-atina-balgarin-otkaza-da-go-zashtitava.html", "text": "Адвокатът на 31-годишния българин, обвинен за убийството във Вула през октомври миналата година на 47-годишния гръцко-австралийски бизнесмен Джон Макрис, отказа да го защитава, съобщава електронното издание на атинския ежедневник  Kathimerini . \r\n31-годишният заподозрян се видя с адвоката по-рано през деня, след като му бяха дадени няколко дни да подготви показанията си. Българинът обаче поиска допълнително време, след като адвокатът му Апостолис Лирас подаде оставка, без да изясни причините за решението си.  \r\nНа заподозрения е даден един допълнителен ден, за да си намери нов адвокат. Тереза Герова", "date": "2019.04.08", "title": "Kathimerini: Адвокатът на заподозрения за убийството на бизнесмен в Атина българин отказа да го защитава"}
{"url": "http://www.focus-news.net/news/2019/04/08/2644122/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването  „Петрич – древен и вековечен“  по  Радио „Фокус“ – Пирин  ще Ви представим всичко актуално от случващото се в Петрич. Пътната инфраструктура и водопроводната мрежа трябва задължително да бъдат добре поддържани, за да се развива всяка една община. Те са и неразривно свързани. За състоянието на водопроводната мрежа на територията на община Петрич разговаряме с управителя на ВиК дружеството Ивайло Христов.  \r\nВ Петрич утре ще се проведе заключителна пресконференция по проекта за подобряване на енергийната ефективност на местното РПУ. Събитието ще се състои от 12.00 часа. Подробности научаваме от колегата Денис Никифоров.  \r\nМестната комисия за борба с противообществените прояви на малолетни и непълнолетни в Петрич функционира от 19 години. С какви случаи се сблъсква напоследък Комисията в Петрич ще ни каже секретарят й – Ваня Грозданова. Очакваме и Вас на телефоните в студиото 0885 303 373 и 073/ 88-55-81, или на e-mail: pirin@focus-news.net, за да коментирате всичко, което Ви интересува, по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете и да обикнете древната и вечна община Петрич! \r\nПредаването „Петрич – древен и вековечен“ се излъчва на честотите на Радио „Фокус“ – Пирин от 15.00 до 16.00 часа всеки понеделник, с водещ Натали Стефанова.", "date": "2019.04.08", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/04/08/2644100/tass-armiyata-na-marshal-haftar-se-izteglya-ot-rayona-na-mezhdunarodnoto-letishte-v-tripoli.html", "text": "Армията на маршал Халиф Хафтар се изтегля от района на международното летище в Триполи, съобщава  TACC , като се позовава на информация от телевизионния канал Sky News Arabia. \r\nОтбелязва се, че контролът над стратегическия обект е в ръцете на силите, лоялни на признатото от международната общност правителство на Фаиз Сарадж.  \r\nПодразделенията, командвани от Хафтар, превзеха летището на 6 април и установиха над него пълен контрол. Агенцията припомня, че аерогарата в либийската столица не функционира от 2014 г. насам.  Тереза Герова", "date": "2019.04.08", "title": "ТАСС: Армията на маршал Хафтар се изтегля от района на международното летище в Триполи"}
{"url": "http://www.focus-news.net/news/2019/04/08/2644123/oz-podp-inzh-radoslav-georgiev-sdruzhenie-artileriya-gen-vladimir-vazov-poddarzhame-rodolyubiviya-balgarski-duh-i-se-stremim-da-go-predadem-i-na-mladoto-pokolenie.html", "text": "Поддържаме родолюбивия български дух и се стремим да го предадем и на младото поколение. Това заяви о.з. подп. инж. Радослав Георгиев, председател на сдружение \"Артилерия-ген.Владимир Вазов\", предаде репортер на  Радио \"Фокус\" . О.з. подп. инж.Радослав Георгиев представи инициативите на сдружението. \"Проведохме конкурса за есе на тема \"Аз обичам България\". Внасяме предложение до президента с копие до министър-председателя по отношение на демографската криза - създаване на благоприятни условия за привличане на българи от Молдова, Украйна, Румъния да живеят в страната.  Организираме третия пролетен фестивал на ученическото танцово изкуство и седмия конкурс за народна песен \"Ученическо славейче\", посветен на Гена Димитрова. Посяваме семе на родолюбието, като ще изложим рисунките на децата от Бесарабия, участвали в конкурса \"Аз обичам България\" и стимулираме и учениците от началните училища от Плевенска област да работят по темата. Организираме съвместна изложба на 20 май във Военен клуб - Плевен с рисунки на деца от Бесарабия и Плевенска област. За да останат младите българи в страната учредяваме клубове в училищата \"Аз оставам в България\" - има вече 5 в гимназии в областта. Клубовете се състоят от ученици с настойник преподавател и организират събития. Сред тях предстоят среща с доц. Георги Бърдаров от Геолого-географски факултет на СУ и беседи с ученици на теми \"Превенция на физическото здраве\" и \"Превенция на психическото здраве\" с лектори студенти и докторанти от Медицински университет Плевен. На 10 април от 09.45 часа във Военен клуб Плевен започва третия пролетен фестивал на ученическото танцово изкуство с участието на 15 танцови фолклорни състава от града и областта. Събитието няма конкурсен характер. На 25 април от 09.45 отново във Военния клуб започва седмия конкурс за народна песен \"Плевенско славейче\", посветен на оперната певица Гена Димитрова. Записването за участие тече до 19 април и победителят ще се изяви на конкурса за оперни певци \"Гена Димитрова\". Провеждаме конкурса за народна песен, посветен на голямата оперна прима, защото се знае, че талантът й е открит, когато е изпълнявала български фолклор като ученичка в родното й село Беглеж.\", разказа още о.з. подп. инж. Радослав Георгиев.", "date": "2019.04.08", "title": "О.з. подп. инж. Радослав Георгиев, сдружение \"Артилерия-ген. Владимир Вазов\": Поддържаме родолюбивия български дух и се стремим да го предадем и на младото поколение"}
{"url": "http://www.focus-news.net/news/2019/04/08/2644125/maya-manolova-prizova-kolegite-si-ombudsmani-v-bryuksel-ubedete-evrodeputatite-si-da-glasuvat-sreshtu-dvoynite-standarti-pri-hranite.html", "text": "Механизмите за участие на гражданите при вземане на решения и на национално равнище, и на равнище ЕС не работят ефективно. Каналите за комуникация между гражданите и институциите са обрасли в тежка бюрокрация и единственият начин гласът на хората да бъде чут, е като оказват натиск, предприемат драстични мерки и получат подкрепа от институции като омбудсмана. Това заяви националният обществен защитник Мая Манолова в Брюксел, по време на годишната конференция на Европейската мрежа на омбудсманите, съобщиха от  пресофиса на омбудсмана.  Манолова предупреди, че ако институциите продължат да пренебрегват гласа на гражданите, броят на евроскептиците ще нараства, а това не трябва да се допуска.   \r\nТя се обърна към колегите си омбудсмани от ЕС с послание да подкрепят забраната с двойните стандарти при храните в ЕС, която ще бъде гласувана на 16 април в Европейския парламент.  \r\n„Начинът това да стане е като обърнем специално внимание на евродепутатите от своите държави за важността на решението, което предстои да вземат и което категорично трябва да бъде в интерес на всички европейски граждани“, заяви Манолова на форума.  \r\nТя подчерта, че битката не е между Западна и Източна Европа, независимо че темата за по-лошото качество на храните от един и същи бранд бе повдигната от Вишеградската четворка, а в България от институцията на Омбудсмана.  \r\n„Това е битка на всички европейски граждани срещу обидната практика на икономически силните мултинационални компании да третират хората различно, като им продават по-лошо качество храни“, заяви Манолова.  \r\nПо думите й, темата е показателна колко дълго време и усилия са необходими на администрацията в Брюксел да чуе гласа на гражданите и доказва, че механизмите за тяхното участие при вземане на решения са неефективни.  \r\n„Проведохме редица проучвания, изградихме национална коалиция, изпратихме редица писма и декларации до европейския омбудсман, европейски комисари и председателя на Комисията Жан-Клод Юнкер с искане за законодателни промени. Отправихме петиция до Европейския парламент, която защитих в Комисията по петициите в началото на тази година и която бе единодушно подкрепена. Организирах форум на високо равнище в рамките на българското председателство на Съвета на ЕС, на който еврокомисарят по потребителите Вера Юрова представи „Новия търговски механизъм за потребителите“, който забранява двойните стандарти при храните в ЕС. И след всички тези усилия какво мислите, че се е случило. Към днешна дата проблемът все още не е решен”, отбеляза Мая Манолова. И допълни, че все пак има светлина в тунела, тъй като преговарящите от ЕС миналата седмица постигнаха споразумение по този въпрос - практиката на предлагане на храни с двойно качество ще се смята за заблуждаваща търговска практика.  \r\n„Сега остава и евродепутатите ни да гласуват срещу измамите с храни“, подчерта Манолова.   \r\n„Същият проблем, с формално действащите канали за комуникация между гражданите и институциите се наблюдава и на национално ниво“, акцентира омбудсманът и даде пример с битката на майки на деца с увреждания у нас, на които им бяха необходими седем години активни действия, седем национални протеста и половин година, в която живяха в палатки пред парламента с децата си, за да привлекат вниманието на институциите.  \r\n„Заедно с тях Омбудсманът изработи Закона за личната помощ и Закона за хората с увреждания, това ни отне шест месеца - да ги изработим и да се преборим да бъдат приети от парламента“, завърши Мая Манолова.", "date": "2019.04.08", "title": "Мая Манолова призова колегите си омбудсмани в Брюксел: Убедете евродепутатите си да гласуват срещу двойните стандарти при храните"}
{"url": "http://www.focus-news.net/news/2019/04/08/2644124/koalitsiya-patrioti-za-valeri-simeonov-nfsb-i-sredna-evropeyska-klasa-shte-vnese-dokumentite-si-za-uchastie-v-izborite-za-evropeyski-parlament-v-tsik.html", "text": "Коалиция „Патриоти за Валери Симеонов“ (НФСБ и Средна Европейска класа) ще внесе документите си за участие в изборите за Европейски парламент в ЦИК в 16.00 часа. Това съобщиха от  пресцентъра на НФСБ.", "date": "2019.04.08", "title": "Коалиция „Патриоти за Валери Симеонов“ (НФСБ и Средна Европейска класа) ще внесе документите си за участие в изборите за Европейски парламент в ЦИК"}
{"url": "http://www.focus-news.net/news/2019/04/08/2644126/reuters-balgariya-konfiskuva-1500-kilograma-kanabis-na-srabskata-granitsa.html", "text": "Българската гранична полиция конфискува близо 1500 килограма канабис, скрит в камион, предава  Reuters , като уточнява, че дрогата е открита на контролно-пропускателен пункт със сръбската граница. \r\nДлъжностни лица разкриха, че канабисът е бил намерен при извършването на рутинна проверка на ГКПП „Калотина“ малко след полунощ в понеделник.  \r\nВластите издирват сръбския шофьор, който е успял да избяга в гората близо до град Сливница. \r\n„Неговата самоличност бе установена и скоро ще бъде издадена европейска заповед за залавянето му\", заяви директорът на Агенция „Митници“ Георги Костов. Съгласно думите му пратката – една от най-големите, конфискувани досега, е била предназначена за Турция. \r\nШофьорът е сменил регистрационни номера и документи със съучастник на волана на друг празен камион в опит да подведе митническите служители. Съучастникът, собственик на превозните средства, е задържан. \r\nБългария отдавна служи като ключов път за контрабандисти, движещи стоки между Азия и Западна Европа, припомня агенцията. Тереза Герова", "date": "2019.04.08", "title": "Reuters: България конфискува 1500 килограма канабис на сръбската граница"}
{"url": "http://www.focus-news.net/news/2019/04/08/2644127/burgas-obuchavat-se-dobrovoltsi-kak-da-se-predpazvat-ot-trafik-na-hora-v-internet.html", "text": "Безопасното използване на интернет в контекста на риска от попадане в трафик на хора ще бъде основен акцент на тазгодишната Академия за доброволци, съобщиха от  пресцентъра на Община Бургас.  Тя се организира от Националната комисия за борба с трафика на хора (НКБТХ), съвместно с фондация \"Ханс Зайдел\" и Местната комисия за борба с трафика на хора (МКБТХ), Бургас. В Антитрафик академията ще вземат участие 59 деца-доброволци от местните комисии в градовете Бургас, Благоевград, Варна, Велико Търново, Монтана, Пазарджик, Плевен, Пловдив, Сливен и Русе. \r\nСъбитието ще бъде открито от д-р Лорис Мануелян, зам.-кмет и председател на МКБТХ - Бургас, и Камелия Димитрова - секретар на Националната комисия за борба с трафика на хора (НКБТХ). \r\nАкадемията ще се проведе в периода 10-12 април в хотелски комплекс \"Атлантис\" - Бургас. Официалното откриване ще бъде достъпно за представители на медиите и ще се състои от 16.30 ч. до 17.00 ч., на 10-ти април. С оглед капацитета на залата, ще могат да бъдат допуснати журналистите, които предварително са заявили своето желание за присъствие. Това може да бъде направено до 17.00 ч. на 09.04.2019 г., по електронна поща на office@antitraffic.government.bg или на тел.: 02/807 80 50. \r\nАкадемията за доброволци предоставя възможност на младите хора, подпомагащи основно дейностите по превенция на местните комисии, да придобият познания за доброволчеството, трафика на хора и различните му форми, като развият уменията си за работа в екип и обучение на връстници. \r\nТази година обучителите от Център за безопасен интернет ще поставят акцент върху интерактивни методи на обучение за развиване на умения за превенция и реакция при онлайн опасности. Целта е доброволците самостоятелно да умеят да разпознават рисковете в интернет, да овладеят стратегии за справяне с тях, да познават съществуващите възможности за помощ и докладване, както и да предадат знанията си на други млади хора. \r\nМожете да научите повече за проблемите, свързани с явлението \"трафик на хора\" на интернет страниците на НКБТХ: www.antitraffic.government.bg и www.antitraffic.bg.", "date": "2019.04.08", "title": "Бургас: Обучават се доброволци как да се предпазват от трафик на хора в интернет"}
{"url": "http://www.focus-news.net/news/2019/04/08/2644106/poveche-ot-chas-prodalzhava-zasedanieto-na-ksns-posveteno-na-borbata-s-koruptsiyata-po-visokite-etazhi-na-vlastta.html", "text": "Повече от час продължава заседанието на КСНС, посветено на борбата с корупцията по високите етажи на властта, предаде репортер на  Агенция „Фокус“ . Заседанието бе свикано от президента Румен Радев на 5 април 2019 г. За него пристигнаха премиерът Бойко Борисов, главният прокурор Сотир Цацаров, председателят на ПГ на ГЕРБ д-р Даниела Дариткова, лидерът на БСП Корнелия Нинова, лидерът на \"Атака\" и председател на ПГ на \"Обединени патриоти\" Волен Сидеров, председателят на ДПС Мустафа Карадайъ, лидерът на \"Воля\" Веселин Марешки и други. Съгласно закона, Консултативният съвет за национална сигурност е съвещателен орган по въпросите на националната сигурност. Заседанията се провеждат при кворум най-малко две трети от състава на Консултативния съвет за национална сигурност и са закрити. \r\nДеница КИТАНОВА", "date": "2019.04.08", "title": "Повече от час продължава заседанието на КСНС, посветено на борбата с корупцията по високите етажи на властта"}
{"url": "http://www.focus-news.net/news/2019/04/08/2644130/ia-glavna-inspektsiya-po-truda-38-mln-leva-sa-zabavenite-vaznagrazhdeniya.html", "text": "Сумата на установените от контролните органи на Инспекцията по труда забавени възнаграждения през първите три месеца на 2019 г. е почти наполовина по-малка в сравнение със същия период на 2018 г. За януари – март т.г. са установени 3.8 млн. лв. забавени възнаграждения, а изплатените след намесата на Инспекцията, включително и за стари периоди, са 2.9 млн. лв. Това съобщиха от   ИА „Главна инспекция по труда“ . Година по-рано забавените възнаграждения са били 8.2 млн. лв. Респективно намалява и средният брой на ощетените работници, който през т.г. е 2208 души, а през м.г. е бил 4191 души. Практиката показва, че при забавени възнаграждения винаги има работещи, които подават сигнал в ИА ГИТ, поради което може да се смята, че от контрол са обхванати почти всички работодатели, бавещи заплати. \r\nОт 31 март 2018 г. Инспекцията по труда получи правомощие да инициира обявяване в несъстоятелност или откриването на производства по несъстоятелност на работодатели, които бавят възнаграждения на поне 1/3 от работниците си за повече от два месеца. За една година контролните органи на Агенцията са подали на това основание 55 броя искови молби, като 11 броя от тях са подадени през 2019 г. Решени на първа инстанция са 36 от образуваните съдебни производства, от които три решения са обжалвани и все още се разглеждат от по-горната инстанция. \r\nОбщо 23 дружества са обявени в несъстоятелност, а за 8 дружества е открито производство по несъстоятелност според решенията на първа инстанция. Три молби са отхвърлени, защото работодателите са изплатили изцяло забавените възнаграждения. Една е оттеглена от ИА ГИТ след представени доказателства за изплатени възнаграждения и една е спряна поради подадена искова молба от друг кредитор. Съдебните решения създават възможност потърпевшите лица да потърсят обезщетения от Фонда за гарантираните вземания на работниците и служителите при несъстоятелност на работодателя. \r\nМярката имаше дисциплинираща роля за работодателите. В периода от гласуването на законодателните промени в края на 2017 г. до влизането им в сила на 31 март 2018 г. над 70 предприятия, за които в рамките на контрола беше установено, че попадат в хипотезата за иницииране на откриване на производство по несъстоятелност, изплатиха в пълен размер възнагражденията на своите работници и служители, за да не бъде подадена искова молба от Инспекцията.", "date": "2019.04.08", "title": "ИА „Главна инспекция по труда“: 3,8 млн. лева са забавените възнаграждения"}
{"url": "http://www.focus-news.net/news/2019/04/08/2644128/plovdiv-obshtinski-savetnitsi-poiskaha-ostavkata-na-tseliya-upravitelen-savet-na-fondatsiya-plovdiv-2019-zaradi-lipsa-na-prozrachnost-pri-harcheneto-na-sredstva.html", "text": "На извънредна сесия на Общинския съвет бе поискана оставката на целия управителен съвет (УС) на Общинска фондация „Пловдив 2019”, предаде репортер на  Радио „Фокус”-Пловдив . Първоначално в дневния ред на сесията бе предвиден отчет на фондацията за изминалите две години и за първите два месеца на 2019-та година, както и за финансирането на всички проекти за същия период. Извънредното заседание бе инициирано от 21 общински съветници от опозицията. Очакваше се също така на сесията да бъде представена справка за всички договори за същия период, както и информация за отпуснатите и изплатени от фондацията суми. Съветниците трябваше да обсъдят и предложението за отстраняване от длъжност на артистичния директор на Фондация „Пловдив – 2019“ Светлана Куюмджиева, заради одобрения от нея „гей проект“ на фондация „Глас“. \r\nВ залата дойде само изпълнителният директор на хондацията Кирил Вълчев, който даде кратки задоволителни обяснения, без цифри, за ефекта от събитията, които организират. Той посочи, че сумите в бюджета били прогнозни. По думите му програмата за събитията от инициативата „Пловдив – Европейска столица на културата 2019” е разпространена, хората знаят какво ще се случва, събитията  били започнати още преди две години. Като добър пример Вълчев посочи фестивала Hills of Rock. \r\nСъветниците не се задоволиха от този отговор и започнаха да задават конкретни въпроси за отказани проекти, като например проекта „Алманах на пловдивските училища”. \r\nДумата взе председателят на УС на Фондация „Пловдив 2019” – кметът Иван Тотев, който призова политическите лица, каквито са съветниците, да не вземат отношение по културното съдържание на проектите. Според него „този цирк се разигравал всяка година преди избори” и той не искал повече да го гледа и да участва в него. \r\nОбщинските съветници се опитаха да вкарат дебата в основния му акцент – харченето на парите от фондацията, като изтъкнаха, че са дали достатъчен реверанс на доверие към фондацията досега. Те подчертаха, че в изказванията на управляващите фондацията няма нито една конкретна цифра, че въпросите, които се задават са за средствата. \r\nОбщинският съветник Божидар Здравков дори си пожела до двамата от общинската фондация да стоят по двама счетоводители, които да дават отчет за всяка похарчена сума. \r\nИван Тотев бе обвинен в обида към съветниците и към дейността им, като я нарича „цирк” и бе накаран да се извини публично на всички тях. Той се извини на съветниците, но добави, че въпреки всичко е много раздразнен от това, което се случва с неговия град. \r\nПо-късно съветничката Дани Каназирева поиска оставката и на Иван Тотев от поста председател на Управителния съвет на фондация „Пловдив 2019“. Според нея директорите на фондацията не са взимали решенията сами, когато са отпускали финансиране за този или онзи проект. „Основният виновник за непрозрачното харчене на парите, за политическото подчиняване на цялата фондация и за забавянето на основните инфраструктурни проекти е на председателя на Управителния съвет на „Пловдив 2019“, каза Каназирева и изреди мотивите за своето предложение – серията промени в състава на фондацията и отстраняването на всички свободомислещи и независими от общината експерти и липсата на прозрачност за харченето на парите и отказът за внасяне на отчети. Според нея досега нито един проект не е готов – нито площадът, нито художествената галерия. \r\nОбщинският съветник Слави Георгиев пък се нахвърли срещу слогана на фондацията и на „Пловдив – Европейска столица на културата 2019” – „Заедно”, като изтъкна, че тази дума в Пловдив е мъртва, лишена от смисъл, а днешната сесия е обида за всички. След това също поиска оставката на целия Управителен съвет на фондацията, начело с председателя. \r\nТака се стигна до гласуване. Пловдивският общински съвет отхвърли искането за  оставка на артистичния директор на „Пловдив 2019“ Светлана Куюмджиева. По време на дебатите стана ясно, че съветниците нямат правомощия да освобождават арт директора на фондацията. Те могат само да препоръчат на УС нейното освобождаване, но и това предложение не получи подкрепа. \r\nМнозинството отхвърли и искането за оставка на кмета Иван Тотев като председател на УС на „Пловдив 2019“. В негова подкрепа гласуваха 24-ма съветници, за освобождаването му бяха 17, а четирима се въздържаха. \r\n„Няма да позволя да се хвърля кал в залата на Пловдивския Общински съвет срещу проекта „Европейска столица на културата 2019“. Налице е фундаментално неразбиране за  тази мащабна  инициатива и съм силно раздразнен,  че качеството на дебата се принизява на такова ниско ниво”, каза Иван Тотев по повод днешната сесия. \r\nЦветана ТОНЧЕВА", "date": "2019.04.08", "title": "Пловдив: Общински съветници поискаха оставката на целия управителен съвет на Фондация „Пловдив 2019” заради липса на прозрачност при харченето на средства"}
{"url": "http://www.focus-news.net/news/2019/04/08/2644129/prezidentat-rumen-radev-shte-bade-na-poseshteniya-v-livanskata-republika-i-v-darzhavata-katar.html", "text": "От 9 до 12 април президентът Румен Радев ще бъде на официални посещения в Ливанската Република и в Държавата Катар. Това съобщиха от  прессекретариата на държавния глава.   \r\nНа 9 и 10 април българският държавен глава ще бъде в Бейрут по покана на своя ливански колега Мишел Аун. Възможностите за увеличаване на стокообмена между България и Ливан, задълбочаване на сътрудничеството между двете страни в областта на инфраструктурата, енергетиката, земеделието, образованието, туризма, както и справянето с миграционния натиск ще бъдат сред темите на разговорите по време на визитата.  \r\nНа 9 април Румен Радев и съпругата му Десислава Радева ще бъдат посрещнати с официална церемония в президентския дворец. Президентите Радев и Аун ще проведат среща „на четири очи“, след което ще се състоят пленарни разговори между водените от тях делегации. Двамата президенти ще дадат съвместна пресконференция.  \r\nВ Бейрут държавният глава Румен Радев ще открие Ливанско-български бизнес форум. Президентът ще се срещне и с българи, които живеят в Ливан, и с ливански граждани, които са учили у нас. Предвидени са срещи с министър-председателя на Ливанската република Саад Харири и с председателя на Ливанския парламент Набих Берри.  \r\nНа 10 април, в Бейрут, държавният глава ще поднесе венец пред Мемориала на мъчениците, където ливанската общественост почита своите герои от борбите за независимост.  \r\nПо покана на Н.В. емира на Държавата Катар Шейх Тамим бин Хамад Ал-Тани от 10 до 12 април българският президент Румен Радев ще бъде на официално посещение в Държавата Катар. Сред темите на разговорите в Доха ще са съвместни проекти във високотехнологични сектори, задълбочаване на партньорството между България и Катар в сферата на енергетиката, иновациите, инфраструктурата, земеделието, увеличаване на инвестициите в български индустриални зони.  \r\nНа 11 април президентът Румен Радев ще бъде посрещнат в Доха с официална церемония от емира Шейх Тамим бин Хамад Ал-Тани. Предвидени са среща „на четири очи“, както разговори между двете официални делегации.  \r\nПрезидентът Радев ще открие Катарско-български бизнес форум и ще се срещне с представители на българската общност в Катар.  \r\nДържавният глава ще разговаря с министър-председателя и министър на вътрешните работи на Държавата Катар шейх Абдулла бин Насер бин Халифа Ал Тани. В рамките на посещението президентът Радев ще се запознае с дейността на фондация „Катар“ за образование, наука и обществено развитие. В Доха държавният глава ще посети и централата на организацията Форум на страните-износителки на газ.  \r\nВодената от президента делегация в Ливанската република и в Държавата Катар включва представители на изпълнителната власт, на висши учебни заведения, както и представители на десетки български фирми от отбранителната индустрия, иновациите, строителството,  биотехнологиите, земеделието и производството на храни.", "date": "2019.04.08", "title": "Президентът Румен Радев ще бъде на посещения в Ливанската република и в Държавата Катар"}
{"url": "http://www.focus-news.net/news/2019/04/08/2644115/sgp-obrazuva-dosadebno-proizvodstvo-za-povreda-na-samoleta-na-koyto-zaginaha-chetirima-balgari-v-severna-makedoniya-na-2-april.html", "text": "Софийска градска прокуратура образува досъдебно производство във връзка със самолетната катастрофа от 2 април в Република Северна Македония, при която загинаха четирима български граждани. Това съобщиха от пресцентъра на  прокуратурата . Досъдебното производство се образува за това, че на територията на Северна Македония неизвестен е повредил или допуснал да се повреди малък самолет тип „Чесна“ с немска регистрация и при катастрофа на борда на самолета е настъпила смъртта на повече от едно лица - загинали са четирима български граждани, членове на едно семейство. В хода на разследването ще бъдат разпитани служители на дирекция „Консулски отношения“ в МВнР, запознати със случая, представители на ръководството на въздушното движение на Северна Македония,  ще се изяснят данните за силна турбуленция и за загубен контрол от пилота над въздухоплавателното средство. СГП ще изиска информация относно назначените до момента експертизи в Северна Македония, в т.ч и за резултатите от същите, и след съгласуване с наблюдаващия прокурор ще се назначи извършването на допълнителни такива с цел установяване наличието на повреда на самолета. Разследването ще бъде възложено на следовател от НСлС заради фактическата и правната му сложност.", "date": "2019.04.08", "title": "СГП образува досъдебно производство за повреда на самолета, на който загинаха четирима българи в Северна Македония на 2 април"}
{"url": "http://www.focus-news.net/news/2019/04/08/2644132/stara-zagora-rayonna-prokuratura-kazanlak-privleche-kato-obvinyaemi-dvama-mazhe-za-vaorazhen-grabezh-na-parichna-suma-ot-benzinostantsiya.html", "text": "Под ръководството на Районна прокуратура-Казанлък се извършва разследване по досъдебно производство за извършен на 24 декември 2018 г. въоръжен грабеж на пари от бензиностанция в гр.Казанлък. Това съобщиха от  пресцентъра на Апелативна прокуратура-Пловдив.  Като обвиняеми за въоръжен грабеж на парична сума са привлечени Д.Д., на 34 г., и С.Т.,на 20 г. \r\nДо момента от разследването е установено, че обвиняемият Д.Д. преди работил в бензиностанция в гр. Казанлък. Той и обвиняемият С.Т., както и трето лице, спрямо когото понастоящем не е повдигнато обвинение, взели решение да извършат грабеж от бензиностанцията, в която се очаквало да има оборот за периода 21-23 декември 2018 г. Като бивш работник в търговския обект, Д.Д. дал подробни указания на съучастниците си.  На 24 декември 2018 г. обвиняемият Д.Д. със своя автомобил превозил до гр.Казанлък другите двама съучастници и им показал бензиностанцията. Оставил  ги в близка улица, за да извършат грабежа. Двамата извършители, с маски на главите си, проникнали в търговския обект, поставили белезници на служителя, който бил там, и отнели оборота в размер на 28 977 лв. Те заплашвали служителя на бензиностанцията с носените от тях два газови пистолета и му ударили шамар. Докато извършвали грабежа, обвиняемият Д.Д. ги чакал в автомобила си, близо до бензиностанцията. Според предварителната уговорка, Д.Д. е трябвало да шофирал автомобила, с който се придвижвали и да им служи за „отцепка“. Тримата разпределили помежду си отнетата парична сума. \r\nНа 3 април 2019 г. спрямо Д.Д. е повдигнато обвинение за престъпление по чл.198 ал.1 вр. с чл.20 ал.3 и ал.4 от Наказателния кодекс, като е прието, че той е съучастник /като подбудител и помагач/ на двамата извършители.  \r\nНа 5 април 2019 г. спрямо С.Т. е повдигнато обвинение за престъпление по чл.198 ал.1 вр. с чл.20 ал.2 от Наказателния кодекс, като е прието, че е участвал в самото извършване на грабежа. \r\nИ двамата обвиняеми са неосъждани и криминално непроявени. Взета им е мярка за неотклонение „Парична гаранция“. Под ръководството на Районна прокуратура-Казанлък са били извършени множество действия по разследването. Третият извършител на престъплението се издирва.", "date": "2019.04.08", "title": "Стара Загора: Районна прокуратура-Казанлък привлече като обвиняеми двама мъже за въоръжен грабеж на парична сума от бензиностанция"}
{"url": "http://www.focus-news.net/news/2019/04/08/2644133/sliven-obshtinata-i-krepostta-tuida-vzeha-parvite-mesta-v-svoite-kategorii-na-bulgarian-travel-awards.html", "text": "Община Сливен и крепостта Туида взеха първите места в своите категории на Bulgarian Travel Awards. Това съобщиха от пресцентъра на  Общината . Първо място в категория \"Туристическа атракция на публиката\" спечели Крепост Туида, където изпреварихме Велико Търново и Враца\", информира заместник-кметът Стоян Марков. Първото място в категория \"Туристическа община на годината\" от генералното класиране зае Община Сливен. Трето място от генералното класиране - \"Атракция на годината\" спечели Крепост Туида! Церемонията по награждаването се състоя на 5 април в столицата. \"На гала церемонията имахме подкрепа на местния туристически бизнес в Сливен, и членове на Консултативния съвет по туризъм Дора Енева и Елисавета Начева\",", "date": "2019.04.08", "title": "Сливен: Общината и крепостта Туида взеха първите места в своите категории на Bulgarian Travel Awards"}
{"url": "http://www.focus-news.net/news/2019/04/08/2644134/blagoevgrad-obshtinata-organizira-kampaniya-za-sabirane-i-izvozvane-na-opasni-i-bitovi-otpadatsi-negodni-baterii-i-akumulatori.html", "text": "За поредна година Община Благоевград организира кампания за събиране на опасни отпадъци от домакинствата, както и негодни за употреба батерии и акумулатори. Акцията ще бъде в рамките на два дни 16 и 17 април (вторник и сряда). Това съобщиха от  пресцентъра на Община Благоевград.  Инициативата е на Община Благоевград, в партньорство с „Бал Бок Инженеринг“ АД и „Скрино“ ЕООД. Организирани мобилни пунктове за приемане и извозване на отпадъците. Безплатно ще се приемат живачни термометри, ампули и живак, лакове и бояджийски материали, домакински препарати и химикали, мастила и замърсени опаковки, негодни препарати за растителна защита, лекарства с изтекъл срок на годност. Гражданите ще могат да предават безвъзмездно своите стари печки, хладилници, телевизори, дребни домакински уреди, цифрови фотоапарати, мобилни и безжични телефони и друга електрическа и електронна техника. \r\nМобилните пунктове ще бъде разположени на паркинга на ул. „Скаптопара“ № 1 от 10:00 до 12:30 часа на 16 април. От 13.00 до 16.00 часа, на същата дата ще се приемат отпадъци в кв. „Грамада“, паркинга пред магазин „Аско Деница“. На 17 април от 10.00 часа до 12.30 часа - паркинга на ул. „Свобода“ и „Симеон Радев“. В 13.00 часа до 16.00 часа мобилния пункт ще се намира в ж.к. „Струмско“, уширението на улица „Битоля“ срещу магазин „Звезден рай“. \r\nЦелта е чрез реализиране на кампанията жителите на община Благоевград да бъдат улеснени, а околната среда да бъде защитена от вредното влияние на горепосочените отпадъци. \r\nНа 13 и 14 април продължава и инициативата „Чист и зелен Благоевград! От нас зависи!“. Помощни материали за почистване, осигурени от Община Благоевград,Еко партнърс, Mr. Bricolageи Метро, ще бъдат раздавани на опредени места. Раздавателните пунктове са при Спортен комплекс „Пирин“ за жителите на кварталите „Еленово“ и „Ален мак“, в кв. „Струмско“ срещу магазин „Стоми“, в кв. „Грамада“ пред бившето „Аско Деница“. Шатрата за кв. „Освобождение“ и кв. „Запад“ ще бъде разположена в двора на бившия Механотехникум. На площад „Македония“ също ще има разположена шатра за раздаване на материали. Материалите ще бъдат раздавани от младежи към Детски парламент – Благоевград.", "date": "2019.04.08", "title": "Благоевград: Общината организира кампания за събиране и извозване на опасни и битови отпадъци, негодни батерии и акумулатори"}
{"url": "http://www.focus-news.net/news/2019/04/08/2644135/sofiya-pozhar-e-izbuhnal-v-blizost-do-okolovrastniya-pat.html", "text": "Пожар е избухнал в близост до Околовръстния път, причината е горящи отпадъци в близост до хлебозавод. Това съобщиха за  Агенция „Фокус“  от пресцентъра на  МВР . Сигналът за инцидента е получен в 14.15 часа. На място е бил изпратен един екип на пожарната. \r\nИрина ИВАНОВА", "date": "2019.04.08", "title": "София: Пожар е избухнал в близост до Околовръстния път"}
{"url": "http://www.focus-news.net/news/2019/04/08/2644137/rumen-petkov-stana-chlen-na-mezhdunarodniya-komitet-za-chestvane-na-75-godishninata-ot-pobedata-vav-velikata-otechestvena-voyna-i-vze-uchastie-v-zasedanieto-na-komiteta.html", "text": "Председателят на ПП АБВ Румен Петков стана член на Международния комитет за честване на 75-годишнината от победата във Великата отечествена война и взе участие в заседанието на комитета. Това съобщиха от пресцентъра на  партията . По време на заседанието той разговаря с Александър Чубарян, ръководител на Институт „Освобождението на Европа от нацизма“ към Руската академия на науките, Йорг Морре – директор на германо-руския музей „Берлин-Карлсхорст“. Карлсхорст е освободена територия от Съветския съюз и крах на групата армии – „Център“. Морре отправи покана към Петков да посети музея. В рамките на събитието Румен Петков разговаря и  със Свен Холцмарк от Норвежкия институт по отбранителни изследвания.  \r\nПетков се срещна и с дългогодишния директор на МГИМО Анатолий Торкунов. Като подарък от Петков той получи патриотичния календар, изработен по идея на АБВ-Младежи и писалка, посветена 140 години от установяването на дипломатически отношения между България и Русия. Торкунов през последните 15 години е несменяема водеща фигура във външната политика на Русия и член на всички президентски комитети по външна политика. През септември той ще гостува у нас по покана на Румен Петков.  \r\nВ Комисията участват представители на прибалтийските държави, Франция, Германия, Украйна, Италия. Италианският представител е зам.-председател на Атлантическия клуб на Италия – проф. Джулио де Робертис.", "date": "2019.04.08", "title": "Румен Петков стана член на Международния комитет за честване на 75-годишнината от победата във Великата отечествена война и взе участие в заседанието на комитета"}
{"url": "http://www.focus-news.net/news/2019/04/08/2644136/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването  „Садово в сърцето на Тракия“  на  Радио „Фокус“-Пловдив  ще говорим с директора на Селскостопанската гимназия в Садово Димитър Йорданов за това какво предстои там, в какви състезания участват възпитаниците на гимназията и какви са постиженията им. Ще разберем още какво се предвижда да се направи по инфраструктурата на гимназията.  \r\nЩе ви срещнем и с кмета на село Чешнегирово Христо Атанасов, за да разберем продължават ли ремонти на улици там и какво е направено в това отношение миналата година. \r\nВодещ на предаването е Цветана Тончева.", "date": "2019.04.08", "title": "Акценти в предаването „Садово в сърцето на Тракия” по Радио „Фокус”-Пловдив"}
{"url": "http://www.focus-news.net/news/2019/04/08/2644138/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”, пътните настилки са мокри. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.04.08", "title": "Кюстендил: Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/04/08/2644141/pazardzhik-prodalzhavat-planovite-priemni-na-obshtinskite-savetnitsi-ot-gerb.html", "text": "Продължава традицията да се организират открити приемни за граждани преди всяко заседание на Общинския съвет на Пазарджик, което се провежда всеки последен четвъртък от месеца, от 14.00 часа. Това съобщиха от пресцентъра на  ГЕРБ - Пазарджик . Въпроси от обществена и лична значимост и такива, свързани с дневния ред на предстоящата сесия, жителите на общината могат да поставят на вниманието на общинските съветници от ГЕРБ от 11.30 часа в офиса на партията на ул. „Екзарх Йосиф“№ 15 А, ет. 2 в областния град.", "date": "2019.04.08", "title": "Пазарджик: Продължават плановите приемни на общинските съветници от ГЕРБ"}
{"url": "http://www.focus-news.net/news/2019/04/08/2644140/biblioteka-be-otkrita-v-osnovno-uchilishte-d-r-petar-beron-v-kazanlashkoto-selo-ovoshtnik.html", "text": "В Основно училище „Д-р Петър Берон” в казанлъшкото село Овощник бе открита библиотека, предаде кореспондент на  Радио „Фокус” . Библиотеката е част от съвместен проект на учебното заведение и Сдружение „Един Процент Промяна”, по който те работят от началото на учебната година в името на голямата кауза „Да запазим децата в ОУ „Д-р Петър Берон”. Изграждането на библиотеката бе реализирано в рамките на инициативата „Да върнем любовта към книгите и четенето”.  \r\nУчениците посрещнаха в новата библиотека своите гости – освен младежите от „Един Процент Промяна”, директорът на Сдружение „Бъдеще за децата” Мария Гинева, главен експерт „Образование” в Община Казанлък Румяна Сандалова, директори на училища, представители на Общинска библиотека „ Искра” . Децата пяха, рецитираха и цитираха мъдри мисли, свързани с книгата и четенето. \r\n„Преди осем месеца бе поставено началото на нашата съвместна работа със Сдружение „ Един Процент Промяна” в името на една благородна кауза - „Да върнем любовта към книгите и четенето“ – създаване на библиотека в нашето училище”, каза директорът на училището Димитър Гайдаров. Той поясни, че тази кауза е част от една голяма цел – децата на Овощник да останат да учат в училището в селото. В този смисъл той подчерта, че това е една възрожденска мисия, която има за цел да възроди вярата в училището като институция, за да го има и в годините напред, за да бъде мястото, с което децата ще свързват своето бъдеще, за да бъде едно от онези свещени места, където ще се съхранява българщината. „ Съвместно със Сдружението започнахме да работим за тази кауза с намерението библиотеката да се превърне в любимо място за учениците на ОУ „Д-р Петър Берон“ – едно съвременно и модерно кътче, където те ще оползотворяват част от времето си в четене и самообразование. Освен оборудването на библиотеката, от Сдружението организираха и кампании за набиране на литература. И резултатът е на лице – и до днес получаваме пратки с книги за нашата библиотека”, поясни Гайдаров. \r\nИдеята е библиотеката да се превърне и в място, където децата да развиват своите творчески възможности и да бъдат приобщавани към друг един феномен, призван да съхранява българщината – българският фолклор. В този смисъл, предстои закупуването и на народни инструменти, на които децата ще бъдат обучавани да свирят и ще бъде сформиран фолклорен ансамбъл в учебното заведение. \r\nВ рамките на инициативата, за библиотеката, от Сдружението предстои да бъдат закупени и две компютърни конфигурации.  \r\nЕфтим Ефтимов от Сдружение „Един Процент Промяна” каза, че при тях хубавите неща се случват движени от голяма част от техните дарители и от техните приятели: „ Нашият приятел Мария Гинева, която е директор на Сдружение „Бъдеще за децата” в Казанлък и с която сме правили кауза преди това, ни свърза с господин Гайдаров и така се роди идеята да направим тази библиотека за училище „ Д-р Петър Берон”. Ние разчитаме на това, всеки месец да реализираме различни каузи в целия социален спектър. Не крием, че каузата образование е една от любимите ни. Затова, когато разбрахме от господин Гайдаров, че има нужда да се направи библиотека в това училище, веднага попитахме с какво можем да помогнем и така се стигна до това, че ние заедно с нашите дарители, от една страна събрахме средства, за да се закупи оборудване за библиотеката, а същевременно искахме да ангажираме по – голям брой хора, за това да се дарят книги и така да изградим не само материалната, но и духовната част на библиотеката с литературните произведения.” \r\nНовата библиотека в училището в Овощник ще получава методическа помощ от Библиотека „Искра” – това обещаха присъстващите на откриването представители на общинската библиотека.   \r\nОткриването на библиотеката бе предшествана от друго събитие за учениците в училището, които заедно с гостите, дошли за откриването и засадиха 25 фиданки – бреза, кедър, дъб, липа и декоративна растителност в един от парковете в селото. Тази инициатива на училищното ръководство бе подкрепена от Горско стопанство – Казанлък, което предостави материала за засаждане. Директорът на стопанството Тошо Петров и заместник – директорът Ивайло Антонов оказаха помощ при самото засаждане, показвайки на учениците как се случва това. С тази акция бе поставено началото на едно сътрудничество между училището и горското стопанство, което ще има своето продължение във времето в различни съвместни инициативи, които целят децата да се научат да се грижат за природата.  \r\nСлавяна ГАЙДАРОВА", "date": "2019.04.08", "title": "Библиотека бе открита в Основно училище „Д-р Петър Берон” в казанлъшкото село Овощник"}
{"url": "http://www.focus-news.net/news/2019/04/08/2644143/plovdiv-barzi-proizvodstva-sa-obrazuvani-sreshtu-desetima-shofyori-za-upotreba-na-alkohol-i-droga.html", "text": "Бързи производства са образувани срещу десетима шофьори при полицейски проверки от петък до неделя на територията на областната дирекция на МВР (ОДМВР). Това съобщиха от  ОДМВР - Пловдив . На бул. „Марица“ в Пловдив 28-годишен мъж управлявал автомобил под въздействие на наркотици. В подобно неадекватно състояние били и други двама водачи на автомобили – 20-годишен в Асеновград и 24-годишен в село Първенец. В Карлово и край село Гълъбово дрогирани зад воланите били засечени момиче на същата възраст и 19-годишен младеж. В рамките на осъществения пътен контрол, в село Паничери 49-годишен мъж бил хванат да шофира джип с концентрация на алкохол в кръвта 1,78 промила, а в Кричим дрегерът отчел над 1,4 промила при 28-годишен водач. В Карлово 24-годишен мъж е управлявал автомобила си с над 1,8 промила, а в Пловдив с над 1,2 промила били засечени двама мъже на 46 и 34 години. С полицейски заповеди всички нарушители са задържани за срок до 24 часа.", "date": "2019.04.08", "title": "Пловдив: Бързи производства са образувани срещу десетима шофьори за употреба на алкохол и дрога"}
{"url": "http://www.focus-news.net/news/2019/04/08/2644142/blagoevgrad-dvizhenieto-po-pat-i-1-simitli-kresna-pri-km-394-vremenno-se-osashtestvyava-v-edna-lenta-poradi-patno-proizshestvie.html", "text": "Движението по път I-1 Симитли – Кресна при км 394 временно се осъществява в една лента поради пътнотранспортно произшествие. Това съобщиха от  пресцентъра на Агенция \"Пътна инфраструктура\" . Трафикът се регулира от \"Пътна полиция\". От АПИ призовават шофьорите да се движат с повишено внимание и съобразена скорост. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.04.08", "title": "Благоевград: Движението по път I-1 Симитли – Кресна при км 394 временно се осъществява в една лента поради пътно произшествие"}
{"url": "http://www.focus-news.net/news/2019/04/08/2644139/balgariya-e-v-gotovnost-da-opazi-granitsite-si-ot-migrantski-natisk-obzor.html", "text": "България е в готовност да опази границите си от мигрантски натиск. Това стана ясно след свиканото спешно съвещание при премиера Бойко Борисов, в което участваха министърът на вътрешните работи Младен Маринов, министърът на отбраната Красимир Каракачанов, главният секретар на МВР главен комисар Ивайло Иванов, началникът на отбраната ген. Андрей Боцев и др. Срещата беше организира по повод ситуацията в бежанските лагери в Солун и Одрин, след като стана ясно, че в социалните мрежи се организира инициатива „Конвой на надеждата“, която цели мигрантите в южните ни съседки да се съберат на големи групи и да тръгнат заедно към Западна Европа. \r\n„Има готовност допълнителни екипи на полицията и армията да бъдат изпратени на границата ни с Турция и Гърция, при евентуално напрежение от бежански наплив. Ситуацията е под контрол, наблюдава се и има готовност да се реагира автоматично“, заяви министър Красимир Каракачанов и посочи, че органите на МВР и Министерството на отбраната са в готовност да изпратят необходимите хора, съоръжения и транспортна техника. Той обясни, че двете ни съседни държави са взели много строги мерки, но и България е длъжна да направи същото, тъй като според него мигрантите може да бъдат използвани за политически цели в Европа. Каракачанов посочи, че при нужда 1200 души от армията са готови за 24 часа да стигнат до границата. „Ако някой си мисли да провокира България отвън – взели сме всички необходими мерки това да не се случи“, каза още министърът на отбраната и призова темата за мигрантите да не бъде използвана за предизборни цели. \r\nМинистър-председателят Бойко Борисов коментира, че неслучайно напрежението ескалира в навечерието на европейските избори - във време, в което 95% от миграцията е намаляла в Европа. „Помните колко тежък беше Балканският път, успяхме да се справим тогава. Границата с Турция се пази добре, споразуменията работят, но с Гърция е проблем”, посочи Борисов. Той допълни, че трябва да има готовност за задържане на бежанци, така че да не се разпръснат из страната. \r\nВътрешният министър Младен Маринов посочи, че на този етап няма сигнали в България да има мигрантски организации, подобни на тези в Гърция и Турция. „Следим ситуацията много внимателно още от първото получаване на сигнали за възможно движение на големи групи на мигранти в двете държави. До този момент ситуацията там изглежда овладяна, но имаше сериозни опити, така че не е изключено те да преминат в друга организационна форма. Не искам да има паника, но когато съседните на нас държави имат проблем, ние трябва да сме подготвени, за да не се пренесат те на наша територия“, обясни Маринов. Той подчерта, че е засилено присъствието на екипи на „Гранична полиция“ и на жандармерията в пограничните райони. \r\nЦветилена СИМЕОНОВА", "date": "2019.04.08", "title": "България е в готовност да опази границите си от мигрантски натиск (ОБЗОР)"}
{"url": "http://www.focus-news.net/news/2019/04/08/2644144/nad-1-ton-kanabis-e-zadarzhan-na-gkpp-kalotina.html", "text": "Окръжна прокуратура – София ще внесе искане в съда за налагане на мярка за неотклонение „задържане по стража“ на собственик на камион, който беше задържан с над 1 тон канабис на стойност над 6 милиона лева. Това обявиха на брифинг на митническия пункт Наталия Николова - административен ръководител на ОП-София и Георги Костов - директор на агенция „Митници“, съобщиха от пресцентъра на  Прокуратурата на Р България .  \r\nНаркотичното вещество е открито в камион, пътуващ от Сърбия за Турция. По едно и също време от Сърбия са влезли два идентични камиона, чийто регистрационни номера се различават само в последната буква. Единият е бил празен, а другият е превозвал балатум, натоварен в Сърбия и по документи предназначен за получател в Турция. Сработва митнически рисков профил и за рентгенов контрол е отклонен камионът, превозващ стока. По пътя между зоната за първоначален контрол и зоната за рентгенова проверка двата камиона разменят регистрационните си табели и при рентгена се явява празния камион с документите на този, превозващ стоката.  \r\nБлагодарение на бързата реакция и съобразителността на митническите служители незабавно е идентифициран и другият камион, който е задържан в рамките на граничната зона и е върнат за щателна проверка, при която е открито наркотичното вещество, пакетирано в сакове и чували. Митническите служители се селектирали камиона със стоката, тъй като маршрутът му е необичаен, посочи пред журналистите директорът на Агенция „Митници“ Георги Костов и подчерта, че митническите служители са реагирали много бързо.  \r\nЗадържан за 24 часа е собственикът на транспортната фирма – сръбски гражданин, който е шофирал празния камион. Когато видял, че се приближават служебни автомобили на митницата шофьорът на камиона с наркотика, също сръбски гражданин, е избягал, но той е идентифициран и е обявен за общодържавно издирване.  \r\nПроцесуално-следствените действия продължават. Окръжна прокуратура-София ви уведомява, че ще предостави повече информация по случая след резултатите от назначените експертизи.", "date": "2019.04.08", "title": "Над 1 тон канабис е задържан на ГКПП „Калотина“"}
{"url": "http://www.focus-news.net/news/2019/04/08/2644145/veliko-tarnovo-nikol-borisova-ot-shkola-za-pop-i-rok-izpalniteli-klub-estrada-v-svishtov-e-nositelka-na-statuetkata-zvezditsi-za-lora-v-konkurs-za-mladi-izpalniteli-na-populyarna-pesen.html", "text": "Никол Борисова от Школа за поп и рок изпълнители „Клуб Естрада” в Свищов е носителка на статуетката „Звездици за Лора” в тазгодишното издание на едноименния конкурс за млади изпълнители на популярна песен. Това съобщиха от пресцентъра на  Община Свищов . За петнадесетгодишната история на конкурса статуетката за втори път остава в Свищов, след като през 2011 година я печели Пламен Борисов. Състезанието е посветено на Лора Николова и останалите деца от община Свищов, загинали в река Лим през 2004 година. Той се организира от бащата на Лора – Илиян Николов, Община Свищов, ПБНЧ „Еленка и Кирил Д. Аврамови – 1856” и фондация „Ангели от Лим”.Вокален педагог на осемнадесет годишната носителка на голямата награда Никол Борисова е Антоанета Георгиева. \r\nКонкурсът се проведе в продължение на три дни – от петък до неделя и в него взеха участие над 120 млади изпълнители от страната. Те бяха разпределени в пет възрастови групи. Участниците бяха оценявани от жури с председател Маргарита Хранова и членове – певицата Мими Иванова, Етиен Леви – певец и вокален педагог, Мая Райкова – продуцент на поп и джаз музика в БНР, Кристина Иванова и Траян Костов – носители на Гранд при на конкурса и Росен Маринов – директор на Дирекция „Култура и културно наследство” в Община Свищов. \r\nОще по време на церемонията на откриването бе връчено специално отличие на конкурса „Звездици за Лора”. От екипа на групата „Конкурсите за млади изпълнители” удостоиха Илиян Николов със сертификат за „Най-добър поп, рок и джаз конкурс” и за „Най-добър конкурс”. Призът се връчва след проведена анонимна анкета сред 97 конкурса и фестивала за детска, юношеска и младежка песен в България. Илиян Николов благодари за наградата и пожела да я връчи на кмета на Общината Генчо Генчев. \r\nСлед три дни изпълнени с емоционални и стойностни изпълнения, журито взе своето решение. \r\nВ първа възрастова група първо място спечели Кристина Енчева от Горна Оряховица. При по-големите от втора възрастова група бяха връчени две първи награди – за Добромира Стоянова от Сливен и Лъчезар Иванов от Севлиево. На трето място тук се класира Борислава Борисова от Свищов. Три първи места присъди журито в третата възрастова група – за Самуил-Петко Атанасов Махнев от Сливен, Сесил Алпер Сабри от Търговище и Диана Чаушева от София. \r\nАлександра Златева от Разград и Гала Ботева от Севлиево са победителите в четвърта възрастова група. Трета награда тук спечели Карина Илиева от Свищов. При най-големите от пета възрастова група бяха присъдени две първи награди – на Павел Матеев от Разград и Александър Петров от Добрич. С втора награда бе наградена свищовлийката Ивана Бълдъркова. \r\nВъв всяка от възрастовите групи бе присъдена първа, втора и трета награда. Всички призове връчи лично бащата на Лора Илиян Николов, който е основен организатор на конкурса, а допълнително бяха раздадени награди на „Братов Реклами” и на книжарница „Галактика” \r\nОтличието на кмета на Общината заслужи Весела Иванова от Свищов. Тя беше наградена лично от Генчо Генчев с пожелание за още много бъдещи успехи. \r\nНа сцената на Първо българско народни читалище „Еленка и Кирил Д. Аврамови 1856” бяха раздадени и още призове за част от участниците. Награди имаше от Международна фондация „Алеко Константинов”, от ПБНЧ „Еленка и Кирил Д. Аврамови – 1856”, от дирекция „Култура и културно наследство” при Община Свищов, от Министерството на отбраната, ИА „Военни клубове и военно почивно дело, Военен клуб – Свищов”, от видеоплатформата „Български музикални таланти”, както и от Арт център „Кърнолски”. \r\nПо време на галаконцерта Илиян Николов бе удостоен с грамота и почетнен плакeт на Община Свищов. Наградата му се дава за създаването на конкурса „Звездици за Лора” и за приноса му за развитието на младите таланти и за утвърждаване на музикалната култура в Свищов и България. Отличието бе връчено лично от кмета Генчо Генчев.", "date": "2019.04.08", "title": "Велико Търново: Никол Борисова от Школа за поп и рок изпълнители „Клуб Естрада” в Свищов е носителка на статуетката „Звездици за Лора” в конкурс за млади изпълнители на популярна песен"}
{"url": "http://www.focus-news.net/news/2019/04/08/2644146/ministar-nikolina-angelkova-provede-rabotna-sreshta-s-poslanika-na-italiya-u-nas-n-pr-stefano-baldi.html", "text": "Министърът на туризма Николина Ангелкова проведе работна среща с посланика на Италия в България Н.Пр. Стефано Балди. Това съобщиха от пресцентъра на  Министерството на туризма . Двамата обсъдиха партньорството между двете страни в туризма и активното им присъствие в инициативи на Световната организация по туризъм (СОТ) към ООН. \r\nИталия е много важен пазар за българския туризъм и двустранните ни отношения имат дълги традиции, особено в промотирането на културно-историческите маршрути и забележителности, подчерта министър Ангелкова. Тя съобщи, че през миналата година близо 158 хил. граждани на Италия са посетили страната ни като туристи, което е 15-о място в класацията ни за входящ туризъм, и увери дипломата, че ведомството работи последователно за увеличаване на техния брой. \r\nМинистър Ангелкова покани негово превъзходителство и италианския министър на земеделието, храните, горите и туризма Джан Марко Чентинайо да участват в Международната конференция за устойчиви инвестиции в туризма, която министерството организира в края на месец май тази година в Слънчев бряг. Специален гост на форума ще бъде Талеб Рифай, генерален секретар на СОТ от 2009 до 2017 г. Нашата цел е да представим България не само като интересна дестинация на туристическата карта за четири сезона, но и като перспективно място за правене на бизнес и предлагане на висококачествени туристически услуги, каза още тя. \r\nПосланик Балди поздрави министър Ангелкова и нейния екип за постигнатите резултати и представи различни инициативи на посолството, които могат да привлекат туристите. Сред тях е изложба за Леонардо да Винчи, която ще бъде представена пред Националната библиотека „Св. св. Кирил и Методий“ София и в български училища, където се преподава италиански език. Събеседниците обсъдиха и сътрудничеството между Пловдив и Матера като европейски столици на културата през 2019 г.", "date": "2019.04.08", "title": "Министър Николина Ангелкова проведе работна среща с посланика на Италия у нас Н. Пр. Стефано Балди"}
{"url": "http://www.focus-news.net/news/2019/04/08/2644147/blagoevgrad-edin-chovek-e-tezhko-postradal-pri-katastrofa-mezhdu-lek-i-tovaren-avtomobil-na-glaven-pat-e-79-v-rayona-na-zhp-spirka-peyo-yavorov.html", "text": "Катастрофа между лек и товарен автомобил е станала на главен път Е-79 в участука между Благоевград и Кресна, в района на жп спирка „Пейо Яворов“. Това съобщи за  Радио „Фокус“-Пирин  Йони Гатовска, временно изпълняващa длъжността говорител на ОДМВР-Благоевград. Тя отбеляза, че сигналът за катастрофата е получен в 14.10 часа. Лек автомобил се е движел от Благоевград към Кресна и на ляв завой е навлязъл в платното за насрещно движение, в следствие на което се е ударил челно в товарен автомобил. Водачът на леката кола е тежко пострадал и веднага е транспортиран от екип на Центъра за спешна медицинска помощ. Движението се осъществява в една лента и се регулира от „Пътна полиция“. \r\nНатали СТЕФАНОВА", "date": "2019.04.08", "title": "Благоевград: Един човек е тежко пострадал при катастрофа между лек и товарен автомобил на главен път Е-79 в района на жп спирка „Пейо Яворов“"}
{"url": "http://www.focus-news.net/news/2019/04/08/2644148/aktsenti-v-predavaneto-sofiyska-tribuna-po-radio-fokus.html", "text": "Развитието на сектор \"Отбрана\" е обещаната тема с продължение, на която ще посветим първата част на днешното издание на предаването „Софийска трибуна“, продукция на БСП-София и Радио „Фокус“. На пряката ни телефонна линия ще бъде народният представител и заместник-председател на парламентарната комисия по отбрана доц. д-р Николай Цонков, с когото ще обсъдим програмата, приоритетите на правителството и управлението на обществения ресурс в сектора. След 17.30 часа на софийската трибуна застава Николай Велчев – председател на организацията на БСП в столичния район \"Лозенец\" и активен участник в гражданските инициативи в района. С него ще говорим за проблема с презастрояването и недоволството на жителите срещу строителството на небостъргача \"Златен век\". Ще обърнем внимание и на други проблемни и важни за жителите на района теми. \r\nГостите в студиото ни ще отговарят на слушателски въпроси на телефон 0882 802 802. \r\nПредаването „Софийска трибуна“ се излъчва от 17.00 часа на честотите на софийската програма на Радио „Фокус“ с водещ Веселка Иванова.", "date": "2019.04.08", "title": "Акценти в предаването „Софийска трибуна“ по Радио „Фокус“"}
{"url": "http://www.focus-news.net/news/2019/04/08/2644149/veliko-tarnovo-blizo-900-tantsyori-ot-tsyalata-strana-shte-se-vklyuchat-v-natsionalniya-tantsov-konkurs-tantsova-vartelezhka-v-gorna-oryahovitsa.html", "text": "Близо 900 танцьори от цялата страна ще се включат във второто издание на Националния танцов конкурс „Танцова въртележка“. Събитието ще се проведе от 12 до 14 април, а домакин и този път ще бъде Народно читалище „Напредък – 1869“, съобщиха за  Радио „Фокус“ – Велико Търново  от Община Горна Оряховица, която е съорганизатор на инициативата. Броят на участниците през тази година е двойно по-голям. Те идват от 29 различни школи във Велико Търново, Лясковец, Варна, Бургас, Пловдив, Белослав и други градове. Танцьорите ще са на възраст от 5 до 18 години и ще изпълнят общо 260 танца в три жанра – съвременни танци, характерни танци и класически балет. Те ще бъдат разпределени в 4 възрастови групи – от 5 до 8 години, от 9 до 11 години, от 12 до 16 години и над 16 години и в 4 категории – солови изпълнители, дует или трио, група до 8 танцьори и формация с над 9 танцьори. \r\nПредседател на журито ще бъде хореографът Цветанка Гергинова – съдия в Националния конкурс „Път към славата“. Членовете са доц. д-р Анна Папулова – магистър по Балетна режисура и преподавател в модул „Танцов театър” в Нов български университет, Алекс Асенов – международен съдия по танцово изкуство и Марин Удварев – балетен педагог от Велико Търново. \r\nКомисията ще определи победителите по 3 критерия – техника на изпълнение, хореография и композиция и сценично присъствие. \r\nОрганизаторите са подготвили богат награден фонд – във втората „Танцова въртележка“ ще бъдат раздадени грамоти на всички участници, 360 дипломи, 104 купи за I, II и III място, 5 награди за авторство/ хореография, 2 Гран При, 160 медала за класиралите се на първите 3 места в отделните категории, както и 40 за заелите местата след трето. Предвидени са и 13 специални награди. Общо наградният фонд е на стойност 4500 лв. \r\nЛуиза ТРАНЧЕВА", "date": "2019.04.08", "title": "Велико Търново: Близо 900 танцьори от цялата страна ще се включат в Националния танцов конкурс „Танцова въртележка“ в Горна Оряховица"}
{"url": "http://www.focus-news.net/news/2019/04/08/2644151/kyustendil-priklyuchi-taksatsiyata-na-divecha-v-rayona.html", "text": "Приключи таксацията на дивеча в района на Кюстендил. Това съобщи пред журналисти Венко Калинчев, секретар на Ловно-рибарско сдружение „Елен” – Кюстендил, предаде репортер на  Радио „Фокус” – Кюстендил . Според представителя на сдружението всички определени ловни дружинки са се отнесли отговорно към поставените им задължения. „Хората се представиха отговорно. Конкретно за дивата свиня е установен запас от 1 122 броя. Нашият план за ползване е 1 086 броя. Това са данни, които след това ги представяме пред съответните комисии”, посочи Венко Калинчев. По думите му сдружението е било домакин по отношение на одобрението на данните от извършената таксация в региона. „Планът за ползване беше малко увеличен. Има възможности в определени дружини това да се случи”, заяви Венко Калинчев. \r\nВенцеслав ИЛЧЕВ", "date": "2019.04.08", "title": "Кюстендил: Приключи таксацията на дивеча в района"}
{"url": "http://www.focus-news.net/news/2019/04/08/2644152/energiynite-ministri-na-balgariya-i-gartsiya-obsadiha-aktualiziran-grafik-za-realizatsiya-na-gazovata-vrazka-mezhdu-dvete-strani.html", "text": "Министърът на енергетиката на Република България Теменужка Петкова и министърът на околната среда, енергетиката и климатичните промени на република Гърция Йоргос Статакис обсъдиха необходимите последващи действия за реализация на проекта за изграждане на газовата връзка Гърция-България. Това съобщиха от  пресцентъра на министерството.  Двамата бяха категорични, че ще се работи по актуализиран графикът по проекта, така че интерконекторът да бъде въведен в експлоатация през 2020 година, в синергия с пуска на Трансадриатическия газопровод.  \r\nПо време на визитата си в София министър Статакис потвърди, че интерконекторът Гърция-България е приоритет проект и за гръцката страна. Министрите Петкова и Статакис подчертаха, че основен приоритет е успешното приключване на обществените поръчки за избор на строител, за доставчик на тръби и за строителен надзор. Очаква се всички тръжни процедури по проекта да приключат до края на месец април. Обсъдено бе и предстоящо подписване на междуправителствено споразумение, което да стабилизира данъчно-правния режим на проекта за период от 25 години.", "date": "2019.04.08", "title": "Енергийните министри на България и Гърция обсъдиха актуализиран график за реализация на газовата връзка между двете страни"}
{"url": "http://www.focus-news.net/news/2019/04/08/2644153/kyustendil-do-22-april-shte-prodalzhi-remontat-za-podmyana-na-kanalizatsionnata-mrezha-po-ulitsa-venelin-v-dupnitsa.html", "text": "До 22 април ще продължи ремонтът за подмяна на канализационната мрежа по улица „Венелин” в Дупница. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му това е последният участък от проекта „Интегриран градски транспорт“, по който се подменя канализационната мрежа. След тази дата са възможни допълнителни ремонтни дейности след проверка на инвеститорския контрол от Община Дупница, като евентуалните забележки ще трябва да бъдат отстранени до 30 април. До тогава ще действа обходният маршрут за движение на моторни превозни средства, за което са поставени насочващи табели.  \r\n„Знаете, че Община Дупница успя да договори допълнителни безвъзмездни средства от държавния бюджет за подмяна на подземната инфраструктура като освен канал се подменя и водопровод, който е над 50-годишен и всеки ден аварира”, каза Христо Апостолов. По думите му с приключване на подмяната на  водопровода по улица „Бузлуджа“, предстои нов такъв да бъде положен и по улица „Венелин“. До дни приключва и цялостното асфалтиране на улица „Родопи” и тя ще бъде отново проходима за движение с автомобили. \r\nВенцеслав ИЛЧЕВ", "date": "2019.04.08", "title": "Кюстендил: До 22 април ще продължи ремонтът за подмяна на канализационната мрежа по улица „Венелин” в Дупница"}
{"url": "http://www.focus-news.net/news/2019/04/08/2644154/blagoevgrad-trafikat-na-granichnite-punktove-kulata-i-ilinden-e-s-normalna-intenzivnost.html", "text": "Трафикът на контролно-пропусквателните пунктове на границата с Гърция „Кулата“ и „Илинден“ е с нормална интензивност. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница преминаването също се извършва без забавяне. \r\nДенис НИКИФОРОВ", "date": "2019.04.08", "title": "Благоевград: Трафикът на граничните пунктове „Кулата“ и „Илинден“ е с нормална интензивност"}
{"url": "http://www.focus-news.net/news/2019/04/08/2644131/stroitelstvoto-na-zlaten-vek-shte-bade-spryano-okonchatelno-sled-sedmitsa-obzor.html", "text": "Строителството на „Златен век“ ще бъде спряно окончателно след седмица. Това стана ясно след среща при министър-председателя Бойко Борисов, в която участваха министърът на регионалното развитие и благоустройството Петя Аврамова, кметът на София Йорданка Фандъкова, главният архитект на Столична община Здравко Здравков и представители на Инициативен комитет „Лозенец“. Заповедта за спирането на строежа ще включва нередностите, констатирани от ДНСК относно подземната част на обекта, и изтеклото разрешително за строителство. При проверката се оказа, че разрешителното на фирма „Артекс“ е изтекло през ноември 2017 г., като за буферния период в срок от една година не е било подновено и така през ноември 2018 г. е станало невалидно. Затова всичко, което е построено след тази дата, се счита за незаконно.  \r\nМинистър Петя Аврамова обясни, че въпреки че е имало полемики дали промените в Закона за устройството на територията от 2017 г. важат със задна дата и за разрешителното на „Артекс“, всички на срещата при премиера са се обединили около общата позиция, че законът няма ретроактивно действие.  \r\nОт Инициативен комитет „Лозенец“ благодариха на премиера Бойко Борисов, че е събрал всички на една маса и съобщиха, че ще преустановят протестните си действия за една седмица, докато влезе в сила заповедта за забрана на строежа на 15 април. По закон след това фирма „Артекс“ ще има право да обжалва решението пред съда.  \r\nКметът на София Йорданка Фандъкова посочи, че посланието от спирането на строежа на „Златен век“ е, че законът важи за всички без значение кой кой е.  \r\nАрх. Здравко Здравков обясни, че построената до момента сграда ще бъде обезопасена, докато тече законовата процедура, а каква ще е съдбата му след това – все още не е ясно.  \r\nЦветилена СИМЕОНОВА", "date": "2019.04.08", "title": "Строителството на „Златен век“ ще бъде спряно окончателно след седмица (ОБЗОР)"}
{"url": "http://www.focus-news.net/news/2019/04/08/2644155/nadezhda-drumeva-sdruzhenie-artileriya-gen-vladimir-vazov-pleven-uchastnitsite-v-konkursa-za-ese-zashto-obicham-balgariya-sa-rodeni-s-obich-kam-otechestvoto.html", "text": "Участниците в конкурса за есе \"Защо обичам България\" са родени с обич към отечеството. Това каза Надежда Друмева, член на сдружение \"Артилерия - ген. Владимир Вазов\"- Плевен, преподавател по български език и литература и българка от Бесарабия, предаде репортер на  Радио \"Фокус\"  \"Дадохме нов старт на темата \"Защо обичам България\". Получихме творби от ученици в неделни училища по български език в Украйна и Молдова - есета и стихотоврения. Събирахме ги до края на февруари, а последната творба получихме на националния празник\", разказа тя.  Участниците са разпределени в две възрастови групи - 1-4 клас и 5-11 клас. \"Някои са написани на местния диалект, не на книжовен български език. От творбите проличава мечтата на децата на се върнат в България. Освен грамоти и награди победителите във втората възрастова група ще получат и възможност за почивка на черноморски курорт в България с придружител и да се срещнат там с български ученици от цялата страна\", допълни още Надежда Друмева.  \r\nВиолета КРЪСТЕВА", "date": "2019.04.08", "title": "Надежда Друмева, сдружение \"Артилерия - ген. Владимир Вазов\"- Плевен: Участниците в конкурса за есе \"Защо обичам България\" са родени с обич към отечеството"}
{"url": "http://www.focus-news.net/news/2019/04/08/2644158/kyustendil-kragla-masa-na-tema-obrazovatelnata-integratsiya-shans-za-uspeh-se-provede-v-grada.html", "text": "Кръгла маса на тема „Образователната интеграция – Шанс за успех” се проведе в Кюстендил, предаде репортер на  Радио „Фокус” – Кюстендил . В инициативата участваха представители на община Кюстендил, Дирекция „Бюро по труда”, Дирекция „Социално подпомагане”, Регионално управление на образованието, неправителствени организации. Кръглата маса беше посветена на Международния ден на ромите. „Образованието е ключ към бъдещето на странaта ни и врата към обучението на учениците в активно гражданско участие и развитие на демократичните ценности“ – това е посланието ни на днешната среща“, каза председателят на сдружение „Ларго“ Сашо Ковачев.  \r\nПо думите му основната цел е 90 процента от учениците от ромски произход да бъдат обхванати от образователната система, а 60 на сто да подобрят резултатите си.  Участниците в дискусията бяха поздравени от възпитаници на Детска градина „Мечта”. Бяха засегнати теми за перспективите пред децата от малцинствените групи. По време на форума бяха представени и данни от осъществени фокус-групи с родители на ученици от ромски произход. „Изследванията показват, че колкото повече са образовани родителите, толкова повече помагат в развитието на своите деца. Дори доходите на семейството са по-слаб фактор за успеха на децата в училище“, каза социологът Венелин Стойчев, който е участвал в проучване в Кюстендил. Според него има много лесни начини за родителско включване, което да е насочено към семейства от по-бедни общности и деца с увреждания. \r\nВенцеслав ИЛЧЕВ", "date": "2019.04.08", "title": "Кюстендил: Кръгла маса на тема „Образователната интеграция – Шанс за успех” се проведе в града"}
{"url": "http://www.focus-news.net/news/2019/04/08/2644157/sport-garbine-mugurusa-zashtiti-titlata-si-ot-monterey.html", "text": "Гарбине Мугуруса защити титлата си на турнира по тенис на твърди кортове в мексиканския град Монтерей. \r\nНа финала испанката, която бе втора поставената в основната схема, поведе с 6:1, 3:1 срещу бившата номер едно в световната ранглиста Виктория Азаренка, след което тенисистката от Беларус се отказа от игра поради контузия на десния крак. \r\nТитлата от Монтерей е първа за Мугуруса за годината и седма в кариерата й.", "date": "2019.04.08", "title": "Спорт: Гарбине Мугуруса защити титлата си от Монтерей"}
{"url": "http://www.focus-news.net/news/2019/04/08/2644159/varna-uslovna-prisada-poluchi-38-godishen-mazh-za-grabezh-na-veshti-s-antikvarna-stoynost-za-10-000-leva-ot-chasten-dom-v-oblastniya-grad.html", "text": "38-годишен мъж е признат за виновен в извършването на грабеж на 25 март 2017 г. от многофамилна сграда в централната част на Варна. Това съобщиха от пресцентъра на  Варненския районен съд . На тази дата чрез използване на неустановено техническо средство и разрушаване на преграда, той проникнал в необитаемо таванско помещение и отнел множество вещи с антикварна стойност – дърворезба, икона, сабя с метална ножница, стари фотоапарати, ръчни часовници, сребърни монети и други. Подсъдимият напъхал всичко в голям текстилен сак, намерен в същото помещение, след което тръгнал да напуска къщата. На входната врата се сблъскал със собственичката на вещите, която разпознавайки  сака си, опитала да го задържи и да извика за помощ. Тогава заварен на мястото на престъплението и за да запази владението си над откраднатите вещи, подсъдимият употребил сила спрямо пострадалата жена, като я блъснал и съборил на земята, след което побягнал със съка. Инкриминираното чуждо имущество е оценено на стойност около 10 000 лева. 38-годишният мъж е осъден на 1 година лишаване от свобода, чието изпълнение бе отложено с изпитателен срок от 3 години.  \r\nПрисъдата подлежи на обжалване в 15-дневен срок. По силата на постигнато между страните и одобрено от съда споразумение, 22-годишен младеж от Варна беше признат за виновен в това, че на 6 декември миналата година противозаконно отнел мобилен телефон със сим-карта, протектори и допълнителна 8 GB карта-памет.  Подсъдимият е извършил грабежа на улицата от преминаваща жена, чрез употреба на сила и издърпване. Отнетата чужда вещ е на стойност около 300 лева. Към момента причинените от деянието имуществени вреди са възстановени на пострадалата. За извършения грабеж, Районният съд във Варна наложи на 22-год. младеж наказание от 6 месеца лишаване от свобода. Изпълнението на наложеното наказание бе отложено с изпитателен срок от три години. Съдебният акт е окончателен и влиза в сила веднага.", "date": "2019.04.08", "title": "Варна: Условна присъда получи 38-годишен мъж за грабеж на вещи с антикварна стойност за 10 000 лева от частен дом в областния град"}
{"url": "http://www.focus-news.net/news/2019/04/08/2644161/pazardzhik-zadarzhan-e-mazh-ot-panagyurishte-zaplashil-saprugata-si-s-nozh.html", "text": "Мъж, заплашил съпругата си с нож, е задържан от служители на Районно управление на МВР-Панагюрище, съобщиха от  ОДМВР-Пазарджик . Сигнал за случилото се бил получен около 02.00 часа в събота. Незабавно към мястото се насочил полицейски автопатрул от полицейското управление в Панагюрище. Полицаите установили, че 47-годишният мъж е солидно почерпен с алкохол. Докато си пийвал в жилището, между него и жената, с която той живее на семейни начала, възникнал поредният скандал. В пристъп на ярост той взел кухненски нож и пред очите на непълнолетните им деца заплашил 46-годишната им майка със саморазправа и дори с убийство. Полицаите действали незабавно, мъжът е задържан в ареста на полицейското управление. С майката и децата са проведени разговори от представители на управлението. Случаят е съгласуван с дежурен прокурор от Районната прокуратура в Панагюрище. Така срокът на задържане на насилника бил удължен със 72 часа. Работата по пълното изясняване на случая продължава, образувано е дознание.", "date": "2019.04.08", "title": "Пазарджик: Задържан е мъж от Панагюрище, заплашил съпругата си с нож"}
{"url": "http://www.focus-news.net/news/2019/04/08/2644162/varna-zhena-e-padnala-ot-motor-v-dvizhenie-v-rayona-na-selo-priseltsi.html", "text": "24-годишна пътничка е паднала от мотоциклет в движение на пътя Варна – Бургас по време на откриването на мотосезона в района на Варна. Пострадалата е без опасност за живота. Това съобщават от пресцентъра на  Областната дирекция на МВР . Инцидентът е станал в събота, 6 април, около 12.10 часа. Жената се е возила на мотоциклет, управляван от 26-годишен мъж. Малко преди село Приселци, при излизане от ляв завой жената пада от мотоциклета и получава контузни рани на седалищните части, двата крака и двете ръце. Оказана ѝ е медицинска помощ в болница и е освободена за домашно лечение.", "date": "2019.04.08", "title": "Варна: Жена е паднала от мотор в движение в района на село Приселци"}
{"url": "http://www.focus-news.net/news/2019/04/08/2644156/varna-riosv-shte-izdade-predpisaniya-za-pochistvane-na-plazhnata-ivitsa-na-shkorpilovtsi-ot-neftenite-petna-konstatirani-prez-izminalite-dni.html", "text": "Предстои експерти от Регионалната инспекция по околната среда и водите (РИОСВ) във Варна да издадат предписания за почистване на плажната ивица на Шкорпиловци от нефтените петна, които са констатирани през изминалите дни. Това съобщиха за  Радио „Фокус“ – Варна  от РИОСВ и допълниха, че все още се изясняват обстоятелствата, довели до замърсяването. Сигналът е получен в неделя и още същия ден експерти са направили незабавна проверка на терен. Установено е, че в действителност по плажа има наличие на петна от гъста, непрозрачна, черна течност, наподобяваща мазут. Петната са с приблизителни размери до 10 см в диаметър и обхващат около 3 км от плажната ивица. Не е установен брегови източник на замърсяване с нефтопродукти. Сигналът е изпратен по компетентност до Басейнова дирекция „Черноморски район“, Морска администрация – Варна, Областната администрация и Община Долни чифлик. \r\nДиана СТОЕВА", "date": "2019.04.08", "title": "Варна: РИОСВ ще издаде предписания за почистване на плажната ивица на Шкорпиловци от нефтените петна, констатирани през изминалите дни"}
{"url": "http://www.focus-news.net/news/2019/04/08/2644165/iliyan-tsvetkov-obshtina-petrich-tazi-godina-ima-promyana-v-razmera-na-danaka-varhu-prevoznite-sredstva.html", "text": "Тази година има промяна в размера на данъка върху превозните средства. Това каза за  Радио „Фокус“-Пирин  Илиян Цветков, директор на Дирекция „Местни данъци и такси“ към Община Петрич. Той уточни, че презминалата година е направена промяна в Закона за местните данъци и такси, където основният акцент е бил върху промяната на начина на изчисление на данъка върху превозните средства. По думите му там е бил заложен и екологичен компонент, на база на който автомобилите по стандарт „Евро 4“, „Евро 5“ и „Евро 6“ ползват данъчни отстъпки.  \r\nЦветков отбеляза, че това е въведено в Наредбата, която Общински съвет-Петрич е приел и поради тази причина тези автомобили с по-висока еврокатегория, с която съответно не замърсяват толкова околната среда, получават отстъпки. Той посочи, че близо 25% от превозните средства ще получат намаление, но за да се компенсира това намаление, други автомобили ще получат леко увеличение в данъка върху превозните средства, като всичко е в рамките на разумното. Илиян Цветков подчерта, че нямат някакви драстични разлики в сравнение с миналата година. „Надяваме се да продължи положителния тренд и да съберем повече средства от 2018 година, като съм убеден, че ще успеем да изпълним целите, поставени в бюджета за 2019 година“, добави още той. \r\nНатали СТЕФАНОВА", "date": "2019.04.08", "title": "Илиян Цветков, Община Петрич: Тази година има промяна в размера на данъка върху превозните средства"}
{"url": "http://www.focus-news.net/news/2019/04/08/2644163/koalitsiya-patrioti-za-valeri-simeonov-se-registrira-v-tsik-za-uchastie-v-evropeyskite-izbori.html", "text": "Валери Симеонов, който е водач на листата на коалиция „Патриоти за Валери Симеонов“ (НФСБ и Средна Европейска класа), внесе в ЦИК документите за регистрация за европейските избори на 26 май, предаде репортер на  Агенция „Фокус“ . Той пристигна заедно с Георги Манев - председател на партия \"Средна Европейска класа\", Валентин Касабов - зам.-председател на НФСБ, Борис Ячев - зам.-председател на НФСБ, Христиан Митев - член на Националната контролна комисия на НФСБ.  „Фокус“ припомня : Коалиция „Обединени патриоти“ не успяха да се разберат за общо явяване на евроизборите и за това трите партии ще се явят самостоятелно.  \r\nИрина ИВАНОВА", "date": "2019.04.08", "title": "Коалиция „Патриоти за Валери Симеонов“ се регистрира в ЦИК за участие в европейските избори"}
{"url": "http://www.focus-news.net/news/2019/04/08/2644150/ministarat-na-otbranata-krasimir-karakachanov-shte-poseti-rayona-na-gkpp-kulata-na-9-april.html", "text": "Заместник министър-председателят по обществения ред и сигурността и министър на отбраната Красимир Каракачанов ще посети във вторник, 9 април 2019 г., района на ГКПП Кулата. Това съобщиха от пресцентъра на  Министерството на отбраната . Поводът е днешната среща в Министерския съвет при министър-председателя Бойко Борисов за бежанската ситуация около Солун, Гърция. Заедно с министъра на отбраната в граничния район ще бъдат министърът на вътрешните работи Младен Маринов, ръководни служители на ГД „Гранична полиция“ и командирът на Сухопътните войски генерал-майор Михаил Попов. Ще бъдат обсъждани въпроси, свързани с готовността за оказване на съдействие на органите на МВР при евентуална извънредна ситуация в резултат на засилен миграционен натиск.", "date": "2019.04.08", "title": "Министърът на отбраната Красимир Каракачанов ще посети района на ГКПП \"Кулата\" на 9 април"}
{"url": "http://www.focus-news.net/news/2019/04/08/2644169/argumenti-i-fakti-rusiya-strana-na-noshtni-prizratsi-otkazalata-se-ot-druzhba-s-rusiya-balgariya-izchezva.html", "text": "Руското седмично издание  „Аргументи и Факти“  публикува статия на свой наблюдател, посетил София, за да „види как живеят сега българите“.  Агенция „Фокус“  представя превод на материала „Страна на нощни призраци: Отказалата се от дружба с Русия България изчезва“.  \r\nВ съветските времена, извън СССР за нас нямаше по-близка република от тази на „братушките“. Впоследствие страната (България – бел. р.) преориентира своята политика към Запада.  \r\n„Страхувам се да отида в някои райони късно вечер\", казва Константин Мирчев, бивш директор на библиотека в София. „Страшна тъмнина - цели къщи са празни. Минавам през квартала - нито един прозорец не свети. Веднъж сякаш видях човек, приближих се по-близо - не, сторило ми се е... Така живеем сега: с приближаването на нощта на много места можете да срещнете само призраци\". От 1989 до 2019 г. населението на България е намаляло от девет на седем милиона души, поставяйки страната на първо място в света със спад на населението. Според прогнозите на социолозите, след само още 30 години в страната ще останат само 5,5 млн. души. „Самият аз бях доволен от свалянето през 1989 г. на комунистическия лидер на страната Тодор Живков”, спомня си Константин Мирчев. „Струваше ми се - ще има само рай. Животът скоро се влоши значително поради шоковите икономически реформи, бяхме помолени да  потърпим. През 2007 г. България се присъедини към ЕС и си помислих - добре, ние се стремим към това, отсега нататък сме част от богатия Запад. Уви, страната ми се превръща в безлюдна пустиня...\" \r\n„Нашето земеделие е унищожено“. Как живее България в Европейския съюз? „Това е просто ад\" \r\nФермерът Мустафа Хаджиев не може да се държи спокойно, когато говори за Европейския съюз. Половината от думите му – ругатни. „През целия си живот отглеждах  „турски“ тютюн на парцел в планината, нямам друг източник на доходи. От 2010 г. длъжностни лица от ЕС на два пъти се опитаха да забранят производството на този вид тютюн в България, въпреки че 200 хиляди души са заети в бизнеса - самите селяни, продавачите ... Нямам съмнение, че Европейският съюз ще постигне целта си: тогава моето семейство ще загуби своите посеви и ще се разори. Когато казват, че „ЕС ще ви компенсира за всичко“, за мен става смешно: нашите министри ограбват западната помощ. Къде ще отида? Да, ще отида да мия чиниите във Франция или Германия, няма друг избор”. \r\nОт 1989 г. България прави всичко, което Западът иска. Например, по настояване на ЕС и САЩ, през 2014 г. бе спряно изграждането на газопровода „Южен поток“, предназначен да доставя газ от Руската федерация на Балканите. В резултат на това Русия изостави проекта, а България загуби 3 млрд. от транзитни такси - разбира се, никой не ги възстанови. Миналата година българският премиер Бойко Борисов се извини на Русия за спирането на „Южен поток“ и призова българите да простят. \r\nРазхождайки се по улиците на София, често срещам просяци. „Те са предимно роми, молещи за пари - една организирана професия“, мръщят се местните жители. Но сред просяците има достатъчно и пенсионери, и бездомни. България е с най-малката минимална работна заплата в ЕС (от 1 януари - 280 евро), така че гражданите напускат страната си. Лесно може да се срещнат по целия свят - те са в Атина, метат улиците в Париж, продават контрабандни цигари в Берлин, мият подове на тоалетните на Рим. Разговарях с 28-годишният Мирчо Василев, който вече три години работи като продавач в супермаркет в Хамбург. Той се връща в София, за да вземе семейството си. „Защо не живеете в България?” – питам. Получавам отговор: „Защо ли? Защото тук е просто ад“.  Най-много домати от ЕС \r\n„Същите неща се случват в Литва и Латвия”, обяснява Любомир Симеонов, собственик на компания, която наема българи в ЕС. „Там, като нас, местните политици се бориха страстно срещу зависимостта от Русия и изпаднаха в пълно робство на Запада. Оттук те вече заминават за Европа и Америка с цели градове – продават се на богатите за стотинки. Водопроводчици, чистачи, строители, сервитьори - това е съдбата на младите хора в България. В нашия химн „Мила родино\" имаше следните думи: „Дружно братя българи, с нас Москва е в мир и бой“. През 1990 г. тези думи бяха зачеркнати - те казват, че не искаме да зависим от руснаците, добрият Запад ще ни помогне. България не беше марионетна държава по времето на Живков, ние не се подчинихме на Кремъл във всичко. А сега не само да понечим да възразим – камшикът на Брюксел плющи камшикът – и на място!“.  \r\nЕвропейският съюз напълно погълна икономиката на малка балканска република. Супермаркети в столицата - от австрийските и германските мрежи. Сред продуктите на рафтовете се откроява „нашето производство\": етикетите с български флаг са като капка в морето. Бях в България преди пет години, оттогава стана още по-лошо. Холандски домати, испански ябълки, френски картофи. Но неотдавна България беше смятана за един от лидерите в производството на селскостопански продукти в региона, помним и българските домати, чушки и консервирани грах. Но земеделието умира. Потребителите стават все по-малко, Русия, отговаряйки на наложените срещу нея санкции, спря да купува местни храни, Западът не се нуждае от български плодове и зеленчуци. България е най-корумпираната страна в Европейския съюз, а подкупите през годините в „братското семейство на европейските нации” не намалява, а напротив, нараства. Според „Трансперънси интернешънъл\" кражбите в републиката остават на равнището на държави като Вануату и Буркина Фасо. Никой, дори и за най-малкият въпрос, не може да направи нищо без подкуп на длъжностно лице.  Кой сега е кукловодът? \r\n„Сега ни казват: България не е истинска държава, Живков е кукла, а кукловодите седят в Кремъл”, казва бившият служител на Министерството на образованието Христо Трайчев. „Но по време на сътрудничеството със Съветския съюз руснаците не отвориха собствените си вериги магазини, не разказаха на българските фермери какво растат в техните полета и не изпращаха български войници във войната в Афганистан. Не бяхме просяци, не миехме чиниите и не търкахме подове в Москва или Ленинград. А американците принудиха съвременните власти да изпратят нашите войници в Ирак, от които 13 българи се върнаха в ковчези, а няколко десетки - като инвалиди. И така, кой сега е истинският кукловод, къде е истинската независимост, която ни бе обещана? Разбира се, хората си тръгват, защо да живеят тук? Самият аз щях да си тръгна, но вече съм стар“.   \r\nРазговарям с група български младежи. Всеки има различни мечти - след като се дипломира да се устрои във Великобритания, САЩ, Канада, Германия. А в България? - питам аз. Те ме поглеждат с изненада: „Защо?” Фактът, че българите изоставят социализма, не е изненадващ – оставихме тази система в миналото. Друго нещо е обаче дали да се погребе старото приятелство с братските народи и ще се падне в ръцете на Запада. Сега Германия отговаря за вноса на газ от Руската федерация, а България няма нищо: няма пари за транзит или доставки на продукти за Русия. \r\nНаскоро правителството стартира програмата „Остани в родината!”, която рекламира удоволствията от живота в страната. Но, съдейки по опашките пред агенциите за заетост в чужбина, България ще продължи да изчезва. Тереза Герова", "date": "2019.04.08", "title": "„Аргументи и Факти“ (Русия): Страна на нощни призраци: Отказалата се от дружба с Русия България изчезва"}
{"url": "http://www.focus-news.net/news/2019/04/08/2644171/yambol-okrazhna-prokuratura-predade-na-sad-bivsh-starshi-mitnicheski-inspektor-obvinen-v-podpomagane-na-dvama-dushi-v-izvarshvane-na-kontrabanda-na-stoki.html", "text": "Окръжна прокуратура – Ямбол предаде на съд Георги Т. и Грегори Ш., съобщиха от пресцентъра на прокуратурата. Те са обвинени за това, че на 28 юли 2017 г. в съучастие по между си като извършители и със Светослав П. като помагач, с два леки автомобила пренесли през границата на страната от Република Турция в Република България, без знанието и разрешението на митниците, стоки за търговски цели в големи размери – 1000 бутилки препарат за растителна защита, представляващи отровни вещества (на обща стойност 45 166 лв.), като деянието е извършено от повече от две лица, сговорили се предварително и едно от тях е митнически служител – престъпление по чл.242, ал.4, предл.2, вр. ал.1, б.„г“, предл.2, б.„д“ и б.„е“, вр. чл.20, ал.2 от НК. \r\nСветослав П. е обвинен за това, че в качеството си на старши митнически инспектор в Митница – Бургас, отдел „Борба с наркотрафика“, с работно място Митнически пункт „Лесово“, в съучастие със съизвършителите Георги Т. и Грегори Ш., умишлено улеснил последните на 28.07.2017 г. през ГКПП – Лесово, с два леки автомобила, да пренесат през границата на страната от Република Турция в Република България, без знанието и разрешението на митниците,  горепосочените стоки за търговски цели в големи размери – 1000 бутилки препарат за растителна защита, представляващи отровни вещества (на обща стойност 45 166 лева), като деянието е извършено от повече от две лица, сговорили се предварително и едно от тях е митнически служител – престъпление по чл.242, ал.4, предл.2, вр. ал.1, б.„г“, предл.2, б.„д“ и б.„е“, вр. чл.20, ал.4 от НК.    \r\nОкръжен съд – Ямбол е насрочил заседанието си за 09 април 2019 г.", "date": "2019.04.08", "title": "Ямбол: Окръжна прокуратура предаде на съд бивш старши митнически инспектор, обвинен в подпомагане на двама души в извършване на контрабанда на стоки"}
{"url": "http://www.focus-news.net/news/2019/04/08/2644170/api-utre-ot-930-ch-do-1530-ch-dvizhenieto-po-am-hemus-v-tunel-praveshki-hanove-v-posoka-varna-shte-se-osashtestvyava-v-edna-lenta-poradi-remont-na-osvetitelnata-instalatsiya.html", "text": "Утре от 9.30 ч. до 15.30 ч. движението по АМ \"Хемус\" в тунел \"Правешки ханове\" в посока Варна ще се осъществява в една лента поради ремонт на осветителната инсталация. Това съобщиха от пресцентъра на  Агенция \"Пътна инфраструктура\" . Ще бъде ограничено преминаването по изпреварващата лента, като движението ще се извършва в активната лента.", "date": "2019.04.08", "title": "АПИ: Утре от 9.30 ч. до 15.30 ч. движението по АМ \"Хемус\" в тунел \"Правешки ханове\" в посока Варна ще се осъществява в една лента поради ремонт на осветителната инсталация"}
{"url": "http://www.focus-news.net/news/2019/04/08/2644167/plovdiv-pusnato-e-dvizhenieto-po-remontiraniya-avtopodlez-na-ul-gladston.html", "text": "Официално беше открит ремонтирания автоподлез на ул. „Гладстон“ в Пловдив, предаде репортер на  Радио „Фокус”- Пловдив . Движението там вече се осъществява нормално. Лентата преряза пловдивският кмет Иван Тотев, половин час след обявеното време, заради извънредната сесия на Общинския съвет. \r\nРеконструкцията на съоръжението, затворено за движение в края на миналото лято, продължи 8 месеца. Пълният ремонт на подлеза включва полагането на нова настилка, изолация и хидроизолация, нова електрическа инсталация и осветление. Ремонтът струваше 7 милиона лева. Кметът Иван Тотев определи този ремонт като много голямо предизвикателство. По думите му екипите са работили денонощно. Било е много опасно, тъй като подлезът никога не е бил ремонтиран. Ремонтираният участък ще бъде снабден с камери, обяви още кметът, тъй като има данни, че там не се спазва ограничението от 50 км в градски условия. Ще бъдат синхронизирани и светофарите със съседните булеварди. Автобусните линии също ще възобновят маршрутите си от другата седмица. \r\nЦветана ТОНЧЕВА", "date": "2019.04.08", "title": "Пловдив: Пуснато е движението по ремонтирания автоподлез на ул. „Гладстон“"}
{"url": "http://www.focus-news.net/news/2019/04/08/2644173/plovdiv-obrazuvano-e-dosadebno-proizvodstvo-vav-vrazka-s-pozhar-v-selo-topolovo-pri-koyto-sa-unishtozheni-dva-avtomobila.html", "text": "Образувано е досъдебно производство във връзка възникнал пожар в село Тополово, съобщиха от пресцентъра на  ОДМВР-Пловдив . Сигналът е получен след 7 часа вчера – огънят обхванал помощна постройка на адреса на 42-годишен местен жител и след като се прехвърлил в съседен имот, унищожил дървен гараж с паркирани вътре два автомобила. При пожара няма пострадали хора, нанесени са материални щети. Причините и обстоятелствата се разследват, от първоначалния оглед на са установени данни за умисъл.", "date": "2019.04.08", "title": "Пловдив: Образувано е досъдебно производство във връзка с пожар в село Тополово, при който са унищожени два автомобила"}
{"url": "http://www.focus-news.net/news/2019/04/08/2644160/korneliya-ninova-bsp-na-ksns-byah-svidetel-na-branene-na-statukvoto-sas-zabi-i-nokti-ne-izlizame-s-obshta-deklaratsiya.html", "text": "На КСНС бях свидетел на бранене на статуквото със зъби и нокти. Това каза пред журналисти лидерът на БСП Корнелия Нинова след заседанието на КСНС, посветено на борбата с корупцията,  предаде репортер на  Агенция „Фокус“  . Нинова уточни, че КСНС не излиза с обща декларация и че са били отхвърлени нейните предложения. „Не се прие да има поправки или нов Антикорупционен закон. Управляващите смятат, че законът е добър и работи и тепърва трябва да му се прави анализ за въздействие. По отношение на второто ми предложение за процедура за избор на двама прокурори, европейски, които ще работят на територията на България, г-н премиера арогантно ме препрати към Румъния да попитам какви са резултатите от борбата с корупцията там“, каза Нинова. Тя прогнозира, че може да се мине към неофициална процедура за избор на европейски прокурори. \r\n„По отношение на предложението ми за промяна в правомощията на прокуратурата ми беше отговорено, че по този начин, налагайки съдебен контрол ще бъдат затормозени съдиите, които имат и без това много работа“, коментира Нинова. По думите й предложеният от президента документ е бил отхвърлен от премиера и от всички участващи, освен от нея. „Тази декларация само аз я подкрепих. Нямаме обща декларация. В декларацията пишеше, че корупцията е огромен проблем, че държавата бездейства. Президентът предложи промени в закона или нов закон, анкетна комисия, която да разследва засегнатите от апартаментгейт“, допълни Нинова. Тя посочи, че е била свидетел на бранене на статуквото със зъби и нокти. По думите й вътре са се чули мнения, че медиите сте виновни и тези, които изнасят информация са виновни, но не и наистина политици, които евентуално са се облагодетелствали от властта. „Нашата позиция е промяна на цялото това статукво. Казах в какви посоки – нов закон, нови лица, които да се борят с корупцията“, заяви още Нинова.  \r\nДеница КИТАНОВА", "date": "2019.04.08", "title": "Корнелия Нинова, БСП: На КСНС бях свидетел на бранене на статуквото със зъби и нокти, не излизаме с обща декларация"}
{"url": "http://www.focus-news.net/news/2019/04/08/2644176/valeri-simeonov-nfsb-imame-okolo-5-200-podpisa-i-mislya-che-sa-predostatachni-za-registratsiya-v-tsik.html", "text": "Имаме около 5 200 подписа и мисля, че са предостатъчни. Това каза пред журналисти водачът на листата на НФСБ за европейските избори и лидерът на партията Валери Симеонов по време на регистрацията на коалиция „Патриоти за Валери Симеонов“ за предстоящите избори за Европейски парламент, предаде репортер на  Агенция „Фокус“ . „Борим се за толкова места, колкото сабя покаже. Борим да привлечем повече избиратели на наша страна, като смятаме, че ще съберем достатъчно българи, които да гласуват за хора, които вършат работа, а не които само приказват“, заяви Симеонов. \r\nНа въпрос дали е готов да бъде евродепутат Валери Симеонов отговори категорично, че е готов. Във връзка с това дали има конкретни решения на Консултативния съвет за национална сигурност (КСНС) Симеонов отговори, че това е абсурд и е просто едно политическо мероприятие. „Това е моето мнение, но все пак президентът Румен Радев има право на инициативи, на провали, на успехи и на всичко. Негова си работа“, отбеляза още той. \r\nПредседателят на партия \"Средна Европейска Класа\" Георги Манев отбеляза от своя страна: „Ние номинирахме Валери Симеонов от „Обединени патриоти“ като водач и НФСБ като партия, която може да представлява и защитава интересите на \"Средна Европейска Класа\" и за това коалицията се казва „Патриоти за Валери Симеонов“ (НФСБ и Средна Европейска класа)“. \r\nИрина ИВАНОВА", "date": "2019.04.08", "title": "Валери Симеонов, НФСБ: Имаме около 5 200 подписа и мисля, че са предостатъчни за регистрация в ЦИК"}
{"url": "http://www.focus-news.net/news/2019/04/08/2644164/d-r-daniela-daritkova-gerb-pokazali-sme-politicheska-volya-i-moral-za-borba-s-koruptsiyata-no-deklaratsiyata-na-prezidenta-sadarzhashe-vnusheniya-koito-ne-korespondirat-s-realnostite.html", "text": "Показали сме политическа воля и морал за борба с корупцията, но декларацията на президента съдържаше внушения, които не кореспондират с реалностите. Това каза д-р Даниела Дариткова, председател на ПГ на ГЕРБ пред журналисти след КСНС, предаде репортер на  Агенция „Фокус“  .    \r\nПо думите й предложенията по-скоро отговарят на нечии политически интереси. „Ще припомня, че самият член на „БСП за България“ г-н Янков е казал, че президентът е свикал КСНС по поръчение на Корнелия Нинова. Дори г-жа Нинова накрая гласува да не излезем с общо становище. Подложихме на решение това дали да имаме общо становище и всички гласуваха да нямаме такова“, допълни д-р Дариткова. „Предложеният проект за решение получихме в момента на заседанието. Нещо, като решение, което трябва да се обсъди в момента и да се приеме задължително. Тази практика на работа на КСНС беше изключително изненадваща за мен като участник за първи път в КСНС“, посочи тя. По думите й участниците на заседанието са обсъдили всички елементи. „Оказа се, че повечето от абзаците се повтарят с предходно решение на КСНС, посветен на проблемите на корупцията. Имахме и общи решения, че трябва да се направи оценка на въздействието на антикорупционното законодателство“, заяви д-р Дариткова. По думите й общо е било намерението да се анализира дейността на КПКОНПИ.  \r\nДеница КИТАНОВА", "date": "2019.04.08", "title": "Д-р Даниела Дариткова, ГЕРБ: Показали сме политическа воля и морал за борба с корупцията, но декларацията на президента съдържаше внушения, които не кореспондират с реалностите"}
{"url": "http://www.focus-news.net/news/2019/04/08/2644177/ognyan-tsenkov-kmet-na-obshtina-vidin-traditsiyata-da-se-otbelyazva-8-april-prodalzhava-i-tya-se-podkrepya-ot-mnogo-obshtnosti.html", "text": "Традицията да се отбелязва 8 април продължава и тя се подкрепя от много общности, каза Огнян Ценков, кмет на Община Видин, по време на провелата се кръгла маса под наслов „Видин – мост за етнокултурно единение“, предаде репортер на  Радио „Фокус“-Видин . Той посочи, че изкуството, културата, фолклорните обичаи на различните етноси у нас са най-сигурният път за духовно общуване, за сътрудничество, за взаимно опознаване и уважение.  \r\n„И друг път съм казвал, че ако погледнем далеч назад в историята на нашия старопрестолен град, ще открием много примери за мирното и успешно съжителство на хора от различни националности и вероизповедания. Туристите, които посещават Видин, са силно впечатлени от факта, че на близко разстояние един до друг в квартал „Калето“ се намират православен, мюсюлмански и юдейски храм“, каза Огнян Ценков. Той допълни, че днес различните етнически групи  живеят в хармония и създават общи блага.  „Не мога да не спомена чудесния резултат от ползотворното сътрудничество между Община Видин и Регионалното сдружение на Организацията на евреите „Шалом“ в България, благодарение на което започваме възстановяването на една от най-емблематичните сгради в нашия град – Синагогата и превръщането й в Културен център „Жул Паскин“. Резултатът от тези обединени усилия ще рефлектира върху развитието и перспективите на нашия крайдунавски град като привлекателна туристическа дестинация“, обясни кметът на Видин.  \r\nОгнян Ценков пожела на всички, които празнуват 8 април да бъдат здрави и се радват на благополучие и щастие и изказа убеждението си, че организираните прояви във Видин ще покажат, че хората, които живеят в този регион на България, следват принципите на толерантност, добронамереност и взаимно уважение. \r\nПриветствия отправиха Владимир Тошев и Видинския митрополит Даниил. В рамките на кръглата маса  Пролет Георгиева – главен експерт в Областната администрация направи презентация на тема „Реализирани мерки и предизвикателства при изпълнението на политиката за интегриране на ромите в Област Видин през 2018 г. Заместник-кметът по хуманитарни дейности и социална политика Венци Пасков представи проекта на Община Видин за интеграция на ромите – „Заедно за по-добър живот“. Валя Йорданова, директор на Детска градина „Мир“-Дунавци запозна присъстващите с дейностите по проект „Вълшебствата в общия ни свят“, а заместник-председателят на Общинския съвет Красимир Асенов се спря на темата за жертвите на Холокоста и спасяването на евреите и ромите от българския народ по времето на хитлеристка Германия. \r\nСлед приключването на кръглата маса, отбелязването на 8 април продължи с възпоменателна церемония на брега на Дунав, където в памет на жертвите на Холокоста от ромския етнос бяха хвърлени в реката червени карамфили. \r\nАнна ЛОЗАНОВА", "date": "2019.04.08", "title": "Огнян Ценков, кмет на Община Видин: Традицията да се отбелязва 8 април продължава и тя се подкрепя от много общности"}
{"url": "http://www.focus-news.net/news/2019/04/08/2644178/kyustendil-s-normalna-intenzivnost-e-trafikat-po-patishtata-v-oblastta-na-mesta-patnite-nastilki-sa-mokri.html", "text": "С нормална интензивност е трафикът по пътищата в област Кюстендил, на места пътните настилки са мокри. Това съобщи за  Радио „Фокус” – Кюстендил  дежурният в Областно пътно управление – Кюстендил. Към момента няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.04.08", "title": "Кюстендил: С нормална интензивност е трафикът по пътищата в областта, на места пътните настилки са мокри"}
{"url": "http://www.focus-news.net/news/2019/04/08/2644168/korneliya-ninova-bsp-kpkonpi-po-skoro-da-obyasnyavat-za-apartamentite-i-terasite-si-dali-nyakoy-gi-zaplashva-da-se-oplachat-kadeto-tryabva-i-da-kazhat-otkade-idvat-atakata.html", "text": "КПКОНПИ по-скоро да обясняват за апартаментите и терасите си - дали някой ги заплашва да се оплачат, където трябва и да кажат откъде идват атаката. Това каза пред журналисти след заседанието на КСНС, посветено на борбата с корупцията, предаде репортер на  Агенция „Фокус“  . \"По отношение на участието на КПКОНПИ, Нинова поясни, че президентът е информирал, че още миналата седмица е свалил доверието от председателя на КПКОНПИ. „Политическо доверие може да се свали. След излезлите информации за заместника му, е отменил поканата за заместника му“, каза Нинова. На въпрос дали това трябва да се случи и за Лозан Панов, Нинова посочи, че трябва да се действа с еднакъв аршин за всички: политици, депутати, магистрати. „Без никаква разлика. Вътре си го казах мнението“, допълни още лидерът на БСП. Във връзка със съобщение на комисията, че двама олигарси и една политическа партия атакуват комисията и за това, Нинова определи това като защитна реакция. „Те по-скоро да обясняват за апартаментите и терасите си. Дали някой ги заплашва да се оплачат, където трябва и да кажат откъде идват атаката“, допълни още Нинова. На въпрос кой от БСП е разследван за корупционни схеми и който е пряко отговорен за изборите в партията, лидерът на политическата сила призова да се зададе този въпрос на КПКОНПИ, която е дала информация. „Имаше изказвания, че медийни атаки стоят зад всичко това. Имаше за мен много странни изказвания: „Отстрелват ни един по един дайте да се пазим“. Това е абсурд. Това пак означава политическото статукво срещу промяната. Какво пазим?“, попита още лидерът на БСП. По думите й ползата от КСНС е, че се вижда разликата между статуквото и желанието за промяна.  \r\nДеница КИТАНОВА", "date": "2019.04.08", "title": "Корнелия Нинова, БСП: КПКОНПИ по-скоро да обясняват за апартаментите и терасите си - дали някой ги заплашва да се оплачат, където трябва и да кажат откъде идват атаката"}
{"url": "http://www.focus-news.net/news/2019/04/08/2644175/afp-edinstvenoto-funktsionirashto-letishte-v-tripoli-e-bombardirano.html", "text": "Единственото функциониращо летище в либийската столица Триполи е поразено от въздушна атака, предава  AFP , като се позовава на местни власти „от мястото, където се разразиха битки за контрол над Триполи“.  \r\nИзточник от кръговете по сигурността на летище „Митига“ на изток от града заяви, че нито една страна в конфликта все още не е поела отговорност за нападението. Бомбардировката е нанесла щети на една от пистите. Няма жертви.  \r\nБлизо до Триполи се водят тежки сражения от четвъртък насам, когато войските на Халиф Хафтар започнаха нападение с цел превземане на столицата на Либия. Тереза Герова", "date": "2019.04.08", "title": "AFP: Единственото функциониращо летище в Триполи е бомбардирано"}
{"url": "http://www.focus-news.net/news/2019/04/08/2644180/tass-putin-opredeli-kato-prioritetna-dostavkata-na-s-400-za-turtsiya.html", "text": "Откривайки заседанието на руско-турския Съвет за сътрудничество на високо равнище, държавният глава на Руската федерация Владимир Путин заяви, че финализирането на договора за доставките на зенитно-ракетните системи С-400 е „приоритет“ за Москва и Анкара, предава  ТАСС . \r\n„Пред нашите страни стоят сериозни задачи за укрепване на нашето сътрудничество във военнотехническата сфера. На първо място говорим за изпълнението на договора за снабдяване на Турция с противоракетни ракетни системи С-400 „Триумф С-400\", подчерта Путин. \r\nСъгласно думите му, Русия и Турция имат и други обещаващи проекти в областта на военнотехническото сътрудничество. Лидерът на Кремъл уточни, че става въпрос за доставки на съвременни руски военни продукти в Турция. Тереза Герова", "date": "2019.04.08", "title": "ТАСС: Путин определи като „приоритетна“ доставката на С-400 за Турция"}
{"url": "http://www.focus-news.net/news/2019/04/08/2644166/d-r-daniela-daritkova-gerb-nyamashe-kak-da-se-yavim-na-ksns-ako-imahme-namerenie-da-blamirame-prezidenta.html", "text": "Нямаше как да се явим на КСНС, ако имахме намерение да бламираме президента. Това каза д-р Даниела Дариткова, председател на ПГ на ГЕРБ пред журналисти след КСНС, предаде репортер на  Агенция „Фокус“  . „Има ясно изискване за кворум. Ние наистина искахме да чуем и да обединим някакви усилия около мерки, които да върнат вярата на българското общество в институциите, в органите“, каза д-р Дариткова. Тя посочи, че  тази вяра не е изчерпана. На въпрос дали трябва да се свали доверието от председателя на ВКС Лозан Панов, д-р Даритоква заяви, че подходът трябва да бъде еднакъв към всички след като вече има такава заявена позиция. \r\nДеница КИТАНОВА", "date": "2019.04.08", "title": "Д-р Даниела Дариткова, ГЕРБ: Нямаше как да се явим на КСНС, ако имахме намерение да бламираме президента"}
{"url": "http://www.focus-news.net/news/2019/04/08/2644183/pazardzhik-v-tsentara-na-peshtera-se-otkriva-blagotvoritelen-velikdenski-bazar.html", "text": "В центъра на Пещера се открива благотворителен Великденски базар, съобщиха от  Общината . Той се организира от Фонд за превенция на престъпността ИГА и Кризисен център за деца и лица пострадали от насилие-Пещера и ще продължи до 12 април. Средствата, които ще бъдат събрани на благотворителния базар, ще бъдат използвани за подобряване на достъпа и условията в социалната услуга. Кризисният център се помещава на петия етаж в сграда без асансьор, което изключително затруднява достъпа до услугата. Това е особено проблемно за лица и деца с физически затруднения и увреждания, включително - с инвалидни колички. Изграждането на асансьора не е във възможностите на бюджета на кризисния център, затова ръководството на Фонд ИГА и екипът на центъра започват благотворителна кампания за набирането на 30 000 лева – сумата, необходима за изграждането му.", "date": "2019.04.08", "title": "Пазарджик: В центъра на Пещера се открива благотворителен Великденски базар"}
{"url": "http://www.focus-news.net/news/2019/04/08/2644181/valeri-simeonov-nfsb-ima-dostatachno-zakoni-koito-ne-se-spazvat-da-se-sasredotochim-varhu-spazvaneto-im.html", "text": "Има си достатъчно закони, които не се спазват, именно за това дайте да се съсредоточим върху спазването на законите. Това каза пред журналисти водачът на листата на коалиция „Патриоти за Валери Симеонов“ и лидер на НФСБ Валери Симеонов по време на регистрацията на коалицията за предстоящите избори за Европейски парламент, предаде репортер на  Агенция „Фокус“ .  \r\nНа въпрос на журналисти, свързан с това, че БСП искат нов закон за противодействие с корупцията, Валери Симеонов коментира, че има изтъркан шаблон - на практиката в България по всеки нашумял въпрос да се лъжат хората, че трябва нов закон. По думите му той не е бил поканен на Консултативния съвет за национална сигурност (КСНС) и за това не е присъствал \r\nИрина ИВАНОВА", "date": "2019.04.08", "title": "Валери Симеонов, НФСБ: Има достатъчно закони, които не се спазват - да се съсредоточим върху спазването им"}
{"url": "http://www.focus-news.net/news/2019/04/08/2644172/veselin-mareshki-volya-deklaratsiyata-koyato-se-predlagashe-na-ksns-kasaeshe-pomosht-na-bsp-v-predstoyashtata-kampaniya.html", "text": "Декларацията, която се предлагаше на КСНС, касаеше помощ на БСП в предстоящата кампания. Това каза пред журналисти лидерът на \"Воля\" Веселин Марешки след КСНС, предаде репортер на  Агенция \"Фокус\" . \"Това беше неприемливо за всички други\", допълни Марешки.  \r\nПо отношение на отсъствието на председателя на КПКОНПИ, Марешки уточни, че президентът е информирал КСНС, че е снел доверието си от него.  \r\nДеница КИТАНОВА", "date": "2019.04.08", "title": "Веселин Марешки, \"Воля\": Декларацията, която се предлагаше на КСНС, касаеше помощ на БСП в предстоящата кампания"}
{"url": "http://www.focus-news.net/news/2019/04/08/2644184/kardzhali-akad-bogdan-petrunov-i-dots-d-r-andrey-kehayov-sa-sred-parvite-nositeli-na-novouchredenata-nagrada-na-imeto-na-d-r-atanas-dafovski.html", "text": "Акад. Богдан Петрунов и доц. д-р Андрей Кехайов са сред първите носители на новоучредената награда на името на д-р Атанас Дафовски по случай 100 години от рождението му, предаде кореспондентът на   Радио „Фокус“ . На 8 април се навършват 100 години от рождението на д-р Атанас Дафовски, който е роден в смолянското село Петково. Регионалната многопрофилна  болница за активно лечение „д-р Атанас Дафовски“-Кърджали почете своя патрон и лекарите, дали години от живота и труда си за опазване здравето на хората от района на Родопите. Бивш служител в банка, участвал във Втората световна война и след нея следвал медицина, д-р Атанас Дафовски е отдал дълги години от активната си дейност на работата в кърджалийската болница. Професионалист, мъдър човек, родолюбец, така са го запомнили. Преминал през всичките етапи на лекарската йерархия - ординатор, завеждаш Вътрешно отделение и станал главен лекар на Окръжна болница, той работи в гр. Кърджали от  1961 до 1984 година. Пред паметната плоча на дома му в Кърджали венци и цветя поднесоха много благодарни граждани, областният управител Никола Чанев, зам.-кметът Веселина Тихомирова, акад. Богдан Петрунов, който изнесе лекция за съвременните алергии, и доц. д-р Андрей Кехайов. Двамата известни специалисти с принос в медицинската наука на България бяха отличени като първите носители на наградата на името на д-р Атанас Дафовски. Акад. Богдан Петрунов, създател на съвременния имунологичен стимулатор срещу алергии и имунен стимулатор срещу СПИН, каза, че кърджалийската болница е на международно ниво и заслужава най-висока оценка. Д-р Андрей Кехайов изтъкна, че това не е просто една регионална награда, а национална и дори може да се каже с престиж, който заслужава международно ниво. Родопите са дали много големи лекари на България, каза още доц. Кехайов. Директорът на болницата проф. д-р Тодор Черкезов връчи наградите на първите носители на престижния приз. \r\nДарина ДЕЕНИЧИНА", "date": "2019.04.08", "title": "Кърджали: Акад. Богдан Петрунов и доц. д-р Андрей Кехайов са сред първите носители на новоучредената награда на името на д-р Атанас Дафовски"}
{"url": "http://www.focus-news.net/news/2019/04/08/2644174/d-r-daniela-daritkova-gerb-vyarvam-che-ksns-shte-dade-znak-na-kolegite-ot-opozitsiyata-che-e-razumno-ako-imat-namerenie-da-promenyat-zakonodatelstvoto-da-se-varnat-v-parlamenta.html", "text": "Вярвам, че КСНС ще даде знак на колегите от опозицията, че е разумно, ако имат намерение да променят законодателството, да се върнат в парламента. Това каза д-р Даниела Дариткова, председател на ПГ на ГЕРБ пред журналисти след КСНС, предаде репортер на  Агенция „Фокус“  . „В правомощията на законодателната и изпълнителната власт е да предприеме мерки, които да променят закона в посока той да се прилага по-адекватно. Даже в момента в Правна комисия тече обсъждане на промени в закона за противодействие на корупцията. Вярвам, че този КСНС ще даде знак на колегите от опозицията, че е разумно, ако наистина са толкова активни и имат намерение да променят законодателството, да се върнат в НС, където е мястото за законодателни инициативи“, допълни д-р Дариткова. \r\nДеница КИТАНОВА", "date": "2019.04.08", "title": "Д-р Даниела Дариткова, ГЕРБ: Вярвам, че КСНС ще даде знак на колегите от опозицията, че е разумно, ако имат намерение да променят законодателството, да се върнат в парламента"}
{"url": "http://www.focus-news.net/news/2019/04/08/2644190/blagoevgrad-parvata-chast-na-monospektakala-patnikat-shte-bade-predstavena-v-grada.html", "text": "Първата част на моноспектакъла „Пътникът“ ще бъде представена в Благоевград тази вечер. Премиерата на втората част е предвидена за 20 април. Това каза за  Радио „Фокус“ – Пирин  Никола Костадинов, актьор и режисьор от Македония и възпитаник на Югозападен университет „Неофит Рилски“ – Благоевград. „След като се възприе толкова добре бях оставил още нещо в себе си, което ще представя във втора част“, добави актьорът. Той коментира, че втората част е продължение на първата. „Необходимо е зрителят да е гледал най-напред първата част, защото нещата са свързани“, каза още Никола Костадинов. Актьорът отправи послание към всички млади хора, които са се насочили към актьорското изкуство. „Най-важното е да бъдат преди всичко здрави, щастливи, да обичат и да бъдат обичани, защото когато има любов между хората – нещата се случват.  Тогава те придобиват друг смисъл, който е човешки и духовен като другите неща нямат много значение“, допълни Никола Костадинов. \r\n„В моноспектакъла „Пътникът“ имам честта да изразя онова, което е вътре в мен като човек съществуващ в този свят“, отбеляза той и посочи, че пиесата  се занимава с изследването на психологическата разруха на човека, дерзаещ се от всички мисли както и на онова, което виждат очите му и на всичките взаимоотношения с хората. „Моноспектакълът показва нечовещината, която днес достига върха или дъното при хората“, добави Никола Костадинов. Актьорът заяви, че моноспектакълът е съчинен от танц и театър като по време на актьорската игра се търсят отговори на важни въпроси. Никола Костадинов каза още, че идеята за текста и нещата, които се случват по време на моноспектакъла са измислени от него. \r\nТой уточни, че при моноспектакъла актьорът е сам на сцената, като съществува разликата между моноспектакъла и традиционния театър. „Понякога не ми е много приятно, когато репетирам сам на сцена. Причината е, че искам да имам колеги актьори до себе си, с които да си разменяме енергия и да общуваме“, посочи Никола Костадинов. Той коментира, че в моноспектакъла актьорът получава енергия от публиката, но ако в същото време и дава енергия. „ Причината е, че ако не даваш енергия – няма как и да получиш“, добави актьорът. Той добави, че днес благоевградчани ще могат да видят „Пътникът“ отново като в коментира и въпросът свързан с притеснението, когато актьорът излиза сам на сцената. „В началото имах притеснения, които бяха свързани как публиката ще възприеме идеята, защото се съчетава танц и театър. Това водеше до притеснение. Вече съм сигурен в това, което се случва на сцената и знам какво носи „Пътникът“, заяви Никола Костадинов. \r\nПо негови думи в моноспектакъла има монолози, които са писани в различни ситуации и моменти. Той посочи, че представлението е с продължителност от 1 час. „Не мога да определя времето, което ми отне реализацията на този проект, защото текстът е писан по време на моето обучение и по време на мои пътувания, което се е случвало през последните няколко години“, добави Никола Костадинов. По думите му това, което изследва „Пътникът“ са всички онези терзаещи неща и вълнения, които изпитва човек докато пътува. „Ако трябва са сметнем репетиционния процес е около месец“, каза още Никола Костадинов. \r\nДенис НИКИФОРОВ", "date": "2019.04.08", "title": "Благоевград: Първата част на моноспектакъла „Пътникът“ ще бъде представена в града"}
{"url": "http://www.focus-news.net/news/2019/04/08/2644179/emil-hristov-gerb-nyamashe-naprezhenie-na-ksns-no-ne-mozhehme-da-podkrepim-deklaratsiya-v-koyato-se-predlaga-tekst-che-darzhavata-e-abdikirala.html", "text": "Нямаше напрежение на КСНС, но нямаше как да подкрепим декларация, в която се предлага текст, че държавата е абдикирала. Това каза заместник-председателят на Народното събрание и депутат от ГЕРБ Емил Христов пред журналисти след КСНС, предаде репортер на  Агенция „Фокус“ .    \r\nПо думите му чрез декларацията се е предлагало всички, които заемат висши длъжности едва ли не да се чувстват виновни затова, че са на тези длъжности. „Беше поставен въпросът дали само една година да бъдат те под контрол. Тогава запитахме колко години трябва да бъдем под контрол, трябва ли да се разследват децата и внуците ни. Това мисля, че беше прекалено, затова се обединихме около становището да няма някаква декларация“, допълни Христов.  \r\nСпоред него Корнелия Нинова е подкрепила на 100% изводите, които са се предлагали, включително това, че държавата отсъства. \"Не мога да кажа, че държавата я няма. Дадох пример за това, че полицията работи. И прокуратурата работи, и НАП работи. Ние можем всеки ден да видим какво правят тези хора и изведнъж да приемем тук на КСНС, че държавата е абдикирала и не работи, това не може да го допускаме“, допълни Христов.  \r\nВъв връзка с казаното от Нинова, че на КСНС някой е обвинявал медиите за скандала с апартаментите, Христов посочи: „Никой не е обвинявал медиите, защото слушах г-жа Корнелия Нинова. Никой не обвини медиите. Напротив, смятаме, че вие трябва да си вършите работата както досега. Това, което се случва, е част от политическия живот. Вършете вашата работа, както я вършите досега. Вие сте един коректив“, подчерта Христов.  \r\nДеница КИТАНОВА", "date": "2019.04.08", "title": "Емил Христов, ГЕРБ: Нямаше напрежение на КСНС, но не можехме да подкрепим декларация, в която се предлага текст, че държавата е абдикирала"}
{"url": "http://www.focus-news.net/news/2019/04/08/2644191/predsedatelite-na-parlamentite-na-cherna-gora-i-na-severna-makedoniya-blagodariha-na-tsveta-karayancheva-za-prinosa-na-balgariya-za-evropeyskata-perspektiva-na-zapadnite-balkani.html", "text": "Председателят на българското Народно събрание Цвета Караянчева се срещна с председателя на парламента на Черна гора Иван Брайович и с председателя на парламента на Северна Македония Талат Джафери. Това се случи в рамките на Конференцията на председателите на парламенти на страните-членки на ЕС, която се проведе в австрийската столица Виена, съобщиха от  пресцентъра на Народното събрание. \r\nИван Брайович и Талат Джафери използваха възможността да благодарят на Цвета Караянчева, на парламента и на правителството на България за силния импулс, който Българското председателство на Съвета на ЕС даде на европейската интеграция на страните от Западните Балкани. В тази връзка Караянчева поздрави своя колега от Северна Македония за стартиралата процедура по присъединяването на страната към НАТО. Тя напомни, че българският парламент бе един от първите, който ратифицира протокола за присъединяването на Северна Македония към НАТО.  \r\nТримата председатели на национални парламенти се обединиха около извода, че не бива да се допуска темата за Западните Балкани отново да изпадне от дневния ред на Европа. Ето защо Караянчева и колегите й изразиха задоволството си от факта, че европейското бъдеще на страните от региона остана актуална тема по време на Австрийското и Румънското председателство.", "date": "2019.04.08", "title": "Председателите на парламентите на Черна гора и на Северна Македония благодариха на Цвета Караянчева за приноса на България за европейската перспектива на Западните Балкани"}
{"url": "http://www.focus-news.net/news/2019/04/08/2644192/sport-nyukasal-zagubi-osnoven-igrach-do-kraya-na-sezona.html", "text": "Защитникът на Нюкасъл Флориан Лежюн ще пропусне останалата част от сезона на Английската висша лига, обявиха от клуба.  Футболистът претърпя сериозно нараняване на лявото си коляно по време на мача с Кристъл Палас, който домакините загубиха с 0:1. Французинът беше изнесен на носилка през втората част на мача на стадион \"Сейнт Джеймсис Парк\" след сблъсък с Андрос Таунзенд. \r\n27-годишният Лежюн пропусна старта на кампанията, след като в предсезонната подготовка получи травма на дясното коляно. След завръщането си през януари игра в 13 мача.  \r\nНюкасъл са 15-ти в класирането на Висшата лига с актив от 35 точки.", "date": "2019.04.08", "title": "Спорт: Нюкасъл загуби основен играч до края на сезона"}
{"url": "http://www.focus-news.net/news/2019/04/08/2644193/grazhdanski-dialog-na-tema-obrazovanie-shte-se-provede-v-lovech-na-9-april.html", "text": "Граждански диалог на тема образование ще се проведе в Ловеч на 9 април 2019 г. (вторник) от 16.30 часа в заседателната зала на хотел „Ловеч“, съобщиха от пресцентъра на ПП ГЕРБ. Форумът е част от Платформата за граждански диалог \"Европа в нашия дом\". Участие в срещата ще вземат министърът на образованието и науката Красимир Вълчев, народният представител Станислава Стоянова, член на Комисията по образование и наука в 44-тото НС, народните представители от ГЕРБ Иван Миховски и Калин Василев, кметът на община Ловеч Корнелия Маринова, началникът на Регионалното управление на образованието Еленко Начев.  Поканени да вземат участие са директори, учители и родители от детски и учебни заведения, представители на работодателски организации и бизнеса, на неправителствени и синдикални организации и всички граждани.", "date": "2019.04.08", "title": "Граждански диалог на тема образование ще се проведе в Ловеч на 9 април"}
{"url": "http://www.focus-news.net/news/2019/04/08/2644194/sliven-odobreni-sa-planove-za-imoti-po-paragraf-4-v-mestnosti-v-obshtinata.html", "text": "Одобрени са планове за имоти по параграф 4 в местности в община Сливен, съобщиха от пресцентъра на  Областната администрация . \r\nСъс заповеди на областния управител на Сливен Чавдар Божурски са одобрени планове на новообразуваните имоти за земи по § 4 от Закона за собствеността и ползването на земеделски земи както следва: Заповед №РД-11-09-002/14.03.2019 г. за местности Нова камара, Нова камара – Ракетна площадка, Стара камара и Орешака, находящи се в землището на с. Тополчане, община Сливен, област Сливен, Заповед №РД-11-09-003 / 14.03.2019 г. за местност Каменски лозя, находяща се в землището на с. Камен, община Сливен, област Сливен, Заповед №РД-11-09-004 / 14.03.2019 г. за местности Кел дере и Букака, находящи се в землището на с. Бяла, община Сливен, област Сливен, Заповед №РД-11-09-005 / 14.03.2019 г. за местност Бозаджийска кория, находяща се в землището на с. Бозаджий, община Сливен, област Сливен, Заповед №РД-11-09-006 / 14.03.2019 г. за местности Кайряка, Аврамов баир – Улоклий и Меллет дере находящи се в землището на гр. Кермен, община Сливен, област Сливен. \r\nЗаповедите са обнародвани в Държавен вестник, бр. 27, от 2 април 2019 г. Заинтересованите могат да се запознаят с плановете на новообразуваните имоти в сградата на Община Сливен. Жалби срещу одобрените планове могат да се подават чрез областния управител пред Районен съд-Сливен в 14-дневен срок от обнародването на заповедите в Държавен вестник.", "date": "2019.04.08", "title": "Сливен: Одобрени са планове за имоти по параграф 4 в местности в общината"}
{"url": "http://www.focus-news.net/news/2019/04/08/2644185/prezidentat-rumen-radev-nyamah-namerenie-da-svikvam-ksns-no-povedenieto-na-institutsiite-razkriva-kriza-na-darzhavnostta.html", "text": "Нямах намерение да свиквам КСНС, но поведението на институциите разкрива криза на държавността. Това каза президентът Румен Радев след КСНС, посветено на борбата с корупцията, предаде репортер на  Агенция „Фокус“  . Той припомни, че преди година и половина е свикал съвет във връзка с предстоящото приемане и разработване на новия тогава Антикорупционен закон. „Изразих ясно своите резерви към залаганата в този закон неефективност. Предложих ясни принципи и механизми за реално противодействие на корупцията, които бяха отхвърлени от управляващото мнозинство, което наложи един беззъб закон. Помните, че наложих цялостно вето върху този закон“, каза Радев. По думите му неговият крах по отношение на висши публични длъжности се наблюдава днес. „Продължих да повдигам темата за корупцията по висшите публични длъжности, но до момента срещам съпротива. Спомняте си, че в публичния отчет, който направих на втората година от своя мандат в края на януари тази година призовах КПКОНПИ, Прокуратурата, МВР и Службите да навлязат и в старателно отбягвания периметър на властта. Предупредих, че ако това не се случи, разпадът ще продължи, а търсенето на справедливост може да излезе извън рамките и механизмите на закона. Предупредих и политическите партии, че трябва сами да се чистят от корумпирани и некомпетентни кадри с управленски амбиции, ако искат да се видят на бъдещия политически хоризонт. Това не се случи. Напротив, институциите продължаваха да неглижират проблемите с корупцията. Когато избухна „Апартаментгейт“, вместо те да се задействат активно и да вървят преди медийните публикации те продължиха да мълчат. За мен това поведение разкрива криза на държавността. Имаме сериозен проблем. Мисля, че никой не го отрича. Този проблем касае националната сигурност“, подчерта още Радев. \r\nДеница КИТАНОВА", "date": "2019.04.08", "title": "Президентът Румен Радев: Нямах намерение да свиквам КСНС, но поведението на институциите разкрива криза на държавността"}
{"url": "http://www.focus-news.net/news/2019/04/08/2644182/prezidentat-rumen-radev-na-ksns-imahme-razminavaniya-vav-vaprosite-za-izmereniyata-na-koruptsiyata-vav-visshite-publichni-dlazhnosti.html", "text": "Имахме разминавания във въпросите за измеренията на корупцията във висшите публични длъжности. Това каза президентът Румен Радев след КСНС, посветено на борбата с корупцията, предаде репортер на  Агенция „Фокус“  . „В хода на дискусиите на съвета предложих проект на становище. Той не се прие от участниците на съвета. Там, където имахме разминавания, са основно във въпросите какви са измеренията на корупцията във висшите публични длъжности, доколко ефективна е тя на този етап и разбира се предложенията за решение“, каза държавният глава. По думите му е имало разминавания в ефективността от Антикорупционната комисия. „Разминавания доколко НС осъществява реален контрол върху тази комисия. Разминаване в оценката ни за ефективността на нормативната база“, посочи президентът. \r\nДеница КИТАНОВА", "date": "2019.04.08", "title": "Президентът Румен Радев: На КСНС имахме разминавания във въпросите за измеренията на корупцията във висшите публични длъжности"}
{"url": "http://www.focus-news.net/news/2019/04/08/2644195/veliko-tarnovo-startira-podmyanata-na-vodoprovoda-na-ulitsa-cherni-vrah-v-svishtov.html", "text": "Стартират ремонтните дейности, свързани с подмяна на водопровода по улица „Черни връх“ в Свищов. Това съобщиха за  Радио „Фокус“ – Велико Търново  от пресцентъра на Общината и уточниха, че началото работата ще бъде поставено утре, в от улицата между кръстовищата с ул. „Бачо Киро“ и с ул. „Никола Петков“. „Фокус“ припомня, че дейностите са част от мащабен проект, по който предстои да бъдат ремонтирани водопреносните мрежи на повече от 45 улици в Свищов. Предвижда се и основно преасфалтиране на отсечките. Всичко това се реализира благодарение на усилията на общинското ръководство. Подмяната на водопроводите ще струва близо 2.8 млн. лв. За останалите ремонти са осигурени 1.8 млн. лв. – общински заем, изтеглен през 2018 година. \r\nЛуиза ТРАНЧЕВА", "date": "2019.04.08", "title": "Велико Търново: Стартира подмяната на водопровода на улица „Черни връх“ в Свищов"}
{"url": "http://www.focus-news.net/news/2019/04/08/2644197/burgas-postizheniyata-na-kst-pomorie-byaha-otlicheni-v-doklad-na-balgarskata-federatsiya-po-sportni-tantsi.html", "text": "Постиженията на Клуб по спортни танци (КСТ) „Поморие“ бяха отличени в доклад на Българската федерация по спортни танци, съобщиха от пресцентъра на  Община Поморие . Клуб по спортни танци „Поморие” е сред безспорните лидери в годишния доклад на Българската федерация по спортни танци. Признанието е резултат не само от високите постижения на двойките, но и благодарение на завидните организаторски умения, които треньорският състав и екипът на Община Поморие демонстрират през последните години. \r\nСъгласно представените в доклада показатели, организираните през 2018 година Държавно първенство „Купа България” и Открит национален турнир „Купа Поморие” са били сред най-престижните и оспорвани състезания в календара на федерацията. По повод събитието в града са гостували 350 двойки, борещи се за Купите, още над 200 състезатели – участници в конкурса „Изгряващи звезди” или повече от 900 официално регистрирани състезатели. \r\n„Щастлив съм, защото по брой участници водим дори международни турнири, проведени в големите градове на страната. През 2019 г. навършваме 13 години и ще дадем всичко от себе си, за да привлечем в Поморие още повече танцьори на турнира през май”, коментира един от треньорите на клуба Никола Абрашев.", "date": "2019.04.08", "title": "Бургас: Постиженията на КСТ „Поморие“ бяха отличени в доклад на Българската федерация по спортни танци"}
{"url": "http://www.focus-news.net/news/2019/04/08/2644186/vladimir-putin-rusiya-i-turtsiya-prodalzhavat-energichnite-usiliya-za-normalizatsiya-na-situatsiyata-v-siriya.html", "text": "На заседанието на руско-турския Съвет за сътрудничество на високо равнище, държавният глава на Руската федерация Владимир Путин увери, че Москва и Анкара продължават енергичните усилия за нормализация на ситуацията в Сирия, предава  ТАСС . \r\n„Като гаранти на Астанинския процес, Русия и Турция продължават да прилагат енергично съгласувани усилия за дългосрочна нормализация на обстановката в Сирия. Координираме действия в контекста на активизация на вътрешносирийския политически процес, включително скорошното съставяне на Конституционната комисия“, заяви Путин. \r\nЛидерът на Кремъл допълни, че вече е обсъдил с турския президент Реджеп Тайип Ердоган „очи в очи“ първостепенни въпроси за развитието на отношенията между двете страни. Тереза Герова", "date": "2019.04.08", "title": "Владимир Путин: Русия и Турция продължават енергичните усилия за нормализация на ситуацията в Сирия"}
{"url": "http://www.focus-news.net/news/2019/04/08/2644198/zam-ministar-denitsa-nikolova-shte-uchastva-v-mezhdunarodnata-konferentsiya-na-tema-dunav-satrudnichestvo-za-inovatsii.html", "text": "Заместник-министърът на регионалното развитие и благоустройството Деница Николова ще вземе участие в международната конференция  на тема: \"Дунав: Сътрудничество за иновации\", съобщиха от пресцентъра на МРРБ. Тя ще се състои утре – 9 април, от 09.30 часа, в сградата на Българска търговско-промишлена палата в София (ул. „Искър“ 9).  \r\nФорумът се организира от Търговско-промишлената палата – Враца по проект \"Еко-иновативно свързан Дунавски регион\", финансиран от Програмата за транснационално сътрудничество „Дунав“ 2014-2020 г.   \r\nОсновна цел на проекта е да повиши сътрудничеството между иноваторите от областта на еко-иновациите със специален акцент върху развитието и прилагането на еко-технологиите в Дунавския регион.", "date": "2019.04.08", "title": "Зам.-министър Деница Николова ще участва в международната конференция на тема: \"Дунав: Сътрудничество за иновации\""}
{"url": "http://www.focus-news.net/news/2019/04/08/2644189/prezidentat-rumen-radev-iskam-da-prizova-balgarite-kam-netarpimost-i-neprimirimost-kam-vsichki-proyavi-na-koruptsiyata-i-kam-bezdeystvieto-na-darzhavnite-institutsii.html", "text": "Искам да призова българите към нетърпимост и непримиримост към всички прояви на корупцията и към бездействието на държавните институции. Това каза президентът Румен Радев след КСНС, посветено на борбата с корупцията, предаде репортер на  Агенция „Фокус“  . „Най-вероятно, че „Апартаментгейт“ е само айсбергът на истинската корупция. В обществото се споделя убеждението, че има множество злоупотреби с публични средства в особено големи размери, че български политици имат големи финансови ресурси, че имат имоти у нас и в чужбина, че имат крупни фирми чрез подставени лица и офшорни сметки“, посочи президентът. \"Висши политици и магистрати, които са били цял живот на държавна заплата не се срамуват да демонстрират необясним за гражданите лукс. Всичко това знаете на фона на обидно, унизително ниски пенсии и минимална работна заплата. Казвам неслучайно магистрати, защото битката с корупцията не може да се води с проядена съдебна система. Налице е растяща криза в доверието. Тази криза или ще бъде преодоляна с енергични мерки на съответните оторизирани органи, които да започнат да изпреварват медийните публикации и да започне да осъществяват реално прилагане на закона спрямо провинилите се, или тази криза в доверието ще се задълбочи, ще доведе до пълна загуба на легитимност и непредсказуеми последици“, коментира държавният глава. Той посочи, че е призовал всички участници в КСНС да се вземат адекватни и решителни мерки, за да покажат, че има държавност и че тази държавност е на място и всеки един, независимо каква позиция заема в държавата - от премиер, министри, магистрати, всички, които заемат държавни позиции, да носят еднаква отговорност. Той благодари и на няколкото медии, които са започнали процеса по изобличаване и които не спират да търсят истината.  \r\nДеница КИТАНОВА", "date": "2019.04.08", "title": "Президентът Румен Радев: Искам да призова българите към нетърпимост и непримиримост към всички прояви на корупцията и към бездействието на държавните институции"}
{"url": "http://www.focus-news.net/news/2019/04/08/2644199/plovdiv-festivalat-brilyantin-za-poreden-pat-se-prevarna-v-praznik-za-detsata-ot-asenovgrad.html", "text": "Фестивалът „Брилянтин” за пореден път се превърна в пъстър празник за децата от Асеновград и донесе на всички участници и публика много весело настроение, награди и цветни емоции. Това съобщиха за  Радио „Фокус“-Пловдив  от Общината. Центърът на града се превърна в арена на уличното изкуство, където местни школи по танци, музика и спорни клубове показаха своите умения и заредиха с настроение зрителите. Фестивалът откри заместник-кметът на Асеновград и председател на Местната комисия за борба с противообществените прояви на малолетните и непълнолетните инж. Мария Вълканова с пожелание за много детски усмивки и нестихващ ентусиазъм за развитие и усъвършенстване. \r\nПразникът започна с ритъма на танцова формация „Косара” с художествен ръководител Виолета Стамболийска. Участие взеха също очарователните деца от клуб по спортни танци „Асеновец” с треньор Дойка Апостолова. Магията на балетното изкуство показаха възпитаничките на балетно студио „Терпсихора” с художествен ръководител Венета Янкова. Открит урок по танци за всички ентусиасти предаде Гергана Михова, а много смях и игри бяха подготвили аниматорите от агенция „Слон Балон”, които забалвяваха децата с весела клоунада и любимите анимационни герои от филмите „Смърфовете” и „Миньони”. Любовта към велосипеда и добри акробатични умения демонстрираха момчетата от спортен клуб „Тритон Екстрийм”. Богатството на българския фолклор показаха възпитаниците на Центъра за подкрепа и личностно развитие „Васил Левски”. С пъстри народни носии и широки усмивки те увлякоха публиката в магията на българското хоро.  \r\nДецата от Музейната музикална школа с ръководител Веси Пашалиева също възхитиха публиката със своите песни, а момичетата класа по фризьорство към ПГ „Св. Патриарх Евтимий” създадоха с ръцете си красиви прически на децата от село Боянци. По време на фестивала бе изрисуван 3D графит в една от залите на новата сграда на Дневния център за деца с увреждания на ул. „Шести януари”. Празникът на площада завърши с пускане на шарени хвърчила, подаръци за участниците и публиката. \r\nФестивалът е посветен на 12 април – Ден на децата от улицата и 15 април – Световен ден на културата и изкуството.", "date": "2019.04.08", "title": "Пловдив: Фестивалът „Брилянтин” за пореден път се превърна в празник за децата от Асеновград"}
{"url": "http://www.focus-news.net/news/2019/04/08/2644200/euronews-polititsite-provezhdat-kampaniya-za-blokirane-na-izlozhba-na-lgbt-v-plovdiv-evropeyskata-stolitsa-na-kulturata.html", "text": "Политиците в българския град Пловдив, една от европейските столици на културата тази година, провеждат кампания за блокиране на изложба на ЛГБТ, която ще се проведе по-късно тази година, съобщава новинарската медия  Euronews . \r\nЧленовете на местните съвети ще гласуват дали да отстранят художествения директор на Фондация „Пловдив 2019\" от позицията му, поради критики във връзка с планираното събитие. \r\nИзложбата, наречена „Балканска гордост“, ще покаже снимки от предишни Паради на гордостта, проведени в целия регоион. Събитието трябва да завърши с концерт и обществена дискусия. \r\n„Очакваме да започнем диалог за преплитането на националната култура, традиции, сексуална ориентация и полова идентичност и да направим крачка напред в разчупването на стереотипите на ЛГБТ хората в контекста на балканските традиции\", подчертаха в изявление организаторите на изложбата - ГЛАС. \r\nМиналият месец Александър Сиди, политик от местния клон на националистическа партия ВМРО, заяви, че събитието е „скандално и неприемливо\". \r\n„Обществото ясно показва, че е нетолерантно към такива провокации\", написа политикът във „Фейсбук“. \r\nНа неотдавна проведена пресконференция Сиди обеща да възпрепятства провеждането на събитието, използвайки дори „незаконни средства\", ако е необходимо. Но Симеон Василев от  организацията, която подготвя изложбата, заяви, че събитието ще се състои „независимо на каква цена“, допълвайки, че действията на политиците може действителност да навредят на репутацията на града. „Речта на омразата, дискриминацията и неразбирането противоречат на самата идея за Европейска столица на културата\", обявиха организаторите на гей изложбата.  Тереза Герова", "date": "2019.04.08", "title": "Euronews: Политиците провеждат кампания за блокиране на изложба на ЛГБТ в Пловдив, европейската столица на културата"}
{"url": "http://www.focus-news.net/news/2019/04/08/2644202/aktsenti-v-sutreshniya-blok-dobro-utro-balgariya-po-radio-fokus-na-9-april.html", "text": "Инициативата \"Конвой на надеждата\" на мигрантите в Гърция и Турция ще достигне ли до южната ни граница, иска ли някой да дестабилизира Европа преди евроизборите? Тези и още въпроси ще коментираме с Христо Смоленов - експерт по антитероризъм. За слоганите и названието на политически формации като поредна стъпка в предизборната борба, след Консултативният съвет за национална сигурност ще се разместят ли политическите пластове и ще се придвижили напред решаването на въпроса с корупцията, отговорите търсим с политолога доц. Румяна Коларова. Каква е равносметката за зимния сезон на Община Банско, как се подготвя общината за летния, с подробностите очаквайте кмета Георги Икономов. На 20 април в панагюрското село Баня за 11-а поредна година ще бъде представена историческата възстановка „Заклятието на оборищенци“. Повече за подготовката и участниците ще чуете от репортажа на Ваня Николова от Радио „Фокус“ – Пазарджик. Всяка година на Световния ден на авторското право, 23 април, екипът на Регионалната библиотека „Пенчо Славейков“ във Варна кани четящите хора да вземат участие в Маратона на четенето. Още по темата ще научим от репортера ни във Варна Диана Стоева. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 9 април, с водещ Елеонора Чолакова.", "date": "2019.04.08", "title": "Акценти в сутрешния блок „Добро утро, България“ по Радио „Фокус“ на 9 април"}
{"url": "http://www.focus-news.net/news/2019/04/08/2644204/nova-tv-makedoniya-osadeni-za-27-april-poiskaha-pomilvane-ot-georgi-ivanov.html", "text": "Осъдени за щурма в македонския парламент от 27 април 2017 г. отправиха молби за помилване до държавния глава на югозападната ни съседка Георги Иванов, предава скопската телевизия   НОВА ТВ . \r\nПо делото бяха издадени присъди срещу 15 души, които трябва да изтърпят наказание за лишаване от свобода за общо 211 г. Сред осъдените е и бившият директор на Бюрото за обществена сигурност Митко Чавков. Той получи най-строгата присъда – 18 г. затвор. \r\nМедията припомня, че мандатът на Иванов изтича на 12 май тази година. Неговият наследник на президентския пост ще стане ясен след изборите на 21 април и 5 май. \r\nПо-рано през деня премиерът на Македония Зоран Заев подчерта, че не очаква Иванов да помилва осъдените. Тереза Герова", "date": "2019.04.08", "title": "НОВА ТВ (Македония): Осъдени за „27 април“ поискаха помилване от Георги Иванов"}
{"url": "http://www.focus-news.net/news/2019/04/08/2644205/veliko-tarnovo-stopanska-akademiya-svishtov-posreshtna-novi-doktoranti-ot-zapadnite-balkani.html", "text": "Стопанска академия „Димитър А. Ценов” - Свищовпосрещна нови докторанти от три балкански държави. За обучение в свищовското висше училище в образователна и научна степен „доктор” са записани девет души от Косово, Северна Македония и Сърбия. Това съобщават от пресцентъра на  висшето учебно заведение . \r\nС „Добре дошли в Стопанска академия”, новите докторанти приветства проф. д.н. Борислав Борисов – председателят на Общото събрание и преподавател към катедра „Стратегическо планиране”. Той ги поздрави за избора им да проведат своята докторантура в едно от най-старите висши икономически училища в България и им пожела успешно дипломиране в най-високата образователна степен. \r\nПри първата си визита в Стопанска академия, докторантите бяха придружени от двама университетски преподаватели, по чиято инициатива е организирано тяхното обучение в Свищов – проф. д-р Роберт Димитровски – директор на Института за мениджмънт на знанието в Скопие, с който свищовското висше училище има сключен рамков договор за съвместна дейност от 2016 г., и проф. Маки Колеци от Университета „Хаджи Зека” в Печ, Косово. В рамките на работната среща, докторантите се представиха пред своите научни ръководители, споделиха към какви области от икономическата наука са техните интереси и благодариха за възможността да се обучават в Стопанска академия. Те коментираха с научните ръководители конкретни срокове, свързани с обучението, предстоящи изпити, работа върху дисертациите и възможности за участия в научни форуми. \r\nСлед работната среща гостите посетиха академичния музей, където се запознаха с историята на Стопанска академия и на нейния дарител – Димитър Ценов.", "date": "2019.04.08", "title": "Велико Търново: Стопанска академия - Свищов посрещна нови докторанти от Западните Балкани"}
{"url": "http://www.focus-news.net/news/2019/04/08/2644201/obshtina-burgas-mis-balgariya-2018-teodora-mudeva-specheli-zlatna-kupa-za-kst-burgas-1975-ot-natsionalen-turnir.html", "text": "Бургас. Най-красива българка за 2018 година Теодора Мудева, която е състезателка на Клуб по спортни танци (КСТ) „Бургас 1975“, спечели златна купа с новия си танцов партньор Стефан Иванов на национален турнир по спортни танци в Смолян. Това съобщиха от пресцентъра на  Община Бургас . Въпреки че, тренират заедно само от месец и половина новият танцов тандем завоюва първо място в клас 18А+А латиноамерикански танци и 2-ро място при състезатели над 19 години отново латиноамерикански танци. \r\nПърво място безапелационно грабна в състезатели над 19 г. стандартни танци друга двойка на КСТ „Бургас 1975“ Костадин Василев и Роберта Скудери. \r\nБронз при младежи латиноамерикански танци завоюваха  Иван Матанов и Ивайла Мечева. При юноши младша възраст латиноамерикански и стандартни танци блестящо се представиха перспективната двойка Алексей Рогачев и Миа Николова, заемайки 4-то и 6-то място при оспорвана конкуренция.", "date": "2019.04.08", "title": "Община Бургас: Мис България 2018 Теодора Мудева спечели златна купа за КСТ „Бургас 1975“ от национален турнир"}
{"url": "http://www.focus-news.net/news/2019/04/08/2644203/obshtina-pomorie-detsata-ot-ou-hristo-botev-aheloy-stanaha-poslanitsi-na-zdraveto.html", "text": "За ОУ „Христо Ботев“ - Ахелой 2019 година започна с редица плодотворни инициативи. Още през януари възпитаниците на училището станаха посланици на здравето, благодарение на един от своите проекти, номиниран в националния ученически конкурс “Пътечка на здравето“. Това съобщиха от пресцентъра на  Община Поморие . Конкурсът е към Министерството на здравеопазването и се провежда в подкрепа на здравословния начин на живот на младите хора. Основната задача на кампанията е превенцията на поведенческите фактори, свързани с нeздравословното хранене, ниската физическа активност, злоупотребата с алкохол и тютюнопушенето. През месец май ще се проведе вторият етап от проекта, в който наградените ще бъдат обявени. \r\n„Малките училища навън“ (Little schools outdoor) е другият интересен проект, в който децата участват, заедно с още 16 държави, като водеща е Италия. Лого на проекта стана именно предложението на ОУ „Христо Ботев“ Ахелой, събрало най-много гласове. Кампанията е посветена на малките училища в Европа. Целта е част от учебните часове да се провеждат навън, сред природата, в музея или в парка, в зависимост от спецификата на съответния предмет. В тази връзка ахелойските учители подготвиха 14 урока извън класната стая. Осъществи се и онлайн връзка с италианските ученици, в която водещ език бе английският. „ОУ „Христо  Ботев“ Ахелой се включи и в „Деня на класната стая навън“ – кампания, включваща училища от цял свят. Този начин на работа изключително много помага и мотивира учениците ни да се образоват и развиват“, споделят от ръководството на учебното заведение.", "date": "2019.04.08", "title": "Община Поморие: Децата от ОУ „Христо Ботев“ - Ахелой станаха посланици на здравето"}
{"url": "http://www.focus-news.net/news/2019/04/08/2644188/boris-yachev-nfsb-sluzhebno-byah-vazprepyatstvan-i-za-tova-ne-prisastvah-na-konsultativniya-savet-za-natsionalna-sigurnost.html", "text": "Служебно бях възпрепятстван и за това не присъствах на Консултативния съвет за национална сигурност (КСНС). Това каза пред журналисти заместник-председателят на НФСБ и председател на Комисията за борба с корупцията, конфликт на интереси и парламентарна етика Борис Ячев по време на регистрацията на коалиция „Патриоти за Валери Симеонов“ за предстоящите избори за Европейски парламент, предаде репортер на  Агенция „Фокус“ . „С решение на комисията от четвъртък е предложен заместник-председател Спас Гърневски, който да представи становище на нашата комисия по темата, която е свързана с контрол на дейността на КПКОНПИ. В становището ние сме обяснили на база на законовата уредба, че такъв контрол, какъвто в публичното пространство си мислят, че може да бъде осъществяван оперативно върху дейността на КПКОНПИ, няма и ние осъществяваме парламентарен контрол чрез регулярно изслушване и чрез приемането на доклад веднъж годишно“, заяви заместник-председателят на НФСБ Борис Ячев. Той посочи, че това е обяснено в становището. „Сутринта разбрах, че от президентството не са пожелали друг, освен председателя да присъства и Спас Гърневски съответно не е на Консултативния съвет. Не мисля, че е необходима промяна в закона и промяна във формата за избор на КПКОНПИ. Знаете, че този дебат беше и преди година и половина беше проведен - дали да бъде назначен президента председател или да не бъде назначен, но в крайна сметка се прие онова, което е норма във всички демократични държави, да бъде избиран от парламента състава на тази комисия“, каза още той. \r\nИрина ИВАНОВА", "date": "2019.04.08", "title": "Борис Ячев, НФСБ: Служебно бях възпрепятстван и за това не присъствах на Консултативния съвет за национална сигурност"}
{"url": "http://www.focus-news.net/news/2019/04/08/2644207/dzhi-pi-grup-ad-zapochna-rekonstruktsiya-na-ulitsi-v-kozloduy.html", "text": "На 8 април с водосвет бе даден официален старт на проекта за цялостна реконструкция на улица „Радецки” и улица „Христо Ботев” в Козлодуй. „Джи Пи Груп“ АД е изпълнител на проекта „Реконструкция и рехабилитация на съществуващи общински пътища, съоръжения и принадлежности към тях на територията на община Козлодуй, област Враца“. Това съобщиха от  АПРА ООД . \r\nДоговорът включва рехабилитацията на два подобекта: общински път VRC-1053, по плана на гр. Козлодуй, свързващ републикански път II-11 с пристанище Козлодуй с дължина 3,75 км и общински път VRC-3054, по плана на с. Хърлец, общ. Козлодуй, свързващ републикански път II-11 с крепостта Аугуста с дължина 2 км. \r\nОфициалният старт днес бе даден в Ботев парк, откъдето ще започнат ремонтните дейности. Първият подобект, който започна днес, касае реконструкция на основния път в Козлодуй – от Ботев парк до МЦ „Дарис”, извън участъците, рехабилитирани по Фонд РАО. Предвидени са дейности по студено рециклиране на съществуващата асфалтова настилка, доставка и полагане на нови асфалтови пластове, реконструкция на тротоари и подмяна на бордюри, доставка и монтаж на енергоспестяващо улично осветление, направата на комбинирана велосипедна алея с пешеходно движение и озеленяване, както и полагане на нова хоризонтална маркировка и пътни знаци. Срокът за изпълнение на дейностите по проекта е 235 дни. \r\n„Ще се реконструират 3.75 км. улична мрежа, които са едни от най-натоварените в Козлодуй. Вярвам, че изпълнителят ще приключи навреме и качествено ремонтните дейности и след осем месеца ще се поздравим с успешно приключил проект”, каза Маринела Николова, кмет на Козлодуй.", "date": "2019.04.08", "title": "\"Джи Пи Груп\" АД започна реконструкция на улици в Козлодуй"}
{"url": "http://www.focus-news.net/news/2019/04/08/2644208/burgas-dvizhenieto-po-patishtata-v-oblastta-e-s-normalna-intenzivnost.html", "text": "Нормално проходими са пътищата в област Бургас. Това съобщиха за  Радио „Фокус“ – Бургас  от Областното пътно управление. Видимостта е добра, пътните настилки е сухи, движението е с нормална интензивност.  \r\nДвижението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срокът за ограничението е до 31 май. Движението по път III-908 Варовник – Вълчаново ханче от км 22+400 до 39+300 и по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно, до 21 декември.  \r\nИнтензивен е трафикът по основните улици и булеварди в Бургас. По-натоварено е движението по булевардите „Христо Ботев“, „Демокрация“, „Сан Стефано“, „Стефан Стамболов“ и „Тодор Александров“, както и в комплекс „Славейков“ по ул. „Янко Комитов“ и по пътя към квартал „Меден Рудник“. \r\nДеница ДИМИТРОВА", "date": "2019.04.08", "title": "Бургас: Движението по пътищата в областта е с нормална интензивност"}
{"url": "http://www.focus-news.net/news/2019/04/08/2644210/veliko-tarnovo-remont-se-izvarshva-po-patya-mezhdu-selata-mindya-i-prisovo-dvizhenieto-se-prenasochva-v-ednata-lenta.html", "text": "В едната лента с последователно пропускане в двете посоки се осъществява движението по  път III-5302 Миндя – Присово. Причината е извършване на основен ремонт на отсечката. Дейностите ще продължат до края на май, а към момента трафикът се регулира със светофарна уредба. Това съобщиха за  Радио „Фокус“ – Велико Търново . Условията за пътуване в региона са нормални. Времето е предимно ясно, а настилките – сухи, като в по-усойните места има и мокри отсечки. За изминалото денонощие няма регистрирани тежки инциденти, нови въведени забрани – също. Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършват ремонтни дейности, които трябва да приключат до края на май. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се осъществяват и по пътя между Твърдица и Елена. В участъка от от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за организация на движението отново е краят на май. Ограничено е движението по пътя между селата Царски извор и Драганово. От км 0+000 до км 5+500 има  свлачище, което укрепване ще продължи до 31 май. Забранено е преминаването на автомобили над 3.5 тона по пътя Чешма – Кесарево, където се разширява платното. Обходният маршрут е през  Сливовица – Горско Ново село – Джулюница. Отворен за движение е Прохода на Републиката, но там остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.04.08", "title": "Велико Търново: Ремонт се извършва по пътя между селата Миндя и Присово, движението се пренасочва в едната лента"}
{"url": "http://www.focus-news.net/news/2019/04/08/2644209/gerb-shte-dade-izvanreden-brifing.html", "text": "ГЕРБ ще даде извънреден брифинг в Централата на партията (пл. „България“ 1, НДК, Административна сграда, ет.17), съобщиха от  пресцентъра на партията.", "date": "2019.04.08", "title": "ГЕРБ ще даде извънреден брифинг"}
{"url": "http://www.focus-news.net/news/2019/04/08/2644206/dha-poslaniya-na-erdogan-i-putin-ot-moskva-novi-savmestni-stapki-v-siriya-i-zasileno-satrudnichestvo-v-mezhdunarodnite-otnosheniya.html", "text": "Президентите на Турция и на Русия – Реджеп Тайип Ердоган и Владимир Путин, отправиха много важни послания към света преди лидерската им среща в Москва, предаде информационната агенция  ДХА . Ердоган посочи, че предстои да бъдат подписани три важни спогодби, а целта е взаимният външнотърговски оборот да нарасне до 100 млрд. долара годишно. По думите му, друга много важна стъпка е засилването на солидарността срещу терористичните действия в района. В тази връзка Ердоган прогнозира по-специално „нови съвместни стъпки в Сирия”. Путин също отбеляза очакваното нарастване на взаимната тъговния с 15% през април и достигането й до равнище от 35 млрд. долара на годишна база. Руският президент не пропусна да отбележи извършеното наскоро свързване на морския със сухопътния участък от газопровода „Турски поток”. Путин констатира също така „усилено сътрудничество между Москва и Анкара в международните отношения по глобалните проблеми.”, посочва още ДХА.  Георги Димов", "date": "2019.04.08", "title": "ДХА: Послания на Ердоган и Путин от Москва: Нови съвместни стъпки в Сирия и засилено сътрудничество в международните отношения"}
{"url": "http://www.focus-news.net/news/2019/04/08/2644212/evrodeputatat-momchil-nekov-prietata-v-ep-obshta-selskostopanska-politika-shte-vloshi-sastoyanieto-na-zemedelieto-v-balgariya.html", "text": "Ключови аспекти за България, като например изравнявания на субсидиите за всички фермери в ЕС в рамките на периода 2021-2027, бяха отхвърлени. Това означава, че и след 20 години членство, родните фермери ще бъдат в неизгодна позиция спрямо колеги в другите държави членки“. Това коментира българският евродепутат Момчил Неков във връзка с провелото се по-рано тази седмица гласуване на ОСП в Комисията по земеделие на Европейския парламент, съобщиха от  пресофиса на евродепутата .  \r\n„Таванът от 60 000 евро с прогресивно намаляване до 100 000 евро, който предложиха от Еврокомисията, беше по-добър за страни като България, в която има голяма концентрация на земя и субсидии. За съжаление, той също беше завишен с възможност за изключване от изчислението му на част от заплатите и на схемите за млади земеделски производители и еко-схемите. По същество, това означава, че вместо да има по-справедлив подход към малките и средни земеделски производители, има реален риск да се повтори ефектът в сегашния програмен период.“, допълни още той.  \r\nВсички предложения за конкретна финансова помощ за България, както и за всички останали държави членки по различните финансови пера са занулени в приетото предложение. Това означава, че има реална опасност да се отвори Кутията на Пандора и всъщност субсидиите за земеделието да бъдат дори още по-занижени, имайки предвид новите ангажименти на ЕС в сферата на отбраната, миграцията и т.н.  \r\nДобра новина е, че опрашването като услуга за първи път намира място в стратегическия документ на ЕС за Общата селскостопанска политика. Тъй-като ЕК все още не е готова с необходимите начини на измерване, обаче и то е под въпрос. \r\nКомисията по земеделие прие своя доклад с 27 гласа „за“, 17 „против“ и 1 „въздържал се“. Той обаче няма да може да бъде гласуван в пленарна зала в рамките на този мандат, което означава, че в рамките на следващия мандат, може да бъде ревизиран и прегласуван преди да се започнат междуинституционалните преговори по бъдещата Обща селскостопанска политика.", "date": "2019.04.08", "title": "Евродепутатът Момчил Неков: Приетата в ЕП обща селскостопанска политика ще влоши състоянието на земеделието в България"}
{"url": "http://www.focus-news.net/news/2019/04/08/2644211/kyustendil-normalno-se-izvarshva-preminavaneto-prez-gkpp-gyueshevo-patnite-nastilki-sa-mokri.html", "text": "Нормално се извършва преминаването през ГКПП „Гюешево. Това съобщи за  Радио „Фокус” – Кюстендил  дежурният на българо-македонския граничен пункт. Движението от и за пункта се осъществява без проблеми, пътните настилки са мокри. Няма образували се колони от чакащи автомобили. Не са въведени ограничения за движението на автомобилите. \r\nВенцеслав ИЛЧЕВ", "date": "2019.04.08", "title": "Кюстендил: Нормално се извършва преминаването през ГКПП „Гюешево, пътните настилки са мокри"}
{"url": "http://www.focus-news.net/news/2019/04/08/2644215/gd-granichna-politsiya-preminavaneto-prez-vsichki-kontrolno-propuskatelni-punktove-se-osashtestvyava-normalno.html", "text": "Преминаването през всички български гранични контролно-пропускателни пунктове се осъществява нормално, по данни към 18.00 часа. Това съобщиха от  ГД \"Гранична полиция\" .", "date": "2019.04.08", "title": "ГД \"Гранична полиция\": Преминаването през всички контролно-пропускателни пунктове се осъществява нормално"}
{"url": "http://www.focus-news.net/news/2019/04/08/2644213/brifingat-na-gerb-se-otmenya.html", "text": "Извънредният брифинг на ПП ГЕРБ, насрочен за 18.30 часа, се отменя, съобщиха от  пресцентъра на партията.", "date": "2019.04.08", "title": "Брифингът на ГЕРБ се отменя"}
{"url": "http://www.focus-news.net/news/2019/04/08/2644214/sliven-oblastniyat-upravitel-chavdar-bozhurski-pozdravyava-romskata-obshtnost-v-oblastta-s-mezhdunarodniya-den-na-romite.html", "text": "Областният управител Чавдар Божурски поздравява ромската общност в Сливенска област с Международния ден на ромите. Това съобщиха от пресцентъра на  Областната администрация . \r\n„На тази дата светът си спомня за невинните жертви на концентрационните лагери и изразява увереност, че подобен геноцид никога няма да бъде допуснат отново“, се казва в поздравителния адрес. Той изказва благодарност към ромската интелигенция и творци, благодарение на които Сливен е спечелил уважение на културното поприще в страната и извън пределите й. „Българското общество е било символ за толерантност и разбирателство. Нека запазим този дух и днес, когато заедно трябва да преодоляваме дефицити в образованието, квалификацията и безработицата. Сега повече от всякога е нужно да не забравяме, че имаме общ дом. И че от общите ни усилия, като български граждани, зависи как ще живеем в него“, заявява областният управител. \r\nОсми април е празник на ромите по цял свят. На този ден се чества освобождаването на ромите от концентрационния лагер Аушвиц в края на Втората световна война. Празникът се отбелязва като Международен ден на ромите от 1992 година, с подкрепата на ООН и Европейския съюз.", "date": "2019.04.08", "title": "Сливен: Областният управител Чавдар Божурски поздравява ромската общност в областта с Международния ден на ромите"}
{"url": "http://www.focus-news.net/news/2019/04/08/2644218/ministar-kiril-ananiev-ima-politicheska-volya-za-uvelichavane-vaznagrazhdeniyata-na-profesionalistite-po-zdravni-grizhi.html", "text": "Готов съм с методиката за формиране и разпределение на разходите за персонал в лечебните заведение, какъвто ангажимент поех пред вас. Днес запознах министър-председателя с анализа на формирането на разходи за персонал и мога да ви уверя, че имаме политическата подкрепа за повишаването на вашите възнаграждения. Това заяви министър Кирил Ананиев на среща с професионалисти по здравни грижи и директори на лечебни заведения, съобщиха от  пресцентъра на министерството.   \r\nМинистър Ананиев посочи, че изготвеният от здравното министерство анализ на разходите за персонал, в контекста на приходите, които лечебните заведения имат, е взет за изходна база при изработването на методиката. С методиката ще бъдат регламентирани определянето, размерът и структурата на разходите за персонал на ниво лечебно заведение.  \r\nТъй като за нуждите на анализа някои лечебни заведения не са предоставили необходимите данни, а при други са налице явни грешки, методиката ще бъде изпратена веднага, за да бъде тествана болница по болница. На 10 май министър Ананиев ще представи финалния вариант на методиката. Причината е да се избегне увеличаването на диспропорциите при определянето на възнагражденията на категориите персонал. Анализът показва различни съотношения между разходите за персонал и общите приходи – налице е сериозна диференциация от 41% до над 90% в отделните болници. Отделно от това в структурата на брутната работна заплата има необясними несъответствия между дела на основната заплата и този на видовете допълнителни възнаграждения (прослужено време, извънреден/нощен труд, за постигнати резултати и др.). Негативно влияние оказват и действащите медицински стандарти, които поставят изисквания, неотговарящи на спецификата на лечебните заведения. Друг фактор, който има отрицателно влияние върху разходите за персонал, се оказват просрочените задължения на голяма част от лечебните заведения.  \r\n„Чрез въвеждането на методиката ще гарантираме прилагането на справедливи и прозрачни принципи и правила за формирането на възнагражденията на професионалистите по здравни грижи“, категоричен беше здравният министър.  \r\nДиалогът ще продължи и по други въпроси в сектор здравеопазване, в това число и обучението на професионалистите по здравни грижи.", "date": "2019.04.08", "title": "Министър Кирил Ананиев: Има политическа воля за увеличаване възнагражденията на професионалистите по здравни грижи"}
{"url": "http://www.focus-news.net/news/2019/04/08/2644217/ministar-predsedatelyat-boyko-borisov-shte-napravi-izyavlenie-v-ministerskiya-savet.html", "text": "Министър-председателят Бойко Борисов ще направи изявление в Министерския съвет днес в 18.30 часа. Това съобщиха от  правителствената информационна служба .", "date": "2019.04.08", "title": "Министър-председателят Бойко Борисов ще направи изявление в Министерския съвет"}
{"url": "http://www.focus-news.net/news/2019/04/08/2644216/pregled-na-mezhdunarodnite-novini-do-18-chasa-agentsiya-fokus.html", "text": "Държавният глава на Франция Еманюел Макрон ще се срещне с министър-председателя министър-председателя на Обединеното кралство Тереза Мей за разговори за Брекзит, предава  AFP ,  като пояснява, че срещата ще се състои във вторник, 9 април – същия ден, в който лидера на кабинета в Лондон ще бъде приета от германския канцлер Ангела Меркел в Берлин.  \r\nЛидерите на Франция и Великобритания ще се срещнат в 18:00 часа местно време (19:00 часа българско време).  \r\nАгенцията подчертава, че пътуването на Мей до Париж и Берлин са в навечерието на решаваща среща на върха на ЕС, на която британският премиер се надява да убеди Брюксел да се съгласи на ново удължаване на Брекзит до 30 юни. \r\n***  Президентите на Турция и на Русия – Реджеп Тайип Ердоган и Владимир Путин, отправиха много важни послания към света преди лидерската им среща в Москва, предаде информационната агенция  ДХА . Ердоган посочи, че предстои да бъдат подписани три важни спогодби, а целта е взаимният външнотърговски оборот да нарасне до 100 млрд. долара годишно. По думите му, друга много важна стъпка е засилването на солидарността срещу терористичните действия в района. В тази връзка Ердоган прогнозира по-специално „нови съвместни стъпки в Сирия”. Путин също отбеляза очакваното нарастване на взаимната тъговния с 15% през април и достигането й до равнище от 35 млрд. долара на годишна база. Руският президент не пропусна да отбележи извършеното наскоро свързване на морския със сухопътния участък от газопровода „Турски поток”. Путин констатира също така „усилено сътрудничество между Москва и Анкара в международните отношения по глобалните проблеми”, посочва още ДХА. \r\n***  Откривайки заседанието на руско-турския Съвет за сътрудничество на високо равнище, държавният глава на Руската федерация Владимир Путин заяви, че финализирането на договора за доставките на зенитно-ракетните системи С-400 е „приоритет“ за Москва и Анкара, предава  ТАСС . \r\n„Пред нашите страни стоят сериозни задачи за укрепване на нашето сътрудничество във военнотехническата сфера. На първо място говорим за изпълнението на договора за снабдяване на Турция с противоракетни ракетни системи С-400 „Триумф С-400\", подчерта Путин. \r\nСъгласно думите му, Русия и Турция имат и други обещаващи проекти в областта на военнотехническото сътрудничество. Лидерът на Кремъл уточни, че става въпрос за доставки на съвременни руски военни продукти в Турция. \r\n***  Единственото функциониращо летище в либийската столица Триполи е поразено от въздушна атака, предава  AFP , като се позовава на местни власти „от мястото, където се разразиха битки за контрол над Триполи“.  \r\nИзточник от кръговете по сигурността на летище „Митига“ на изток от града заяви, че нито една страна в конфликта все още не е поела отговорност за нападението. Бомбардировката е нанесла щети на една от пистите. Няма жертви.  \r\nБлизо до Триполи се водят тежки сражения от четвъртък насам, когато войските на Халиф Хафтар започнаха нападение с цел превземане на столицата на Либия. \r\n***  Осъдени за щурма в македонския парламент от 27 април 2017 г. отправиха молби за помилване до държавния глава на югозападната ни съседка Георги Иванов, предава скопската телевизия   НОВА ТВ . \r\nПо делото бяха издадени присъди срещу 15 души, които трябва да изтърпят наказание за лишаване от свобода за общо 211 г. Сред осъдените е и бившият директор на Бюрото за обществена сигурност Митко Чавков. Той получи най-строгата присъда – 18 г. затвор. \r\nМедията припомня, че мандатът на Иванов изтича на 12 май тази година. Неговият наследник на президентския пост ще стане ясен след изборите на 21 април и 5 май. \r\nПо-рано през деня премиерът на Македония Зоран Заев подчерта, че не очаква Иванов да помилва осъдените. \r\n***  Разузнавателни и ударни кораби и бреговите ракетни комплекси на руския Черноморски флот (ЧФ) са въведени на бойно дежурство във връзка с ученията на кораби на НАТО в Черно море, съобщиха в понеделник пред журналистите от Националния център за управление на отбраната на Руската Федерaция, предава  ТАСС . \r\nОт Центъра отбелязват, че за бързо реагиране на възможни извънредни ситуации „силите и средствата на ЧФ изпълняват комплекс от мероприятия за контрол на действията на корабите на НАТО“. „В назначени райони на акваторията на Черно море е организирано дежурство на разузнавателни кораби, както и на корабни ударни групи, брегови ракетни комплекси „Бастион“ и „Бал“, както и самолети от морската авиация“, заявиха руските военни. \r\nОт Центъра напомнят, че на 8 април в югозападната част на Черно море започнаха съвместните учения на НАТО Sea Shield – 2019. В него участват кораби и авиация от САЩ, България, Канада, Гърция, Нидерландия, Турция и Румъния във взаимодействие с представители на въоръжените сили на Грузия и НАТО. \r\nОт Обединеното командване на Военноморските сили на НАТО (MARCOM) в ученията участва постоянната групировка SNMG-2 (Standing NATO Maritime Group), която действа в Черно море от 28 март 2019 година и в чийто състав влизат кораби от България, Канада, Нидерландия, Румъния и Турция. \r\n***  По данни на Висшия избирателен съвет (ВИС) на Турция, към 10.02 часа днес при повторно преброени 92.30% от СИК, кандидатът на опозицията за кмет на Истанбул Екрем Имамоглу води с 15 719 гласа пред кандидата на управляващата партия Бинали Йълдъръм, информира електронното издание на вестник  „Джумхуриет” . Данните оповести лично лидерът на основната опозиционна Народно-републиканска партия (НРП) Кемал Кълъчдароглу. За Екрем Имамоглу са гласували : 4.171.159 души, а за Бинали Йълдъръм (бивш министър на транспорта, бивш и последен турски премиер, както и също бивш председател на Меджлиса – бел. на „Фокус”) -  4.155.440 избиратели, посочва още „Джумхуриет”. \r\n***", "date": "2019.04.08", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/04/08/2644196/prezidentat-rumen-radev-apartamentgeyt-ne-mozhe-da-se-lekuva-s-ostavki-te-sa-dostatachni-za-partiite-no-ne-i-za-darzhavata.html", "text": "„Апартаментгейт“ не може да се лекува с оставки, те са достатъчни за партиите, но не и за държавата. Това каза президентът Румен Радев след КСНС, посветено на борбата с корупцията, предаде репортер на  Агенция „Фокус“ . Той поясни, че си е отменил поканата към заместник-председателя на КПКОНПИ заради публикации, че той има същите проблеми като Пламен Георгиев. „Докладът, който изисках от КПКОНПИ разкрива неефективността според мен на тази комисия по отношение на висши публични длъжности в този състав. В този състав, функции и ръководство. Това според мен има своето обяснение. То е в доклада, който изисках от председателя на Комисията за борба с корупцията, конфликт на интереси и парламентарна етика. Той не можа да се яви на днешния съвет, защото е възпрепятстван, но според мен няма и нужда. В заключенията на този доклад от НС ясно е записано, че към момента съществува институционален механизъм за противодействие на корупцията. В същото време ние виждаме резултатите“, заяви още Радев и посочи,че липсва ефективен контрол върху дейността на КПКОНПИ, а това е очевидно от начина, по който е било избрано ръководството на тази комисия. „В настоящата ситуация призовавам за енергични и безкомпромисни действия на институциите за възстановяването на държавността и на доверието на гражданите. На безочието на определени позиции и на ширещата се демонстрация и чувство за безнаказаност трябва да се сложи край, защото усещането за безнаказаност на най-високо ниво се превръща в стандарт за администрацията на по-ниски нива и по провинцията, където твърде вероятно може да се дублират скандалите, които текат в момента в столицата“, посочи още Радев.  \r\nДеница КИТАНОВА", "date": "2019.04.08", "title": "Президентът Румен Радев: „Апартаментгейт“ не може да се лекува с оставки, те са достатъчни за партиите, но не и за държавата"}
{"url": "http://www.focus-news.net/news/2019/04/08/2644219/varna-oblastniyat-upravitel-stoyan-pasev-ochakva-doklad-za-zamarsyavaneto-na-plazha-kray-selo-shkorpilovtsi.html", "text": "Областният управител на Варна Стоян Пасев очаква доклад за замърсяването на плажа край село Шкорпиловци. Той е бил уведомен за наличието на мазутни петна по пясъчната ивица още вчера. Това каза за  Радио „Фокус“-Варна областният управител . Стоян Пасев обясни, че от доклада на експертите от Регионалната инспекция по околната среда и водите трябва да стане ясно с какво точно е замърсен плажът. Според него, обаче, в морските води няма замърсяване, като петна са установени само по пясъка. От „Морска администрация“ също са извършили обстоен оглед с катер в района. \r\nДиана СТОЕВА", "date": "2019.04.08", "title": "Варна: Областният управител Стоян Пасев очаква доклад за замърсяването на плажа край село Шкорпиловци"}
{"url": "http://www.focus-news.net/news/2019/04/08/2644226/ek-evrokomisar-mariya-gabriel-otkriva-den-na-tsifrovite-tehnologii-2019.html", "text": "На 9 април (вторник) в Брюксел българският комисар по цифровата икономика и общество Мария Габриел ще даде началото на третото издание на инициативата Ден на цифровите технологии, съобщават от  Отдел \"Преса и медии\" Представителството на ЕК в България . \r\nДенят на цифровите технологии 2019 ще събере заедно държавите членки и институциите на ЕС със заинтересовани страни и представители на бизнеса, академичните среди и гражданското общество. Всички те ще обединят ресурси за ускоряване на цифровото развитие в специфични области, които могат да донесат осезаеми ползи за икономиката и обществото: културно наследство, изкуствен интелект, цифровизация на селското стопанство и равнопоставеност между половете.", "date": "2019.04.08", "title": "ЕК: Еврокомисар Мария Габриел открива Ден на цифровите технологии 2019"}
{"url": "http://www.focus-news.net/news/2019/04/08/2644221/sliven-trafikat-po-patishtata-v-oblastta-e-intenziven.html", "text": "Мокри на места пътните настилки в Сливенска област. Трафикът е интензивен, съобщиха от  Областното пътно управление . \r\nЗатворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение при км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътя в участъка в област Бургас. Срокът за двете ограничения е до 30 юни. \r\nДвижението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт на мантинела. Участъкът е сигнализиран с пътни знаци. Срокът на изпълнение на ремонта е до 10 април.", "date": "2019.04.08", "title": "Сливен: Трафикът по пътищата в областта е интензивен"}
{"url": "http://www.focus-news.net/news/2019/04/08/2644220/blagoevgrad-vazstanoveno-e-dvizhenieto-po-pat-i-1-simitli-kresna-pri-km-394.html", "text": "Възстановено е движението по път I-1 Симитли – Кресна при км 394. Това съобщиха от пресцентъра на  Агенция \"Пътна инфраструктура\" . Трафикът временно се осъществяваше в една лента поради ПТП.", "date": "2019.04.08", "title": "Благоевград: Възстановено е движението по път I-1 Симитли – Кресна при км 394"}
{"url": "http://www.focus-news.net/news/2019/04/08/2644224/blagoevgrad-s-normalna-intenzivnost-e-dvizhenieto-po-glaven-pat-e-79-vtoroklasen-pat-19-simitli-gotse-delchev-i-avtomagistrala-struma-v-oblastta.html", "text": "Възстановено е движението на главен път Е-79 в участъка между Благоевград и Кресна в района на жп спирка „Пейо Яворов“, където стана катастрофа между лек и товарен автомобил. Това съобщиха за  Радио „Фокус“ – Пирин  от Областно пътно управление – Благоевград. С нормална интензивност е движението по главен път Е-79, второкласен път 19 Симитли-Гоце Делчев и автомагистрала „Струма“ в Благоевградска област. В момента в областта няма валежи. През деня не са възникнали други тежки пътни инциденти. Не са получавани и сигнали за паднали камъни, които да са затруднявали трафика по републиканската пътна мрежа. Ограничено е движението за тежкотоварни автомобили над 12 тона на третокласен път 108 в района на село Рибник поради аварийни ремонтни дейности. Обходният маршрут е през третокласен път 198 – село Дрангово-село Ръждак-Петрич. Срокът за приключване на аварийния ремонт е до 31 юли. От Областно пътно управление-Благоевград отправят апел към водачите на моторни превозни средства да шофират със съобразена скорост и да спазват правилата за движение. \r\nНатоварен е трафикът и в централна градска част в областния център, като на места се образуват колони от автомобили. До този момент няма възникнали тежки пътни инциденти в града. Задръствания се образуват по пътя в района на жп гарата и автогарата в посока Първи корпус на Югозападен университет „Неофит Рилски“, както и на кръговото кръстовище при Зърнени храни. Натоварен е също трафикът по булевардите „Св. Димитър Солунски“ и „Васил Левски“, както и по улиците „Мечна Кърничева“, „Владо Черноземски“ и „14-ти полк“. Градския транспорт се движи по разписание.  \r\nДенис НИКИФОРОВ", "date": "2019.04.08", "title": "Благоевград: С нормална интензивност е движението по главен път Е-79, второкласен път 19 Симитли-Гоце Делчев и автомагистрала „Струма“ в областта"}
{"url": "http://www.focus-news.net/news/2019/04/08/2644227/parvite-zhalbi-sreshtu-resheniya-na-tsik-postapiha-vav-varhovniya-administrativen-sad.html", "text": "Шест жалби са постъпили днес до 15,00 часа във Върховния административен съд срещу решения на ЦИК, с които се определя състава на районни избирателни комисии, съобщиха от  ВАС . По тях са образувани и насрочени дела за 9 април от 13,00 часа. Съгласно Изборния кодекс решенията по тях ще бъдат обявени в срок от 3 дни от датата на постъпване на жалбите, както и ще бъдат публикувани в интернет сайта на ВАС.  \r\nЖалбите срещу решения на ЦИК с номера 54, 55, 65, 66, 67и 72 са подадени от „БСП за България“, като срещу решение № 54 има постъпила жалба и от „България без цензура“, както и искане за спиране на предварителното изпълнение на решението.   \r\nСъгласно Заповед на председателя на Върховния административен съд за евроизборите ще действат постоянни дежурни съдийски състави, разпределени по седмици. Докладчиците се определят чрез системата на ВСС за случайно разпределение на делата.", "date": "2019.04.08", "title": "Първите жалби срещу решения на ЦИК постъпиха във Върховния административен съд"}
{"url": "http://www.focus-news.net/news/2019/04/08/2644222/washington-examiner-sasht-obyaviha-revolyutsionnata-gvardiya-na-iran-za-teroristichna-organizatsiya.html", "text": "Президентът на САЩ Доналд Тръмп и първият дипломат на Вашингтон Майк Помпео обявиха решението на Държавния департамент да определи Ислямския революционен гвардейски корпус на Иран за терористична организация, съобщава американското издание  Washington Examiner , като припомня, че месеци наред се говореше, че администрацията обмисля да включи в черния списък най-известния клон на въоръжените сили на страната. \r\nВъпреки че Държавният департамент отдавна е определил иранския режим за водещ световен спонсор на тероризма, до този момент Вашингтон не бе определял елемент от чуждо правителство като терористична групировка. Революционната гвардия на Иран бе приравнена с организации като „Ал Кайда“, ХАМАС, „Хизбула“, „Ислямска държава“ и „Боко Харам“. Решението бележи последната стъпка за натиск върху Иран след изтеглянето на САЩ от споразумението за ядрената програма на страната.   \r\n„Това подчертава факта, че действията на Иран са коренно различни от действията на други правителства. Това прави кристално ясни рисковете от водене на бизнес или предоставяне на подкрепа на Революционната гвардия. Ако правите бизнес с нея, ще финансирате тероризма\", подчерта държавният глава на САЩ Доналд Тръмп.  \r\nСпоред редакцията Ислямския революционен гвардейски корпус на Иран „подкрепя терористите по целия свят, извършва кибератаки и убийства, финансира незаконно развитие на ракети и оказва огромно влияние както в страната, така и в региона“. Корпусът също така „играе важна роля във финансирането, обучението и ръководенето на глобалните пълномощници на Иран - включително „Хизбула“ в Ливан, шиитските милиции в Ирак и хутите в Йемен“.  \r\nПомпей заяви пред репортери, че решението на Вашингтон за иранската гвардия ще влезе в сила на 15 април. „Ислямската революционна гвардия  се преструва, че е редовна военна организация, но никой от нас не трябва да се заблуждава\", допълни американският държавен секретар. \r\n„С това определение администрацията на Тръмп просто признава реалността“, обобщи Помпео. \r\nМинистерството на финансите на САЩ стартира процеса през 2017 г., когато даде специален статут на гвардията. Така американските власти бяха улеснени да предприемат действия срещу Иран, като се насочват към мерки срещу финансирането му.  \r\nРешението за класификацията на гвардия бе предшествано от изненадващо изявление от Държавния департамент на САЩ от миналата седмица, в което се посочва, че Иран е отговорен за смъртта на над 600 американски служители в Ирак. Командирът Шон Робъртсън, говорител на Министерството на отбраната, поясни, че точната цифра е „поне 603\". Тереза Герова", "date": "2019.04.08", "title": "Washington Examiner: САЩ обявиха Революционната гвардия на Иран за терористична организация"}
{"url": "http://www.focus-news.net/news/2019/04/08/2644231/dots-d-r-nikolay-tsonkov-pg-na-bsp-za-balgariya-upravlenieto-na-obshtestveniya-resurs-v-sektor-otbrana-e-primer-za-bezhaberie-nekompetentnost-i-klientelizam.html", "text": "Управлението на обществения ресурс в сектор „Отбрана“ е пример за безхаберие, некомпетентност и клиентелизъм. Това каза за предаването „Софийска трибуна“ по  Радио „Фокус“  народният представител от ПГ на „БСП за България“ и заместник-председател на парламентарната комисия по отбрана доц. д-р Николай Цонков. Управлението на обществения ресурс е най-ключовият за сектора въпрос, обясни доц. Цонков. Той показва отношението на управляващите в Министерството на отбраната към цялата система, уточни народният представител. По думите му съществуват големи съмнения за корупционни практики в сектора. „4 поръчки са проведени миналата година във Военновъздушните сили, които включват ремонт на вертолети БО – 206 и вертолети МИ-17 и МИ-24, ремонт и поддръжка на катапултни седалки за изтребители и самолети, както и една поръчка за ремонт на транспортен самолет АН-30. И 4-те поръчки, които са на не малка стойност, са провалени поради три основни причини – липса на компетентност и незнание на експертите в Министерство на отбраната как да проведат поръчките и прекратяване на процедурите от Комисията за защита на конкуренцията след обжалване. Обществените поръчки са провалени и поради липсата на нужната експертиза и безхаберието на служителите. Тук говорим за кадровата политика на министър на отбраната и на негови заместник – г-н Анатоли Величков, за времето от както те управляват, в дирекциите са назначени млади хора, които нямат необходимата компетентност. Очевидно те лобират за определени фирми., отбеляза доц. д-р Николай Цонков. Според него основният виновник за провалените поръчки са служителите в Министерството на отбраната, които са назначени и ръководени от министъра и заместник-министъра на отбраната. Съществува и пета поръчка, която е още по-скандална, обяви народният представител от ПГ на „БСП за България“. „Става въпрос за доставка на 40 броя автобуси втора ръка от бригада „Логистика“. Стойността на поръчката е 6 млн. лева с ДДС. Платени са авансово 100% сумата по обществената поръчка. От тези 40 автобуси, доставени в бригада „Логистика“ са 28. При което те са отказани да бъдат получени и разбира се са пригодени в бригада „Логистика“ към Българската армия, защото, както е записано в констативните протоколи, те са негодни за експлоатация и не отговарят на критериите, които са заложени“, уточни той. Тези пет поръчки онагледяват начина, по който се управлява Министерство на отбраната – как се пилее общественият ресурс в сектор „Отбрана“, добави доц. д-р Николай Цонков.  \r\nВеселка ИВАНОВА", "date": "2019.04.08", "title": "Доц. д-р Николай Цонков, ПГ на „БСП за България“: Управлението на обществения ресурс в сектор „Отбрана“ е пример за безхаберие, некомпетентност и клиентелизъм"}
{"url": "http://www.focus-news.net/news/2019/04/08/2644225/prof-dimitar-genchev-v-knigata-si-atentatat1925-denyat-v-koyto-se-otvoriha-portite-adovi-velislava-dareva-ne-se-e-pokolebala-da-kazhe-mnenieto-si.html", "text": "В книгата си „Атентатът`1925. Денят, в който се отвориха портите Адови”  Велислава Дърева не се е поколебала да каже мнението си. Това каза  главният редактор на списание „Понеделник“  проф. Димитър Генчев за книгата  „Атентатът`1925. Денят, в който се отвориха портите Адови” на Велислава Дърева, която се представя тази вечер, предаде репортер на  Агенция „Фокус“ . По думите му в книгата си Дърева казва, че фашизмът е много прост и като политическа практика, и като лидерски състав. „Искам да започна първо с благодарност към издадетеля Христо Георгиев. Той както винаги безкористно, самоотвержено, като много верен приятел от Македония даде всичко от себе си да издаде тази книга и тя вече е факт. Искам да благодаря още на двама души – на Сергей Станишев и Георги Пирински, на нашите евродепутати в европарламента, които отделиха от своите средства, за да излезе тази книга“, каза той и посочи, че е утвърден читател на книгата на Дърева.   \r\nДеница КИТАНОВА", "date": "2019.04.08", "title": "Проф. Димитър Генчев: В книгата си „Атентатът`1925. Денят, в който се отвориха портите Адови”  Велислава Дърева не се е поколебала да каже мнението си"}
{"url": "http://www.focus-news.net/news/2019/04/08/2644232/predstoyashti-sabitiya-v-stranata-za-9-april-agentsiya-fokus.html", "text": "*** \r\nОт 09.00 часа до 14.00 часа в Българската стопанска камара ще се проведе дискусия на тема „Бизнесът говори за… кръгова икономика“.  \r\n*** \r\nОт 09.00 часа в 12 състав на Специализирания наказателен съд ще се гледа делото срещу Петър Д., обвинен в организиране и ръководене на организирана престъпна група.  \r\n*** \r\nОт 09.00 часа в 14 състав на Специализирания наказателен съд ще се гледа делото срещу Десислава Иванчева, Биляна Петрова и Петко Дюлгеров, обвинени в подкуп.  \r\n*** \r\nОт 09.30 часа в заседателната зала в сградата на Висшия съдебен съвет ще се проведе заседание на Съдийската колегия.  \r\n*** \r\nОт 09.30 часа ще се състои научна конференция „Ролята на Военноморски сили на Република България в защитата на националните ни интереси”. \r\n*** \r\nОт 09.30 часа в конферентната зала на Българска търговско-промишлена палата ще се състои международна конференция по проект ЕкоИнн Дунав – „Дунав: сътрудничество за иновации“. На събитието ще присъства Заместник-министърът на регионалното развитие и благоустройството Деница Николова. \r\n*** \r\nОт 09.30 часа в 5 състав на Специализирания наказателен съд ще се гледа делото срещу Хованес М., Пламен Т., Мариян М. и др., обвинени в образуване и ръководене на организирана престъпна група.  \r\n*** \r\nОт 09.30 часа в 16 състав на Специализирания наказателен съд ще се гледа делото срещу Стефан Б., Христо А., Владислав Г. и др., обвинени в организиране и ръководене на организирана престъпна група.  \r\n*** \r\nОт 09.45 часа в зала „Триадица“ на Гранд хотел София Фондът на фондовете и Фонд мениджър на финансови инструменти в България ще разкажат за работата си през погледа на техни експерти, партньори и крайни получатели.  \r\n*** \r\nОт 10.00 втори състав на Комисията за защита от дискриминация ще проведе заседание по преписка, образувана по  жалба на жена.  \r\n*** \r\nОт 10.00 часа до 12.00 часа в хотел „Балкан“ в зала „Средец“ ще се проведе Четвърта годишна среща на Българския форум на бизнес лидерите. В събитието ще участва вицепремиерът и министър на външните работи Екатерина Захариева, министърът на икономиката Емил Караниколов, ръководителят на Представителството на ЕК Огнян Златев и др.  \r\n*** \r\nОт 10.00 часа в Дома на Европа ще се проведе конференция на тема „Заплахата от външна намеса за изборите за Европейски парламент 2019“. Конференцията ще бъде открита от Росен Плевнелиев, президент на Република България (2012-2017) и Екатерина Захариева, заместник министър-председател по правосъдната реформа и министър на външните работи.   \r\n*** \r\nОт 10.00 часа в ОББ Галерия на ул. „Света София“ 5 ще се състои официалното представяне на изцяло нова функционалност на мобилното банкиране ОББ Мобайл.  \r\n*** \r\nОт 10.00 часа 4 състав на Специализирания наказателен съд ще се гледа делото срещу Богдана Д., Минчо К. и Тотка С., обвинени в безстопанственост в особено големи размери.  \r\n*** \r\nОт 10.00 часа в 3 състав на Специализирания наказателен съд ще се гледа делото срещу Богдан К., Александър Щ. и Цветомир В., обвинени в организиране и ръководене на организирана престъпна група.  \r\n*** \r\nОт 10.00 часа в 10 състав на Специализирания наказателен съд ще се гледа делото срещу Алипи А. и Пламенка А. \r\n*** \r\nОт 10.00 часа в 13 състав на Специализирания наказателен съд ще се гледа делото срещу Йордан Ш., обвинен в безстопанственост.  \r\n*** \r\nОт 10.00 часа в Националния пресклуб на БТА ще бъде обсъден предложеният от Висшия адвокатски съвет проект на нов закон за адвокатурата – плюсове и минуси.  \r\n*** \r\nОт 10.30 часа в Националния военноисторически музей ще бъде открита изложбата „На борда на флотската история“, посветена на 140-ата годишнина от създаването на Военноморските сили на Република България. \r\n*** \r\nОт 11.00 часа в Националния пресклуб на БТА ще се състои пресконференция за VI годишна конференция на Travel Academy.  \r\n*** \r\nОт 11.00 часа в Cosmos Coworking Camp ще се състои събитие, на което ще бъде обсъдено кариерното развитие на жените в България.  \r\n*** \r\nОт 11.00 часа пети състав на Комисията за защита от дискриминация ще проведе заседание по преписка, образувана по  жалба на С.Ц. от Враца, комплекс Младост.  \r\n*** \r\nОт 11.00 часа партерното фоайе на Софийска опера и балет ще се състои пресконференция, посветена на премиерата на операта „Дон Жуан“ на Моцарт.  \r\n*** \r\nОт 11.00 часа пред Министерството на земеделието, храните и горите ще се състои протест на Българска асоциация биопродукти.  \r\n*** \r\nОт 11.00 часа в зала 103 в сградата на МОСВ министърът на околната среда и водите Нено Димов ще представи промените в Закона за биологичното разнообразие, които ще бъдат внесени на заседание на Министерския съвет.  \r\n*** \r\nОт 11.00 часа в 18 състав на Специализирания наказателен съд ще се гледа делото срещу Андреан А., Благо А., Венцислав Ф. и др., обвинени в организиране и ръководене на организирана престъпна група.  \r\n*** \r\nВ 12.00 часа в сградата на Столичната община на ул. \"Московска\" 33 в официално фоайе кметът Йорданка Фандъкова ще връчи специален подарък на една от най-прогресиращите млади спортни звезди на България – Александра Фейгин. \r\n*** \r\nОт 12.00 часа в Залата на областна администрация на Софийска област на бул. „Витоша №6 , ет. 5, в присъствието на немския посланик Н.Пр. Херберт Салбер ще бъде връчен на областния управител Илиан Тодоров сертификат „Антикорупция“- система за управление, сертифицирана по международния стандарт ISO 37001:2016 – „Системи за управление за борба с подкупването“. \r\n*** \r\nОт 13.00 часа в 9 състав на Специализирания наказателен съд ще се гледа делото срещу Живко Мартинов, обвинен в изнудване.  \r\n***   \r\nОт 13.30 часа на ул. „Граф Игнатиев“ между „Шишман“ и „Шести Септември“ (тротоара от към градината на храма „Свети Седмочисленици“) eкспертният съвет към НАГ ще разгледа на място различните предложения за ограничители по трасето. \r\n*** \r\nВ 13.30 часа в Руския културно-информационен център ще се състои детски празник по случай Деня на руската анимация.  \r\n*** \r\nОт 14.00 часа в пети състав на Комисията за защита от дискриминация ще проведе заседание по преписка, образувана по  жалба на Г.С. от София.  \r\n*** \r\nОт 15.00 часа в ЦИК Движение \"ЗАЕДНО\" ще внесе своите документи се за регистриране за евроизборите. \r\n*** \r\nОт 15.00 часа до 17.00 часа народният представител от „БСП за България“ Ирена Анастасова и общинският съветник Иван Таков ще бъдат на разположение на софиянци в постоянната приемна на БСП – София на ул. \"Леге\" №10, етаж 1. \r\n*** \r\nОт 15.00 часа пети състав на Комисията за защита от дискриминация ще проведе заседание по преписка, образувана по  жалба на жена от София срещу НЗОК.  \r\n*** \r\nОт 16.00 часа в зала „Марин Дринов“ на БАН Националният природонаучен музей ще отбележи своя юбилей с тържествено събрание.  \r\n*** \r\nОт 18.00 часа в галерия „Арте“ ще бъде открита изложба „В чест на Милко“. \r\n***  Благоевград.    \r\nОт 10.30 часа в зала 313 на Учебен корпус №6 на ЮЗУ „Неофит Рилски“ заместникът на главния прокурор при Върховна касационна прокуратура Иван Гешев ще изнесе публична лекция.   \r\n*** \r\nОт 19.30 часа в Културния дом на Нефтохимика студенти ще представят мюзикъла „Коса.  \r\n*** \r\nОт 10.30 часа в Парк-музея „Владислав Варненчик“ 30 фиданки декоративно дърво мелия и върба ще бъдат засадени от ученици от СУ „Пейо Яворов“. \r\n*** \r\nОт 12.00 часа в клуба на АБВ във Варна на ул. „Христо Попович“, до Ботевата градинка ще се проведе пресконференция на областната организация на партията.  \r\n*** \r\nОт 13.30 часа на ъгъла на ул. \"Съборни\" и ул. \"Ал. Рачински\", ще се състои официална церемония „Първа копка“ за успешен старт на строително-монтажните работи на обект в изпълнение на мероприятия за подобряване на достъпна среда“ по проект „Интегриран градски транспорт на Варна – втора фаза“. \r\n*** \r\nОт 14.00 часа в клуба на ПП ГЕРБ на ул. „Г. Бенковски” №1 Марица Гърдева, председател на постоянната комисия „Туризъм, търговия и рекламна дейност” към ОбС – Варна ще приема граждани.  \r\n*** \r\nОт 16.00 часа в Регионална библиотека „Пенчо Славейков“ ще бъде представена изложбата „140 години от Учредителното събрание и приемането на Търновската конституция“.  \r\n*** \r\nОт 19.00 часа в зала АУЛА на Икономическия университет, при вход свободен, ще бъде представен Моноспектакъл \"Пилето, което казва КУ\" на Иван Юруков. \r\n*** \r\nОт 16.30 часа в читалнята на библиотеката при НЧ „Развитие 1869“ ще бъде представена книгата „Игра на гъски“ на Йордан Радичков-внук. \r\n*** \r\nОт 18.00 часа в голямата зала на Младежкия дом ще бъде представена книгата „Сянката на господ“.  \r\n***  \r\nОт 13.30 часа в  СУ „Емилиян Станев“ ще се проведе обучение по кариерно ориентиране.  \r\n***  \r\nОт 18.00 часа в Клуб 7  ще се проведе среща с архитекта Андрей Ходкевич. \r\n*** \r\nОт 19.00 часа в Клуб 7 гостува  Стендъп Комеди.  \r\n*** \r\nОт 11.00 часа в Крайдунавския парк  - алеята, водеща от входа на паркинга на крепостта \"Баба Вида\" до фонтана кметът на Община Видин Огнян Ценков ще бъде гост на откриването на Алея на здравето. \r\n*** \r\nОт 18.00 часа в Регионалния пресклуб на БТА ще бъде представена изработена от италиански учени храна на клетъчно ниво.  \r\n*** \r\nОт 19.00 часа в камерната зала на ДКТ ще се играе постановката „Предградие“.  \r\n*** \r\nОт 09.15 часа, 10.30 часа и 13.30 часа в Държавен куклен театър „Дора Габе“ ще се играе спектакълът „Забързана приказка“.  \r\n*** \r\nОт 09.20 и от 10.30 часа в Държавен куклен театър „Дора Габе“ ще се играе спектакълът „Жабокът и слънчевата дъщеря“.  \r\n*** \r\nОт 10.00 часа в Регионална библиотека „Дора Габе“ ще се състои беседа на тема „Здравословно хранене“.  \r\n*** \r\nОт 12.00 часа на пл. „Стария орех“ ще се състои инициатива „Водата – дарява живот на клетките“.  \r\n*** \r\nОт 18.30 часа в концертна зала „Добрич“ ще се състои концерт на доц. Сабин Леви.  \r\n*** \r\nОт 11.00 часа в заседателната зала на Общинския съвет „Дънди Прешъс Металс Крумовград“ ЕАД и Община Крумовград организират информационна среща за представяне и обсъждане на възможностите по проект „Фонд за подпомагане на микро, малки и средни предприятия на територията на община Крумовград“. \r\n*** \r\nОт 15.00 часа в залата на Община Кюстендил ще се проведе заседание на Районна избирателна комисия - Кюстендил.  \r\n*** \r\nОт 16.30 часа в заседателната зала на хотел „Ловеч“ ще се проведе граждански диалог на тема образование. \r\n*** \r\nОт 17.00 часа в Драматичен театър – Ловеч ще се играе спектакълът „Без изход – изповедта на един наркоман“.  \r\n*** \r\nОт 10.30 часа в Регионална библиотека „Никола Фурнаджиев“ ще започне Ателие „Великденче“,  с участие на децата от ДГ „Здравец“, ДГ „Валентина Терешкова“ и ДГ „Дъга – филиал Явор“. \r\n*** \r\nОт 11.00 часа пред сградата на полицейското управление в града ще се състои церемонията по откриването на обновените сгради на РУП и РСПБЗН. В нея ще участва и министърът на вътрешните работи Младен Маринов. След церемонията, министър Младен Маринов ще посети ГКПП „Кулата“ и района на граничния пункт, където ще инспектира създадената организация за охрана на държавната граница. На събитието ще участва и министърът на отбраната Красимир Каракачанов.  \r\n*** \r\nОт 11.00 часа в пресклуба на БТА ще се състои пресконференция на адвокат Ярослав Димитров – председател на РИК-Плевен за предстоящите избори з Европейски парламент.  \r\n*** \r\nОт 19.00 часа в салона на читалище ,,Съгласие\" ще се състои концерт ,,Да пеем заедно\" с участието на Йордан Марков, Стефан Диомов и ,,5-те сезона\". \r\n*** \r\nОт 9.00ч., зала №1 Апелативният съд ще гледа дело срещу 49-годишният А. Ш., който обжалва присъдата си от 10 години лишаване от свобода за грабеж  \r\n*** \r\nОт 10.00 часа, 10 зала, Окръжният съд ще гледа делото срещу Кристиян Б.  \r\n*** \r\nОт 11.00 часа в Националната гимназия за сценични и екранни изкуства ще се проведе среща с водещия аржентински танго хореограф и изпълнител Диего Окампо.  \r\n*** \r\nОт 14.00 часа в хотел „Империал“ Асоциацията на доставчиците на телевизионни програми (АДТП) ще проведе своята Пета годишна конференция.  \r\n*** \r\nОт 18.00 часа в изложбената зала на галерия „Пловдив“ ще бъде открита традиционната изложба “Цветове“.  \r\n*** \r\nОт 19:00 часа в Клуб „Петното на Роршах“, ул. Йоаким Груев 36 Литературен салон Spirt and Spirit представят Калин Донков в Пловдив.  \r\n*** \r\nОт 19.30 часа в Пловдив-Bee Bop Cafe ще се играе спектакълът „Многоклетка“.  \r\n*** \r\nОт 11.00 ч. в зала „Свети Георги“ на Областна администрация Русе ще се проведе заседание на Постоянната комисия по заетост към Областния съвет за развитие. \r\n*** \r\nОт 11.00 часа в хотел „Данубе“ министърът на регионалното развитие и благоустройството Петя Аврамова ще участва в дискусия за регионално развитие и европейска солидарност.  \r\n*** \r\nОт 10.00 часа в Драматичния театър ще се състои международен уъркшоп „Два езика – една сцена“.  \r\n*** \r\nОт 14.00 часа в РБ „Захарий Княжески“ ще се състои дискусия с журито на фестивала „Данаил Чирпански“ - Явор Гърдев, Джон Фридман, Тиери Аркури. \r\n*** \r\nОт 17.00 часа в Кукления театър ще се играе постановката „История на насилието“.  \r\n*** \r\nОт 18.00 часа в Къщата на архитекта ще бъде представен „Достатъчно дълго“ – сборник с проза.  \r\n*** \r\nОт 18.00 часа в РБ „Захарий Княжески“ ще бъде представена книга и филм на художника и философ Орлин Чуховски с участието на автора Спас Мавров.  \r\n*** \r\nОт 19.00 часа в РБ „Захарий Княжески“ ще се състои концерт „20 години заедно“ на проф. Благовеста Константинова и Иван Кабамитов. \r\n*** \r\nОт 20.00 часа в Драматичния театър ще се състои церемония по награждаване на участниците и закриване на финала на Международния студентски театрален фестивал „Данаил Чирпански“.  \r\n***   \r\nОт 11.00 часа в хотел „Данубе министърът на регионалното развитие и благоустройството Петя Аврамова ще посети Силистра. В града тя ще участва в дискусия за регионалното развитие и европейската солидарност. \r\n*** \r\nОт 16.00 часа пред зала „Арена Шумен” ще бъде разкрита информационна борса за набиране на войници и матроси за Българската армия. От 17.00 до 18.00 часа присъстващите ще видят демонстрация на умения на военнослужещи с въоръжение и техника. В Шумен национална кампания „Бъди войник” ще завърши с концерт в зала „Арена Шумен“ от 18.30 часа.", "date": "2019.04.08", "title": "Предстоящи събития в страната за 9 април (Агенция „Фокус“)"}
{"url": "http://www.focus-news.net/news/2019/04/08/2644228/tehran-times-iranskiyat-vanshen-ministar-prizova-tsentralnoto-komandvane-na-sasht-v-zapadna-aziya-da-bade-obyaveno-za-teroristichna-grupirovka.html", "text": "Министърът на външните работи на Иран Мохамад Джавад Зариф поиска от президента Хасан Роухани, в качеството му на ръководител на Върховния съвет за национална сигурност на страната, да включи силите на Централното командване на САЩ (CENTCOM) в Западна Азия в списъка на терористичните групировки, съобщава англоезичното електронно издание  Tehran Times . \r\nВ изявление говорителят на външното министерство в Техеран Бахрам Касеми поясни, че искането на Зариф се основава на закона и е отправено с цел справяне с нарушенията на човешките права от страна на САЩ, както и с провокативните и терористични действия на Вашингтгон в региона. \r\nНовината бе разпространена буквално минути, след като държавният глава на САЩ Доналд Тръмп обяви решението на Вашингтон да включи Ислямския революционен гвардейски корпус на Иран в списъка на терористичните организации. \r\nПрез последните дни официални лица на Иран предупредиха, че ако САЩ обявяват Революционната гвардия за терористична групировка, Техеран ще „отвърне на удара“. \r\nПо-рано в понеделник и Зариф предупреди САЩ, че Иран ще предприеме ответни действия, ако САЩ гвардията за терористична организация. В рамките му външният министър на Иран „осъди възможната мярка в САЩ и подчерта, че тя ще създаде много опасности”. \r\n„Въпреки че Иран не се стреми към напрежение, ако САЩ решат да изпълнят заканите си, Техеран ще предприеме реципрочни действия\", увери Зариф по-рано през деня.  Тереза Герова", "date": "2019.04.08", "title": "Tehran Times: Иранският външен министър призова Централното командване на САЩ в Западна Азия да бъде обявено за терористична групировка"}
{"url": "http://www.focus-news.net/news/2019/04/08/2644230/prof-evgeniya-kalinova-knigata-atentatat1925-denyat-v-koyto-se-otvoriha-portite-adovi-na-velislava-dareva-ne-e-istorichesko-izsledvane-ne-e-i-samo-publitsistika.html", "text": "Книгата  „Атентатът`1925. Денят, в който се отвориха портите Адови” на  Велислава Дърева не е историческо изследване, не е и само публицистика. Това каза историкът проф. Евгения Калинова за книгата „Атентатът`1925. Денят, в който се отвориха портите Адови” на Велислава Дърева, предаде репортер на  Агенция „Фокус“ . Според нея журналистите трябва да тревожат общественото съзнание и затова им е присъщо да подберат определени документи и да не се стремят към покритие на всички извори. Тя призова тази книга да се прочете. Според нея в книгата фактите и жертвите са ужасяващи, от която и да е страна.  „Това не е книга, която е историческо изследване, каквото професионалните историци сме свикнали да правим. Няма да видите критичен преглед на историографията, на използваните исторически извори“, заяви още проф. Калинова. По думите й това не е само публицистика. „Вие ще видите едни 76 заглавия накрая. Бих предпочела да видя тези заглавия под линия, така че всеки цитат, всяка констатация, да бъде подкрепено с източник, за да може хората да знаят“, коментира още проф. Калинова. По думите й периодът от книгата на Велислава Дърева е силно политизиран днес. Историкът проф. Николай Поппетров също коментира книгата на Дърева. Според него книгата на Дърева е много важна, защото е важна позицията на публициста. „Ние като историци не трябва да даваме воля на нашето лично кредо“, допълни той и уточни, че личното кредо се показва при избори, при референдуми и  протести. Проф. Поппетров посочи,че книгата трябва да намери път към голям брой читатели. „Книгите имат собствена съдба, оттук нататък ще видим каква ще е съдбата на книгата“, допълни още той.  \r\nДеница КИТАНОВА", "date": "2019.04.08", "title": "Проф. Евгения Калинова: Книгата „Атентатът`1925. Денят, в който се отвориха портите Адови” на Велислава Дърева не е историческо изследване, не е и само публицистика"}
{"url": "http://www.focus-news.net/news/2019/04/08/2644234/sport-kuznetsova-se-zavarna-na-korta-s-pobeda-v-lugano.html", "text": "Бившата номер две в света Светлана Кузнецова се завърна на корта за първи път от септември миналата година насам. 33-годишната рускиня се включи в турнира в Лугано с „уайлд кард“ и в първия му кръг елиминира Екатерина Александрова с 3:6, 6:2, 7:6  в двубой, продължил близо два часа и половина.  \r\nВ следващия кръг Кузнецова ще се играе срещу победителката от двубоя между Тамара Корпач и Тимеа Бачински. \r\nАлисън Ван Уйтванк и Сорана Кърстя също продължават напред в надпреварата, след като елиминираха в трисетови сблъсъци съответно Тереза Шмиткова и Мона Бартел.", "date": "2019.04.08", "title": "Спорт: Кузнецова се завърна на корта с победа в Лугано"}
{"url": "http://www.focus-news.net/news/2019/04/08/2644229/premierat-boyko-borisov-na-ksns-ni-se-predlozhi-predizboren-podarak-za-korneliya-ninova.html", "text": "След КСНС чух преразкази, които не отговарят на истината. Имаше много предложения, но това, което ни се предложи, предполагам писано от Иво Христов, беше просто предизборен подарък за Корнелия Нинова. Това каза на брифинг в Министерски съвет премиерът Бойко Борисов, предаде репортер на  Агенция „Фокус“ . „Нито един не си спомням да е одобрил това, което пишеше“, коментира той и допълни, че предложенията не отговарят на истината. „Взех думата и обясних. Надявам се, че всички да са ме разбрали“, посочи Бойко Борисов. „Преразказът не ми харесва. Искам да го преразкажа от наша гледна точка“, заяви премиерът. „Още с влизането си, Нинова даде тон с това, че се крадат по 10 млрд. на година“, посочи министър-председателят. „Попитах я откъде е взела цифрата. Помолих президента да е арбитър на финансисти, моите и нейните, да видим откъде идва цифрата“, коментира Борисов. „Дори аз не бих си позволил да кажа, че те са крали по 10 млрд. лева в техните управления“, изтъкна премиерът. „Попитах я откъде идва сметката - тя каза, че някъде в Европа се говори. Това й беше отговорът“, каза още Борисов.", "date": "2019.04.08", "title": "Премиерът Бойко Борисов: На КСНС ни се предложи предизборен подарък за Корнелия Нинова"}
{"url": "http://www.focus-news.net/news/2019/04/08/2644235/dzhumhuriet-sasht-obyaviha-revolyutsionnata-gvardiya-na-iran-za-teroristichna-organizatsiya.html", "text": "Вашингтон оповести, че възприема Революционната гвардия на Иран като терористична организация, информира електронното издание на вестник „Джумхуриет”. Президентът Доналд Тръмп посочи, че Революционната гвардия на Иран вече официално е включена в списъка на терористичните организации на САЩ, посочва още „Джумхуриет”.   Георги Димов", "date": "2019.04.08", "title": "„Джумхуриет”: САЩ обявиха Революционната гвардия на Иран за терористична организация"}
{"url": "http://www.focus-news.net/news/2019/04/08/2644233/prof-iskra-baeva-knigata-na-velislava-dareva-osporva-vizhdaneto-za-atentata-ot-1925-g-nalozhilo-se-v-mnogo-pisaniya-koeto-lansira-samo-dyasnata-gledna-tochka-za-sabitiyata.html", "text": "Книгата на Велислава Дърева оспорва виждането за атентата от 1925 г. , наложило се в много писания, което лансира само дясната гледна точка за събитията.Това каза историкът проф. Искра Баева  за книгата  „Атентатът`1925. Денят, в който се отвориха портите Адови” на  Велислава Дърева, предаде репортер на  Агенция „Фокус“ . По думите й през последните 30 години посоката на оценка на историята е обратната и отново има една истина. „Разбира се, че Велислава е смела. Тя винаги е била смела и трябва такъв човек да дойде, за да започне такава една смела дискусия с всичките последици“, допълни още проф. Баева и уточни, че вчера е имало пълно отрицание на всичко, което е направила. „Като фактология този атентат е изследван вече от проф. Георги Наумов, но онова са фактите, ако не ги поставим в контекста на тенденциите и процесите, едва ли можем правилно да ги оценим“, допълни още проф. Баева.  \r\nДеница КИТАНОВА", "date": "2019.04.08", "title": "Проф. Искра Баева: Книгата на Велислава Дърева оспорва виждането за атентата от 1925 г., наложило се в много писания, което лансира само дясната гледна точка за събитията"}
{"url": "http://www.focus-news.net/news/2019/04/08/2644239/predstoyashti-mezhdunarodni-sabitiya-za-9-april-agentsiya-fokus.html", "text": "В Израел се провеждат парламентарни избори. \r\n***  Президентът на Франция Еманюел Макрон приема министър-председателят на Обединеното кралство Тереза Мей за разговори за Брекзит. \r\n***  Канцлерът на ФРГ Ангела Меркел приема министър-председателят на Обединеното кралство Тереза Мей за разговори за Брекзит. \r\n***  Среща на върха ЕС-Китай. \r\n***  Открива се Международният арктически форум. \r\n***  Посещение на китайския премиер Ли Къцян. \r\n*** Започва деветата седмица от процеса срещу каталунските сепаратисти. \r\n***  Върховният комисар на ООН за бежанците ще изнесе реч пред Съвета за сигурност. \r\n***", "date": "2019.04.08", "title": "Предстоящи международни събития за 9 април (Агенция „Фокус“)"}
{"url": "http://www.focus-news.net/news/2019/04/08/2644236/premierat-boyko-borisov-balgariya-ne-e-glasuvala-za-evropeyski-prokuror.html", "text": "Европейският съвет не се е занимавал, не съм гласувал, не сме гласували. От ръководството на Съвета беше взето решение новият европарламент да се произнесе по европейския прокурор след изборите. Това каза на брифинг в Министерски съвет премиерът Бойко Борисов в отговор на лидера на БСП Корнелия Нинова, която го попита през „Фейсбук“ коя институция е решила България да гласува против Лаура Кьовеши за европейски прокурор, предаде репортер на  Агенция „Фокус“ . „Корнелия Нинова да отиде да пита Румъния за Кьовеши“, призова той. „На няколко пъти пише във „Фейсбук“ - „Борисов, страх ли ви е. Какво ви е?“, коментира премиерът. „Най-добронамерено на КСНС, пред всички, и в стенограмата го пише казах, че в Румъния управлява социалистически правителство. Държавата ръководи сестринска партия на БСП. Моля ви, обадете се на колежката ви социалистически премиер на Румъния и питайте- какво и защо отнеха правото на Кьовеши. Не казвам нищо, не се бъркам и какво тя ми разказа, че се е случило в Румъния“, се обърна премиерът към лидера на БСП. „Не мога да схвана как при всяка своя командировка президентът винаги кани министри. Те му организират бизнес форумите, участват там. Прекрасно минават. Поне за радост в чужбина не се излагаме, а като дойде тук казва, че министрите са корумпирани. Като са корумпирани- не ги взимайте“, каза още Бойко Борисов.", "date": "2019.04.08", "title": "Премиерът Бойко Борисов: България не е гласувала за европейски прокурор"}
{"url": "http://www.focus-news.net/news/2019/04/08/2644223/habertyurk-turskata-opozitsiya-poiska-ofitsialno-sertifikat-za-specheleno-kmetsko-myasto-v-istanbul-za-neyniya-kandidat-ekrem-imamoglu.html", "text": "Основната опозиционна Народно-републиканска партия (НРП) внесе официална молба в Районната избирателна комисия (РИК) в Истанбул, с искане да бъде издаден сертификат за спечелени избори от нейния кандидат за кмет на световния мегаполис – Екрем Имамоглу, предаде електронният сайт  „Хабертюрк” . Председателят на областното ръководство на НРП в Истанбул – Джанан Кафанджъоглу, дойде в Съдебната палата и депозира молбата заедно с Бугра Кавунджу – местен лидер на коалиционния партньор „Добрата партия” (ДП).  \r\nВ искането на НПР и ДП се посочва фактът, че още сутринта на 1 април е станало ясно – Екрем Имамоглу печели вота с разлика от над 24 хиляди гласа. След извършеното отстраняване на технически грешки, повторно преброяване на пренареждането чрез референции, на недействителните гласове и на над 92% от всички бюлетини; резултатът е същият -  Екрем Имамоглу отново води с близо 16 хиляди гласа. Поради тази причина според НРП/ДП, вече няма никаква пречка да му бъде издаден сертификат за спечеленото кметско място в Истанбул.  \r\nВ текста  на молбата се прави препратка и към практиката от предишни местни избори в Истанбул. На кметския вот на 29 март 2009 година, сертификатът е бил връчен на 3 април на Кадир Топбаш от управляващата Партия на справедливостта и развитието (ПСР). На изборите на 30 март 2014 година това е станало на 8 април – също на Кадир Топбаш от ПСР. И при двата предишни местни вота е имало оспорване, а окончателните резултати са оповестени чак през месец май, аргументира са НРП/ДП, цитирана от „Хабертюрк”.  Георги Димов", "date": "2019.04.08", "title": "\"Хабертюрк\": Турската опозиция поиска официално сертификат за спечелено кметско място в Истанбул за нейния кандидат Екрем Имамоглу"}
{"url": "http://www.focus-news.net/news/2019/04/08/2644242/blagoevgrad-obshtina-simitli-pochete-zhertvite-ot-holokosta.html", "text": "Община Симитли почете жертвите от Холокоста. Това съобщиха за  Радио „Фокус“-Пирин  от  Общината . Шествието е тръгнало от площада в Симитли с много хора с цветя. По традиция  всяка година шествието се насочва към река Струма, където ритуално, всеки пуска цвете по водата. 8-ми април е празника на ромската общност по цял свят. На този ден се отбелязва освобождаването на ромите от концентрационния лагер Аушвиц в края на Втората световна война. Празникът е в началото на пролетта и изобилства с пролетна символика. \r\nНатали СТЕФАНОВА", "date": "2019.04.08", "title": "Благоевград: Община Симитли почете жертвите от Холокоста"}
{"url": "http://www.focus-news.net/news/2019/04/08/2644246/mehr-news-agency-iran-obyavi-tsentralnoto-komandvane-na-sasht-za-teroristichna-organizatsiya.html", "text": "Върховният съвет за национална сигурност на Иран обяви Централното командване на САЩ и свързаните с него сили за терористична организация в отговор на аналогично решение на Вашингтон, предава местната информационна агенция  Mehr News Agency . \r\nРешението на Техеран бе обявено съвсем малко, след като американският президент Доналд Тръмп определи Ислямския революционен гвардейски корпус на Иран за чуждестранна терористична организация. \r\nПо-рано през деня министърът на външните работи на Иран Мохамад Джавад Зариф написа писмо до президента Хасан Роухани, в което му препоръча да предприеме реципрочни действия спрямо американците, припомня агенцията. Тереза Герова", "date": "2019.04.08", "title": "Mehr News Agency: Иран обяви Централното командване на САЩ за терористична организация"}
{"url": "http://www.focus-news.net/news/2019/04/08/2644243/kmetat-yordanka-fandakova-sofiya-beshe-izbrana-savsem-osnovatelno-za-grad-na-kinoto-na-yunesko.html", "text": "За мен лично и за целия екип е много важно да докажем, че София беше избрана, съвсем основателно за град на киното на ЮНЕСКО. Това каза кметът на София Йорданка Фандъкова по време на откриването на “Европейско кино за учащи”, предаде репортер на  Агенция „Фокус“ . „Ние  се мобилизирахме с много от нашите партньори, за да подкрепяме инициативи, които смятаме, че са важни“, заяви столичният кмет. Тя посочи, че инициативата “Европейско кино за учащи” е изключително важна, защото по този начин екипът на София филм фест, Домът на киното и всички, които работят в тази сфера могат да възпитават публика, при това високоинтелектуална и компетентна.  \r\n„Аз съм щастлива, че днес, в рамките на този проект, който е съфинансиран от столичната програма „Култура“, ще имаме възможност да видим един филм на изключителния Вим Вендерс- „ПАПА ФРАНЦИСК: Човек на думата си”, отбеляза Фандъкова. \r\nПо думите й Вим Вендерс само преди няколко дни е бил в България и във Втора английска езикова гимназия „Томас Джеферсън“, където е бил впечатлен от младите хора в София и от техните интереси и познания. „Само месец преди самия папа Франциск да дойде, ние ще имаме възможност да се запознаем, чрез този невероятен филм, с неговите каузи и всичко, което той прави. Мисля, че това е голяма чест за София, че ще посрещне самия папа Франциск само след месец тук“, каза още Фандъкова.", "date": "2019.04.08", "title": "Кметът Йорданка Фандъкова: София беше избрана, съвсем основателно за град на киното на ЮНЕСКО"}
{"url": "http://www.focus-news.net/news/2019/04/08/2644244/the-jerusalem-post-den-predi-izborite-v-izrael-netanyahu-privetstva-reshenieto-na-sasht-da-obyavyat-islyamskiya-revolyutsionen-gvardeyski-korpus-na-iran-za-teroristichna-organizatsiya.html", "text": "Министър-председателят на Израел Бенямин Нетаняху приветства решението на САЩ да обявят Ислямския революционен гвардейски корпус на Иран за терористична организация, съобщава вестник  The Jerusalem Post , като отбелязва, че мярката на Вашингтон е обявена само ден преди парламентарните избори в страната. \r\n„Благодаря Ви, скъпи приятелю,президенте Доналд Тръмп, за това, че решихте да обявите гвардейския корпус за терористична организация. Благодаря Ви за отговора на още едно от моите важни искания, което служи на интересите на страната ни и на държавите от региона\", написа Нетаняху в социалната мрежа „Туитър“. Нетаняху добави, че „ще продължим да действаме заедно по всякакъв начин срещу иранския режим,който заплашва Израел, САЩ и световния мир\". \r\nДействащият външен министър на страната Израел Кац също даде висока оценка на решението на Вашингтон, като заяви, че то ще отслаби способността на Иран да популяризира своята ядрена програма и подкрепата си за регионалния тероризъм. Съгласно думите му, този ход  „значително ще засили способността на Израел да се бори с иранската агресия в Сирия и района\". \r\nВъпреки че Държавният департамент на САЩ отдавна е определил иранския режим за водещ световен спонсор на тероризма, до този момент Вашингтон не бе определял елемент от чуждо правителство като терористична групировка. Иран предупреди, че ще предприеме реципрочни действия срещу американците. Тереза Герова", "date": "2019.04.08", "title": "The Jerusalem Post: Ден преди изборите в Израел: Нетаняху приветства решението на САЩ да обявят Ислямския революционен гвардейски корпус на Иран за терористична организация"}
{"url": "http://www.focus-news.net/news/2019/04/08/2644240/kaloyan-metodiev-politicheski-analizator-v-momenta-ima-dve-balgarii-i-ednata-e-izlishna.html", "text": "В момента има две Българии и едната е излишна. Това каза за обзорното предаване „Това е България“ на  Радио „Фокус“  политическият анализатор  Калоян Методиев за завършилият без обща декларация за борба срещу корупцията Консултативен съвет по национална сигурност свикан от президента Румен Радев. Според него избирането на Радев за президент на страната ни е било гласуване за промяна на добре смазаната машина, която не удовлетворява българското общество. Управляващите, обаче, не разбират тези сигнали каза още той. Според политическия анализатор Консултативният съвет за национална сигурност е бил навременен и е изиграл ролята на адреналинова инжекция за дебата свързан с корупцията по високите етажи на властта. „Много ясно се очерта фронтът между промяна и статукво. ГЕРБ, ДПС, част от патриотите, ВОЛЯ и главният прокурор се очертаха като една група. Всеки държавник в България трябва да определи от коя страна застава в този момент, защото нещата ескалират. Колкото и голяма и ресурсна да е тази група, тя ще продължава да е профилактирана през западните медии, защото не е разбрала, че моментът за промени е назрял. „Свободна Европа“ не случайно възстанови работата си в България по време на точно тази управленска гарнитура. Мисля, че партньорите трябва да се намесят още по-сериозно, за да помогнат на вътрешната съпротива, която е за възстановяване на нормалната работа на институциите и държавата“, обясни той. Според Калоян Методиев ниската избирателна активност може да бъде ключът към предстоящите избори. „Ако е ниска избирателната активност и машината победи желанието за промяна, статуквото може да се задържи до местните избори, ако обаче изгуби изборите може би ще станем свидетели на предсрочни парламентарни избори месец-два след европейския вот“, прогнозира той. \r\nЦоня СЪБЧЕВА", "date": "2019.04.08", "title": "Калоян Методиев, политически анализатор: В момента има две Българии и едната е излишна"}
{"url": "http://www.focus-news.net/news/2019/04/08/2644238/premierat-boyko-borisov-kato-vidyah-kak-se-spoglezhdat-korneliya-ninova-i-ivo-hristov-mi-stana-yasno-koy-e-pisal-predlozheniyata.html", "text": "Като чух и видях какъв предизборен подарък искаха да им направят ми стана ясно. Като ги гледах как се споглеждат Корнелия Нинова и Иво Христов ми стана ясно кой ги е писал всички неща. Това каза на брифинг в Министерски съвет премиерът Бойко Борисов за „Апартаментгейт“, предаде репортер на  Агенция „Фокус“ . \"Къде всъщност е заровено кучето? Да има нов закон за КПКОНПИ и шефът да се назначава от президента“, коментира Борисов. „Как не са ни свободни медиите? Как всичко изнасят, няма нещо скрито. Скандалът „Апартаментгейт“ вече 15-20 дни е от сутрин до вечер. Благодаря на всички, които са направили това. Има абсолютно свободни медии“, посочи премиерът. „Няма значение кой какъв е, нищо не е останало скрито. Едни си отиват за изкоп, други гледали картинка. Заради „Апартаментгейт“, без още да са се произнесли институциите, питам коя друга партия го е правила? Кой друг премиер го е правил. Председател на ПГ, на комисия, депутати- колко си заминаха от ГЕРБ. Министър, един, втори зам.-министър - само по този случай“, обясни Бойко Борисов. „Сега проверява прокуратурата, и друг министър ще си отиде, ако има нарушения“, заяви премиерът. „Не че ГЕРБ не сме си виновни, това било компромат- не. Благодаря на медиите. Излязоха и ни показаха истината“, каза Борисов. „Колегите от БСП в такава ситуация казват, когато се произнесат институциите тогава ще взимаме решения. Ние без да са се произнесли, взехме оставките“, каза още министър-председателят.", "date": "2019.04.08", "title": "Премиерът Бойко Борисов: Като видях как се споглеждат Корнелия Нинова и Иво Христов, ми стана ясно кой е писал предложенията"}
{"url": "http://www.focus-news.net/news/2019/04/08/2644245/koalitsiya-patrioti-za-valeri-simeonov-nfsb-i-sredna-evropeyska-klasa-se-registrira-v-tsik-za-uchastie-v-evroizborite-obzor.html", "text": "Валери Симеонов, който е водач на листата на коалиция „Патриоти за Валери Симеонов“ (НФСБ и Средна Европейска класа), внесе в Централната избирателна комисия документите за регистрация за европейските избори на 26 май. Той съобщи, че са събрани 5 300 подписа, което е два пъти и нещо повече от необходимото. Заедно с него документите подадоха председателят на Средна Европейска класа Георги Манев, заместник-председателите на НФСБ Валентин Касабов и Борис Ячев, народният представител от НФСБ Христиан Митев и координаторът на партията Венера Тодорова. \r\nСимеонов изрази готовност да бъде евродепутат и призова хората да гласуват за политици, които ще им свършат работа – а не по симпатии. Той посочи, че българският избирател трябва да знае, че в Европейския парламент трябва да се върши много сериозна работа. „Сега, с пакета „Мобилност“ видяхме колко е важно да имаш сериозно, последователно поведение, да търсиш съюзници и да организираш съпротива на всичките тези безумия, които се опитват да прокарат големите държави. Така, че Европейският парламент е място за битки – затова сме партньори с председателя на Средна Европейска класа Георги Манев“, заяви водачът на листата на коалиция „Патриоти за Валери Симеонов“. \r\nГеорги Манев бе категоричен, че Средна Европейска класа е в коалиция с НФСБ, тъй като целите на двете политически формации са едни и същи, а и народните представители на НФСБ са защитавали неизменно в работата си малкия и среден бизнес.  \r\nНа въпрос на журналисти, свързан с това, че БСП искат нов закон за противодействие с корупцията, Валери Симеонов коментира, че има изтъркан шаблон - на практиката в България по всеки нашумял въпрос да се лъжат хората, че трябва нов закон. По думите му има достатъчно закони, които не се спазват и за това трябва да се съсредоточим върху спазването им. \r\nИрина ИВАНОВА", "date": "2019.04.08", "title": "Коалиция „Патриоти за Валери Симеонов (НФСБ и Средна Европейска класа)“ се регистрира в ЦИК за участие в евроизборите (ОБЗОР)"}
{"url": "http://www.focus-news.net/news/2019/04/08/2644237/predsedatelyat-na-narodnoto-sabranie-tsveta-karayancheva-paketat-mobilnost-postavya-pod-izpitanie-hilyadi-balgarski-semeystva-i-zastrashava-tsyal-edin-bransh.html", "text": "България е една от страните, които ще бъдат най-сериозно засегнати от приетия миналата седмица от Европейския парламент пакет „Мобилност“. Това посочи председателят на Народното събрание Цвета Караянчева в изказване пред Конференцията на председателите на парламенти на страните-членки на ЕС, съобщиха от  пресцентъра на НС.  Пакетът „Мобилност“ поставя под изпитание хиляди български семейства и застрашава цял един бранш, подчерта тя. Над 60 000 – толкова са домакинствата в България, в които поне едно лице работи като водач на тежкотоварен автомобил, и пакетът „Мобилност“, освен че застрашава тяхното препитание, излишно подхранва евроскептицизма в навечерието на европейските избори, допълни председателят на българския парламент.  \r\nФорумът се провежда в австрийската столица Виена, а изказването си председателят на Народното събрание направи в рамките на сесията „Европейският съюз и неговите съседи“.  \r\nЦвета Караянчева подчерта, че ощетяващият България пакет „Мобилност“ е индикатор за много по-дълбоки и тревожни проблеми, свързани с бъдещето на Европейския съюз. „Стремежът към консенсус по никакъв начин не трябва да предизвиква разделение – и то не по партиен, а по национален признак.  Никоя  политика на ЕС не трябва да оставя лош привкус за протекционизъм и за рестрикции, които  противоречат на основните ценности на ЕС. Разделението на център и периферия, както и Европа на две скорости, са неприемливи“, категорична бе Караянчева.  \r\nВ духа на днешната сесия „Европейският съюз и неговите съседи“ председателят на Народното събрание отчете, че определянето на европейското бъдеще на страните от Западните Балкани като основен приоритет на първото Българско председателство на Съвета на ЕС е геостратегическа инвестиция в стабилна, силна и обединена Европа. „Именно европейската перспектива е двигател за демократизация и икономическа трансформация. Гарантирането обаче на такава перспектива не е кратък процес. Ето защо е необходима приемственост и съм радостна, че и Австрийското, и Румънското председателство свършиха много работа в тази насока“, каза още Цвета Караянчева. Тя обърна специално внимание на темата за дигиталния дневен ред на Западните Балкани, повишаването на възможностите за комуникация между хората и бизнеса, както и на подобряването на цялостния инвестиционен климат за дигитални проекти в региона. По думите й всичко това ще доведе до подобряване на качеството на живот на жителите на региона.  \r\nСпоред председателя на парламента ЕС в момента преживява тежки времена и това окуражава популистите да заливат обществеността с мрачни прогнози за залез на европейския проект. „ЕС обаче не е в безпътица. Необходим е стратегически дебат за бъдещето на европейския проект, искрен и откровен разговор с гражданите“, коментира още Цвета Караянчева.", "date": "2019.04.08", "title": "Председателят на Народното събрание Цвета Караянчева: Пакетът „Мобилност“ поставя под изпитание хиляди български семейства и застрашава цял един бранш"}
{"url": "http://www.focus-news.net/news/2019/04/08/2644241/premierat-boyko-borisov-na-ksns-vsichki-reshihme-da-ne-izlizame-s-obshto-stanovishte-i-korneliya-ninova-vdigna-raka.html", "text": "На КСНС си говорихме добронамерено. Накрая всички решихме, включително и Корнелия Нинова вдигна ръка, да не излизаме с общо становище, защото е извънреден съвет. Това каза на брифинг в Министерски съвет премиерът Бойко Борисов, предаде репортер на  Агенция „Фокус“ . „Нямаше да правя изявление, защото това си е съвет на президента и той има право да излезе и да каже. Редно е обаче да каже всичко, което се е говорило“, заяви Борисов. „Нека да видим недъзите в този антикорупционен закон и кое не работи. Ако има такива неща, да влязат в парламента и да ги решат“, призова премиерът. „Даже се обърнах към тях - „Какво сега давате ни нов закон, стоите си вкъщи и си почивате, и като чираци ни възлагате работа“, коментира Бойко Борисов към БСП. „По начина, по който са тръгнали олигарсите, независимо какви са, собственици на медии и войната помежду им, до такава степен се изопачава истината, от едните и от другите, че трудно се ориентираме кое е обективната истина. Ако не ни покажат апартамент с асансьор, трудно се ориентираме“, каза още министър-председателят.", "date": "2019.04.08", "title": "Премиерът Бойко Борисов: На КСНС всички решихме да не излизаме с общо становище, и Корнелия Нинова вдигна ръка"}
{"url": "http://www.focus-news.net/news/2019/04/08/2644250/sport-dunav-i-septemvri-zavarshiha-naravno-22.html", "text": "Отборите на Дунав (Русе) и Септември (София) завършиха наравно 2:2 в среща от втория кръг в плейофите. Мачът между двата тима бе от група \"Б\" на Първа лига, където столичани са на трета позиция, а русенци са четвърти. След днешния двубой Септември има точка повече от отбора на Дунав.  \r\nДвата тима нямаха нито едно реми в досегашните си 10 мача един срещу друг. Статистиката бе 5 победи за Дунав (Русе) и 5 за столичния отбор.", "date": "2019.04.08", "title": "Спорт: Дунав и Септември завършиха наравно 2:2"}
{"url": "http://www.focus-news.net/news/2019/04/08/2644251/zamestnik-glavniyat-prokuror-ivan-geshev-s-publichna-lektsiya-v-yuzu-neofit-rilski.html", "text": "На 9 април 2019 г. (вторник) от 10:30 ч. в зала 313 на Учебен корпус №6 заместникът на главния прокурор при Върховна касационна прокуратура Иван Гешев ще изнесе публична лекция пред студенти и преподаватели от Правно-историческия факултет. Това съобщиха от пресцентъра на  Югозападен университет „Неофит Рилски“ . Темата на лекцията е „Актуални проблеми в наказателния процес в Република България“.", "date": "2019.04.08", "title": "Заместник-главният прокурор Иван Гешев с публична лекция в ЮЗУ „Неофит Рилски\""}
{"url": "http://www.focus-news.net/news/2019/04/08/2644252/kmetat-na-sofiya-yordanka-fandakova-obshtinata-e-podkrepila-filmovata-industriya-v-grada-prez-poslednite-5-godini-kato-e-investirala-blizo-3-mln-lv.html", "text": "Столична община е подкрепила филмовата индустрия в града през последните 5 години, като е инвестирала близо 3 млн. лв. Това съобщи кметът на София Йорданка Фандъкова по време на откриването на “Европейско кино за учащи”, предаде репортер на  Агенция „Фокус“ . „Столична община подкрепя чрез програмата „Култура“ изданието “Европейско кино за учащи”. С него завършва 23-то издание на София филм фест, което е част от културният календар на Столичната община“, заяви столичният кмет. Тя отбеляза, че само за последната година са подкрепени 6-те най-големи кино фестивала, както и създаването на 13 филма. „Сред тях са пълнометражният документален филм за „Нова Генерация“, филмът „Изкушението Павел Койчев“ на режисьора Владимир Люцканов, документалната лента „Музика от крайните квартали“, посветена на историята на българския хип-хоп и „Соня Йончева – пътят на една дива“ на журналиста Георги Тошев. Подкрепяме и фестивалите, освен София филм фест, така и кино фестивалът \"Master of Art”, късометражното кино „В Двореца” и „Синелибри“, посочи Фандъкова. \r\nПо думите й друга много важна инициатива е провеждането на открито между блоковите пространства на 10 столични квартала на инициативата „Блок-кино“. „По този начин ние изпълняваме нашето виждане, че трябва да имаме децентрализация на културните продукти, чрез това представяне“, каза още тя.", "date": "2019.04.08", "title": "Кметът на София Йорданка Фандъкова: Общината е подкрепила филмовата индустрия в града през последните 5 години, като е инвестирала близо 3 млн. лв."}
{"url": "http://www.focus-news.net/news/2019/04/08/2644255/nimh-zhalt-kod-za-obilni-valezhi-e-sila-za-16-oblasti-na-stranata-za-9-april.html", "text": "Жълт код за обилни валежи е сила за 16 области на страната за 9 април. Това сочи справка на сайта на  Националния институт по метеорология и хидрология (НИМХ).  Предупреждението е сила за областите: Видин, Монтана, Враца, Ловеч, Габрово, София – област, София – град, Перник, Кюстендил, Благоевград, Пазарджик, Смолян, Кърджали, Хасково, Стара Загора, Пловдив. В тези райони от страната се очакват значителни валежи от дъжд. Количества за денонощието ще са от 25 до 35 л/кв.м., в отделни, главно планински райони, са възможни и повече. Вечерта валежите ще отслабват.", "date": "2019.04.08", "title": "НИМХ: Жълт код за обилни валежи е сила за 16 области на страната за 9 април"}
{"url": "http://www.focus-news.net/news/2019/04/08/2644254/pazardzhik-georgi-dobrev-e-opredelen-za-predsedatel-na-rik-pazardzhik.html", "text": "Със свое решение ЦИК назначи Районна избирателна комисия /РИК/ в Тринадесети район – Пазарджишки, за изборите за членове на Европейския парламент от Република България на 26 май 2019 г. Това съобщиха от  комисията . За председател на РИК-Пазарджик е определен Георги Добрев, заместник-председатели са Васил Мезов и Цветелине Абаджиева, секретар на комисията е Васвие Мехмедова. В комисията има 11 членове от различни политически сили. РИК-Пазарджик встъпи в правомощията си на 6 април.", "date": "2019.04.08", "title": "Пазарджик: Георги Добрев е определен за председател на РИК-Пазарджик"}
{"url": "http://www.focus-news.net/news/2019/04/08/2644256/temata-balgariya-v-svetovnite-medii-ucheniyata-na-nato-v-cherno-more-razsledvaneto-za-ubiystvoto-na-gratski-bizmesmen-zhivotat-v-stranata-sled-1989-godina-i-konfiskatsiyata-na-ogromno-kolichestvo-kanabis-na-granitsata-sas-sarbiya-agentsiya-fokus.html", "text": "Българската гранична полиция конфискува близо 1500 килограма канабис, скрит в камион, предава  Reuters , като уточнява, че дрогата е открита на контролно-пропускателен пункт със сръбската граница. \r\nДлъжностни лица разкриха, че канабисът е бил намерен при извършването на рутинна проверка на ГКПП „Калотина“ малко след полунощ в понеделник.  \r\nВластите издирват сръбския шофьор, който е успял да избяга в гората близо до град Сливница. \r\n„Неговата самоличност бе установена и скоро ще бъде издадена европейска заповед за залавянето му\", заяви директорът на Агенция „Митници“ Георги Костов. Съгласно думите му пратката – една от най-големите, конфискувани досега, е била предназначена за Турция. \r\nШофьорът е сменил регистрационни номера и документи със съучастник на волана на друг празен камион в опит да подведе митническите служители. Съучастникът, собственик на превозните средства, е задържан. \r\nБългария отдавна служи като ключов път за контрабандисти, движещи стоки между Азия и Западна Европа, припомня агенцията. \r\n*** \r\nАдвокатът на 31-годишния българин, обвинен за убийството във Вула през октомври миналата година на 47-годишния гръцко-австралийски бизнесмен Джон Макрис, отказа да го защитава, съобщава електронното издание на атинския ежедневник  Kathimerini . \r\n31-годишният заподозрян се видя с адвоката по-рано през деня, след като му бяха дадени няколко дни да подготви показанията си. Българинът обаче поиска допълнително време, след като адвокатът му Апостолис Лирас подаде оставка, без да изясни причините за решението си.  \r\nНа заподозрения е даден един допълнителен ден, за да си намери нов адвокат. \r\n*** \r\nРуското седмично издание  „Аргументи и Факти“  публикува статия на свой наблюдател, посетил София, за да „види как живеят сега българите“.  Агенция „Фокус“  представя превод на материала „Страна на нощни призраци: Отказалата се от дружба с България изчезва“.  \r\nВ съветските времена, извън СССР за нас нямаше по-близка република от тази на „братушките“. Впоследствие страната (България – бел. р.) преориентира своята политика към Запада.  \r\n„Страхувам се да отида в някои райони късно вечер\", казва Константин Мирчев, бивш директор на библиотека в София. „Страшна тъмнина - цели къщи са празни. Минавам през квартала - нито един прозорец не свети. Веднъж сякаш видях човек, приближих се по-близо - не, сторило ми се е... Така живеем сега: с приближаването на нощта на много места можете да срещнете само призраци\". От 1989 до 2019 г. населението на България е намаляло от девет на седем милиона души, поставяйки страната на първо място в света със спад на населението. Според прогнозите на социолозите, след само още 30 години в страната ще останат само 5,5 млн. души. „Самият аз бях доволен от свалянето през 1989 г. на комунистическия лидер на страната Тодор Живков”, спомня си Константин Мирчев. „Струваше ми се - ще има само рай. Животът скоро се влоши значително поради шоковите икономически реформи, бяхме помолени да  потърпим. През 2007 г. България се присъедини към ЕС и си помислих - добре, ние се стремим към това, отсега нататък сме част от богатия Запад. Уви, страната ми се превръща в безлюдна пустиня...\" \r\n„Нашето земеделие е унищожено“. Как живее България в Европейския съюз? \r\nФермерът Мустафа Хаджиев не може да се държи спокойно, когато говори за Европейския съюз. Половината от думите му – ругатни. „През целия си живот отглеждах  „турски“ тютюн на парцел в планината, нямам друг източник на доходи. От 2010 г. длъжностни лица от ЕС на два пъти се опитаха да забранят производството на този вид тютюн в България, въпреки че 200 хиляди души са заети в бизнеса - самите селяни, продавачите ... Нямам съмнение, че Европейският съюз ще постигне целта си: тогава моето семейство ще загуби своите посеви и ще се разори. Когато казват, че „ЕС ще ви компенсира за всичко“, за мен става смешно: нашите министри ограбват западната помощ. Къде ще отида? Да, ще отида да мия чиниите във Франция или Германия, няма друг избор”. \r\nОт 1989 г. България прави всичко, което Западът иска. Например, по настояване на ЕС и САЩ, през 2014 г. бе спряно изграждането на газопровода „Южен поток“, предназначен да доставя газ от Руската федерация на Балканите. В резултат на това Русия изостави проекта, а България загуби 3 млрд.  от транзитни такси - разбира се, никой не ги възстанови. Миналата година българският премиер Бойко Борисов се извини на Русия за спирането на „Южен поток“ и призова българите да простят. \r\nРазхождайки се по улиците на София, често срещам просяци. „Те са предимно роми, молещи за пари - една организирана професия“, мръщят се местните жители. Но сред просяците има достатъчно и пенсионери, и бездомни. България е с най-малката минимална работна заплата в ЕС (от 1 януари - 280 евро), така че гражданите наппускат страната си. Лесно може да се срещнат по целия свят - те са в Атина, метат улиците в Париж, продават контрабандни цигари в Берлин, мият подове на тоалетните на Рим. Разговарях с 28-годишната Мирча Василев, който вече три години работи като продавач в супермаркет в Хамбург. Той се връща в София, за да вземе семейството си. „Защо не живеете в България?” – питам. Получавам отговор: „Защо ли? Защото тук е просто ад“.  \r\n„Същите неща се случват в Литва и Латвия”, обяснява Любомир Симеонов, собственик на компания, която наема българи в ЕС. „Там, като нас, местните политици се бориха страстно срещу зависимостта от Русия и изпаднаха в пълно робство на Запада. Оттук те вече заминават за Европа и Америка с цели градове – продават се на богатите за стотинки. Водопроводчици, чистачи, строители, сервитьори - това е съдбата на младите хора в България. В нашия химн „Мила родино\" имаше следните думи: „Дружно братя българи, с нас Москва е в мир и бой“. През 1990 г. тези думи бяха зачеркнати - те казват, че не искаме да зависим от руснаците, добрият Запад ще ни помогне. България не беше марионетна държава по времето на Живков, ние не се подчинихме на Кремъл във всичко. А сега не само да понечим да възразим – камшикът на Брюксел плющи камшикът – и на място!“.  \r\nЕвропейският съюз напълно погълна икономиката на малка балканска република. Супермаркети в столицата - от австрийските и германските мрежи. Сред продуктите на рафтовете се откроява „нашето производство\": етикетите с български флаг са като капка в морето. Бях в България преди пет години, оттогава стана още по-лошо. Холандски домати, испански ябълки, френски картофи. Но неотдавна България беше смятана за един от лидерите в производството на селскостопански продукти в региона, помним и българските домати, чушки и консервирани грах. Но земеделието умира. Потребителите стават все по-малко, Русия, отговаряйки на наложените срещу нея санкции, спря да купува местни храни, Западът не се нуждае от български плодове и зеленчуци. България е най-корумпираната страна в Европейския съюз, а подкупите през годините в „братското семейство на европейските нации” не намалява, а напротив, нараства. Според „Трансперънси интернешънъл\" кражбите в републиката остават на равнището на държави като Вануату и Буркина Фасо. Никой, дори и за най-малкият въпрос, не може да направи нищо без подкуп на длъжностно лице.  \r\n„Сега ни казват: България не е истинска държава, Живков е кукла, а кукловодите седят в Кремъл”, казва бившият служител на Министерството на образованието Христо Трайчев. „Но по време на сътрудничеството със Съветския съюз руснаците не отвориха собствените си вериги магазини, не разказаха на българските фермери какво растат в техните полета и не изпращаха български войници във войната в Афганистан. Не бяхме просяци, не миехме чиниите и не търкахме подове в Москва или Ленинград. А американците принудиха съвременните власти да изпратят нашите войници в Ирак, от които 13 българи се върнаха в ковчези, а няколко десетки - като инвалиди. И така, кой сега е истинският кукловод, къде е истинската независимост, която ни бе обещана? Разбира се, хората си тръгват, защо да живеят тук? Самият аз щях да си тръгна, но вече съм стар“.  н \r\nРазговарям с група български младежи. Всеки има различни мечти - след като се дипломира от работи във Великобритания, САЩ, Канада, Германия.  А в България? - питам аз. Те ме поглеждат с изненада: „Защо?” Фактът, че българите изоставят социализма, не е изненадващо – оставихме тази система в миналото. Друго нещо е обаче дали да се погребе старото приятелство с братските народи и ще се падне в ръцете на Запада. Сега Германия отговаря за вноса на газ от Руската федерация, а България няма нищо: няма пари за транзит или доставки на продукти за Русия. \r\nНаскоро правителството стартира програмата „Остани в родината!”, която рекламира удоволствията от живота в страната. Но, съдейки по опашките пред агенциите за заетост в чужбина, България ще продължи да изчезва. \r\n*** \r\nРазузнавателни и ударни кораби и бреговите ракетни комплекси на руския Черноморски флот (ЧФ) са въведени на бойно дежурство във връзка с ученията на кораби на НАТО в Черно море, съобщиха в понеделник пред журналистите от Националния център за управление на отбраната на Руската Федерaция, предава  ТАСС . \r\nОт Центъра отбелязват, че за бързо реагиране на възможни извънредни ситуации „силите и средствата на ЧФ изпълняват комплекс от мероприятия за контрол на действията на корабите на НАТО“. „В назначени райони на акваторията на Черно море е организирано дежурство на разузнавателни кораби, както и на корабни ударни групи, брегови ракетни комплекси „Бастион“ и „Бал“, както и самолети от морската авиация“, заявиха руските военни. \r\nОт Центъра напомнят, че на 8 април в югозападната част на Черно море започнаха съвместните учения на НАТО Sea Shield – 2019. В него участват кораби и авиация от САЩ, България, Канада, Гърция, Нидерландия, Турция и Румъния във взаимодействие с представители на въоръжените сили на Грузия и НАТО. \r\nОт Обединеното командване на Военноморските сили на НАТО (MARCOM) в ученията участва постоянната групировка SNMG-2 (Standing NATO Maritime Group), която действа в Черно море от 28 март 2019 година и в чийто състав влизат кораби от България, Канада, Нидерландия, Румъния и Турция. \r\n*** \r\nПолитиците в българския град Пловдив, една от европейските столици на културата тази година, провеждат кампания за блокиране на изложба на ЛГБТ, която ще се проведе по-късно тази година, съобщава новинарската медия  Euronews . \r\nЧленовете на местните съвети ще гласуват дали да отстранят художествения директор на Фондация „Пловдив 2019\" от позицията му, поради критики във връзка с планираното събитие. \r\nИзложбата, наречена „Балканска гордост“, ще покаже снимки от предишни Паради на гордостта, проведени в целия регоион. Събитието трябва да завърши с концерт и обществена дискусия. \r\n„Очакваме да започнем диалог за преплитането на националната култура, традиции, сексуална ориентация и полова идентичност и да направим крачка напред в разчупването на стереотипите на ЛГБТ хората в контекста на балканските традиции\", подчертаха в изявление организаторите на изложбата - ГЛАС. \r\nМиналият месец Александър Сиди, политик от местния клон на националистическа партия ВМРО, заяви, че събитието е „скандално и неприемливо\". \r\n„Обществото ясно показва, че е нетолерантно към такива провокации\", написа политикът във „Фейсбук“. \r\nНа неотдавна проведена пресконференция Сиди обеща да възпрепятства провеждането на събитието, използвайки дори „незаконни средства\", ако е необходимо. Но Симеон Василев от  организацията, която подготвя изложбата, заяви, че събитието ще се състои „независимо на каква цена“, допълвайки, че действията на политиците може действителност да навредят на репутацията на града. „Речта на омразата, дискриминацията и неразбирането противоречат на самата идея за Европейска столица на културата\", обявиха организаторите на гей изложбата. \r\n***", "date": "2019.04.08", "title": "Темата България в световните медии – ученията на НАТО в Черно море, разследването за убийството на гръцки бизмесмен, животът в страната след 1989 година и конфискацията на огромно количество канабис на границата със Сърбия (Агенция „Фокус“)"}
{"url": "http://www.focus-news.net/news/2019/04/08/2644248/dzhumhuriet-svetkavichni-deystviya-na-noviyat-kmet-na-ankara-poseshtenie-na-mavzoleya-na-atatyurk-plyus-zamrazyavane-na-obshtinskite-targove-dostavki-i-otpuski.html", "text": "Новият кмет от опозицията на Анкара – Мансур Яваш, започна да действа моментално, веднага след като получи сертификата си за градоначалник от Висшия избирателен съвет (ВИС), информира електронното издание на вестник „Джумхуриет”. Първата му работа беше посещение на „Анъткабир” - мавзолея на основателя на съвременната турска държава Мустафа Кемал Ататюрк; той е определил и Анкара като столица. Там новият кмет бе приветстван от стотици жители на града. Освен това Мансур Яваш подписа и първите си окръжни указания – да бъдат замразени всички общински търгове, доставки, плащания, покупки, продажби, отдаване под наем на недвижими имоти и на МПС, назначаване на нови служители. Също така до второ нареждане са съкратени всички отпуски на персонала в Голяма община и подчинените районни кметства, а намиращите се в отпуск са призовани веднага да се върнат на работа, посочва още „Джумхуриет”.  Георги Димов", "date": "2019.04.08", "title": "„Джумхуриет”: Светкавични действия на новият кмет на Анкара: Посещение на мавзолея на Ататюрк, плюс замразяване на общинските търгове, доставки и отпуски"}
{"url": "http://www.focus-news.net/news/2019/04/08/2644249/korneliya-ninova-bsp-gerb-dps-i-op-branyat-sas-zabi-i-nokti-statukvoto.html", "text": "ГЕРБ, ДПС и ОП бранят със зъби и нокти статуквото. На заседанието на КСНС не стигнахме до съгласие - впечатлението ми е, че статуквото се бореше с всички сили, за да няма промяна.  Демонстрираха доста арогантно поведение и неразбиране, че имаме тежки проблеми с корупцията, със социалната политика, с бедността. Това заяви председателят на БСП Корнелия Нинова пред БНТ, съобщиха от  пресцентъра на БСП.  Тя заяви, че са се очертали  две линии на поведение -  управляващите са твърдяли, че няма нужда от промени в законодателството и че проблемът с апартаментите е решен. Другата линия, по думите й, е предложението на президента за декларация с конкретни промени и нейното предложение с три конкретни промени. „В крайна сметка не постигнахме съгласие”, констатира Нинова. \r\n„Мисля, че мерките, които внесе президентът и тези, които аз внесох, от името на БСП, съвпадат с мисленето на хората”, коментира тя. Председателят на БСП цитира декларацията, в която се казва, че корупцията е епидемичен проблем по високите етажи на властта, включитено и в институциите, които трябва да се борят срещу нея - нещо повече, изобличаването на корупцията е оставено на медиите и гражданите, а държавата бездейства. По думите й срещу този текст се е обявил Борисов. „Това само БСП ли го твърди, или хората го виждат?”, попита риторично Нинова. „Премиерът се позова на оставките и каза, че проблемът е решен. Човекът със знаковата оставка, Цветанов, обяви публично, че няма кой да го накаже, че някой ден ще му се извиняват, сега ще завежда дела. Това чувство за вина ли е или поемане на отговорност? Това е арогантност, безнаказаност и наглост”, категорична бе Корнелия Нинова. \"В един и същи ден в болницата в Ямбол даваха кадри как няма асансьори, близките на болните ги качват три етажа нагоре, а на Цветанов личният му асансьор го качва в хола му от първия етаж”, заяви Корнелия Нинова. „Има кой да ги накаже, защото на 26 май има избори”, категорична беше тя. \r\nПо повод искането на БСП за промяна в правомощията на главния прокурор, лидерът на левицата коментира: „Има няколко прокурорски акта, които не подлежат на съдебен контрол – например- отказ да се образува производство. Това е безконтролно решение на прокуратурата и може да се злоупотребява с него конюктурно. Ние предлагаме да се промени законът, така че съдът да може да контролира и тези актове”. \r\n„Как може Цветанов да избира Пламен Георгиев, а Пламен Георгиев да проверява Цветанов?\"- попита още Нинова. „Въпросът е принципен. Утре ще управляваме ние – не е добре  да си избираме хората, които ще ни проверяват”, изрази мнение тя. Нинова припомни, че от БСП са предложили цял закон по този въпрос- да има взаимен контрол на властите. Председателят да се избира от президента, а заместниците – от парламента, за да може, по думите й, двете власти да упражняват взаимен контрол и възпиране, както е записано в Конституцията. \r\n„Защо не говорим за европейска прокуратура и г-жа Кьовеши?”, попита Корнелия Нинова. Тя обясни, че на заседанието на КСНС е поставила въпроса- как ще се избират европейските прокурори в България, но не е получила отговор. „Искам да говорим за младежка гаранция, минимална европейска заплата, минимална европейска пенсия”, заключи тя.", "date": "2019.04.08", "title": "Корнелия Нинова, БСП: ГЕРБ, ДПС и ОП бранят със зъби и нокти статуквото"}
{"url": "http://www.focus-news.net/news/2019/04/08/2644259/plovdiv-89-narusheniya-konstatira-riosv-pri-izvarsheni-232-proverki-za-mesets-mart.html", "text": "232 проверки извърши РИОСВ през месец март. Това съобщиха за  Радио „Фокус“- Пловдив  от  инспекцията . Проверени са 212 обекта, в  т.ч. 115 планови и 117 извънредни. В рамките на проведения контрол са дадени 89 предписания за отстраняване на констатирани нарушения. \r\nВ изпълнение на заповед на министъра на околната среда и водите Нено Димов екоекспертите  извършиха проверки  за  наличие на нерегламентирано изхвърляне на отпадъци в речните легла и прилежащи територии  в общините Асеновград, Садово, Кричим, Перущица, Сопот, Брезово, Марица и Хисаря. Констатирани са замърсявания с отпадъци в речни легла и прилежащи територии, за които ще бъдат предприети административно-наказателни мерки в общините Асеновград и Сопот. \r\nВ резултат от контролната дейност на РИОСВ – Пловдив  не се  установи незаконна търговия със защитени видове растения и животни в нарушение на  Закона за биологичното разнообразие. \r\nЗа месец март от директора на РИОСВ – Пловдив са издадени 10 наказателни постановления с общ размер на 22 000 лв. за неизпълнение на предписания, нерегламентирано изгаряне на отпадъци, неподдържане качеството на заустяваната в повърхностен воден обект отпадъчна вода от производствената дейност. \r\nБлизо 34 200 лв. са събрани от глоби и санкции от РИОСВ – Пловдив през месеца. Около 14 100 лв. от тях са от санкции по чл. 69  от ЗООС и 20 100 лв. – от глоби и санкции по секторни закони.  От получените суми  около 11 300 лв. са разпределени и преведени на съответните общини, на чиято територия се намират санкционираните субекти. Общините, получили най-големи приходи от наложени санкции, са Садово – около 5 500 лв., Карлово – около 2 500 лв. и Марица – около 1900 лв. \r\nПрез месец март  са постъпили и 50 сигнала на „зелен“ телефон и 11 писмени жалби, които са обработени своевременно. Множество сигнали  са получени за пожара на площадка в село Първенец. Извършени са няколко  проверки, като със Заповед на директора на РИОСВ – Пловдив е наложена принудителна административна мярка на фирмата „Со спектър“ EАД за спиране на дейностите по събиране, съхраняване и оползотворяване на отпадъци на площадката до заграждането на котловина от бившето депо с ограждения. \r\nЦветана ТОНЧЕВА", "date": "2019.04.08", "title": "Пловдив: 89 нарушения констатира РИОСВ при извършени 232 проверки за месец март"}
{"url": "http://www.focus-news.net/news/2019/04/08/2644261/shumen-praznik-na-zdraveto-organiziraha-v-dg-proletna-daga.html", "text": "Празник на здравето организираха в ДГ “Пролетна дъга”, съобщиха от  Община Шумен . Тържеството бе част от заниманията в училището за родители  по проекта на Община Шумен “Взаимодействието с общността – фактор за по-добро бъдеще и успешна интеграция” по Програма ЗОВ (Здраве и образование за всички) в рамките на Българо-швейцарската програма за сътрудничество. В него участваха всички малчугани от детската градина. Децата пяха и се забавляваха и рецитираха. Те разказаха пред своите родители колко е важно да се спазват правилата на здравословното хранене, какво е значението на плодовете и зеленчуците, че трябва да спазват лична хигиена, да мият редовно ръцете и зъбките си. Празникът премина в игри, песни и състезания, с които те разказаха, какво са научили, кои са правилата, които трябва да се спазват, за да растат здрави и силни. Над 30 родители се включиха в празника. “Важно е родителите да насърчават здравословния начин на живот на децата си и ако е необходимо,  да променят хранителните им навици,” сподели директорът на детската градина Ивелина Пенчева. Всички групи получиха за награда комплекти със спортни пособия, закупени със средства от българо-швейцарския проект и връчени от Людмила Андреева, координатор в направление “Здравеопазване”.", "date": "2019.04.08", "title": "Шумен: Празник на здравето организираха в ДГ “Пролетна дъга”"}
{"url": "http://www.focus-news.net/news/2019/04/08/2644247/premierat-boyko-borisov-az-sam-za-anketna-komisiya-za-apartamentite.html", "text": "Аз съм „за“ анкетна комисия за апартаментите. Такава, каквато направихме за „Грипен“, защото там имаше тежки проблеми. Това каза на брифинг в Министерски съвет премиерът Бойко Борисов за „Апартаментгейт“, предаде репортер на  Агенция „Фокус“ . „Предложих на депутатите от ГЕРБ да направят анкетни комисии по всички замесени в скандалите. Те да отидат да доказват и в парламента, паралелно с проверката на прокуратурата, НАП, ДАНС и всички институции“, посочи Борисов. „Ако искаме да сме коректни, стандартът ГЕРБ да се прави, трябва да се направи анкетна комисия и за тези лица. Казах го на президента, на Емил Христов и на Даниела Дариткова“, заяви премиерът. „Няма да се вкарвам в никакви теми, свързани с апартаменти извън ГЕРБ. На Цецка Цачева дори не й позволих да се върне като депутат в парламента, защото си е избрала апартамент на изкоп“, коментира той.  \r\n„Честно да ви кажа толкова добре си тръгнах от КСНС. Толкова бяхме радушни с президента. Явно като си тръгнем някой влиза при него и приказва такива неща“, каза министър-председателят. „Мога да се подпиша, че това което казвам, съм го казал там точно така. И точно така е говорено“, подчерта той. „Било „яростно бранене на статуквото“ - на кое статукво? На тази 115-годишна партия ли? Ние сме партия на 10 години“, заяви премиерът Бойко Борисов.", "date": "2019.04.08", "title": "Премиерът Бойко Борисов: Аз съм „за“ анкетна комисия за апартаментите"}
{"url": "http://www.focus-news.net/news/2019/04/08/2644257/sergey-stanishev-pes-dnes-vse-po-populyarna-stava-tezata-za-evropa-na-otechestvata-makar-i-da-zvuchi-krasivo-zad-neya-se-prokarva-razdelenieto-i-protivopostavyaneto.html", "text": "Днес все по-популярна става тезата за Европа на Отечествата, макар и да звучи красиво зад нея се прокарва Европа на разделението и противопоставянето. Това каза президентът на ПЕС и евродепутат от Групата на прогресивния алианс на социалистите и демократите в ЕП Сергей Станишев за книгата „Атентатът`1925. Денят, в който се отвориха портите Адови”на Велислава Дърева, предаде репортер на  Агенция „Фокус“ . „Искам преди всичко да благодаря на Велислава за гражданския и интелектуалния кураж се захване с тази тема“, каза Станишев и определи изследвания в нея период като една от най-трагичните страници от българската история на XX век. „Никак не е лесно да се бръкне в тази рана, която и до днес разделя българското общество и да се даде свой ярък, публицистичен прочит на събитията, както беше казано – на контекста на времето“, допълни Станишев. По думите му всяко събитие не може да бъде разбрано без съзнаването на епохата и всичко, което се случва в нея. „Има много определения на историята. Едно от тях е, че историята е политика, обърната към миналото. Без съмнение всеки политически режим, всяка политическа епоха чете миналото в контекста на сегашните задачи, на сегашната политическа обстановка. Това е неизбежно и това се повтаря при всяка една смяна. Неслучайно Делегацията на българските социалисти решихме да подкрепи издаването на този труд на Велислава. Времето и в България, и в Европа, е твърде опасно. Убеден съм, че този, който не чете историята, не се опитва да извлече уроците от нея, е обречен на трагични грешки и повторения на лоши страници от нашата история“, допълни Станишев. По думите му след много месеци усилия от страна на социалистите в ЕП на 25 октомври миналата година е приета категорична резолюция срещу надигащия се неофашизъм в Европа. „Тя се споменава още на първите страници от книгата на Велислава. Това не е случайно. Ние виждаме мълчаливо в началото, а след това все по-гръмогласно възстановяване и реабилитация на фашизма. Виждаме как в Прибалтика ветерани от фашистки батальони маршируват по улиците, в Украйна се реабилитират бандеровците и други формирования. Това е реалност, която създава политически последици. Ние, България, не сме изключение“, каза Станишев и даде пример с Луковмарш. По думите му този марш става все по-самоуверен, но политическите сили не реагират адекватно. Според него толерирането на езика на омразата между народите в Европа, към бежанци, мигранти, роми и евреи, ще доведе до същото, което се е видяло през 30-те и 40-те години на миналия век. Идеята за ЕС и европейска общност е неразривно и иманентно свързана с болката и страданията, породени от фашизма и Втората световна война. Антифашизмът и търсенето на начини народите от европейския континент да живеят в мир на първо място,във взаимно уважение, в диалог, търсейки общ интерес, да изграждат пространство, което се основава на споделени ценности като свобода , демокрация, равенство. Това е реакция именно на фашизма в Европа“, допълни още Станишев. Той посочи, че няма да престанат споровете в България дали е имало или не фашизъм. „Фашизмът във всичките му проявления, форми и разнородности се основава на омраза, разделение, омраза към различния, на насилие. Всъщност ние днес виждаме, че става все по-популярна тезата за Европа на Отечествата. Звучи прекрасно, красиво. Всички сме патриоти на нашите отечества, но зад тази красива на пръв поглед идея се прокарва Европа на разделението и противопоставянето, която може да ни върне в ужасни времена, които никой от нас не би искал да преживее отново. Затова е полезна книгата на Велислава“, допълни лидерът на ПЕС.  \r\nДеница КИТАНОВА", "date": "2019.04.08", "title": "Сергей Станишев, ПЕС: Днес все по-популярна става тезата за Европа на Отечествата, макар и да звучи красиво зад нея се прокарва разделението и противопоставянето"}
{"url": "http://www.focus-news.net/news/2019/04/08/2644263/makfaks-makedoniya-edinstvena-makedoniya-ivanov-da-pomilva-zashtitnitsite-na-konstitutsiyata.html", "text": "Иванов да помилва защитниците, поиска партия „Единствена Македония“, говорейки за осъдените от 27 април, предава агенция „ Макфакс “. \r\n„Иванов има силно морално задължение да даде помилвания, защото при даването на мандата на Заев търсеше гаранции именно за сегашните действия срещу защитниците на конституцията, с което потвърждава социалната опасност за конституционния ред. „Единствена Македония“, с молбата за помилване, действително потвърждава позицията си от 21 януари 2018 г., когато Иванов, Заев и Мицкоски поискаха да договорят свободата на защитниците конституцията - чрез президента с помилване или чрез парламента с амнистия, която сме подали в парламента“, заявиха от партията. \r\n„Единствена Македония“ добавя, че Иванов поне в края на мандата трябва да бъде насърчен и да помилва защитниците на конституцията.  Превод и редакция : Калоян Пенков", "date": "2019.04.08", "title": "„Макфакс“ (Македония): „Единствена Македония“: Иванов да помилва защитниците на конституцията"}
{"url": "http://www.focus-news.net/news/2019/04/08/2644264/kazanlak-ekipat-na-mladezhki-tsentar-za-razvitie-vzaimopomosht-realizira-proekt-za-obuchenie-na-mladezhki-rabotnitsi-aptechka-za-parva-pomosht.html", "text": "Eкипът на Младежки център за развитие „Взаимопомощ” реализира проект за обучение на младежки работници по Програма „Еразъм+”, финансиран от Център за развитие на човешките ресурси. Това каза за  Радио „Фокус”  Мария Славова, председател на младежката организация. Тя поясни, че в проекта „Аптечка за първа помощ”, участват 30 младежи от девет страни Полша, България, Италия, Испания, Унгария, Румъния, Литва, Латвия и Естония. Той е разработен от международен екип. Дейностите целят развиване на различни умения и компетенции на младежките работници във връзка с оказване на първа помощ, управление на риска, справяне с кризистни ситуации.  \r\nВ рамките на 10 дни ще се проведе обучение по проекта. Трима опитни обучители ще предоставят необходимата информация по тези теми и ще помогнат на младите хора да подобрят своите умения чрез неформално и извънформално образование.  \r\nСлед завършването от обучението, младежките работници ще знаят повече за това, какво е неформално и извънформално образование и какви методи са включени в тях. Ще бъдат дефинирани правилата за безопасност при оказване на първа помощ. \r\nУчастниците ще имат възможност да посетят и Пловдив с организиране на активизъм на открито в Европейската столица на културата за 2019 г. \r\nКато част от разпространението на резултатите, ще бъдат създадени късометражен филм и онлайн платформа, които ще бъдат популяризирани от участващите организации и в техните страни.  \r\nСлавяна ГАЙДАРОВА", "date": "2019.04.08", "title": "Казанлък: Eкипът на Младежки център за развитие „Взаимопомощ” реализира проект за обучение на младежки работници „Аптечка за първа помощ”"}
{"url": "http://www.focus-news.net/news/2019/04/08/2644265/pazardzhik-rik-opredeli-broya-na-chlenovete-na-sektsionnite-izbiratelni-komisii.html", "text": "РИК-Пазарджик определи броя на членовете на секционните избирателни комисии в Тринадесети район-Пазарджишки за произвеждане на изборите за членове на Европейския парламент от Република България на 26 май 2019 г. Това съобщиха от  комисията . Броят на членовете на секционната избирателна комисия, включително председател, заместник-председател и секретар, е за секции с до 500 избиратели включително – 7 членове, за секции с над 500 избиратели – 9 членове. Броят на членовете на подвижната секционна избирателна комисия, включително председател, заместник-председател и секретар, е 5 членове. При назначаването на членовете и на ръководството на комисията се запазва съотношението между парламентарно представените партии и коалиции, като се използва методът на най-големия остатък. Всяка парламентарно представена партия или коалиция има право на не по-малко от един член от състава на секционната избирателна комисия, се посочва още в решението.", "date": "2019.04.08", "title": "Пазарджик: РИК определи броя на членовете на секционните избирателни комисии"}
{"url": "http://www.focus-news.net/news/2019/04/08/2644262/velislava-dareva-tryabva-da-chetem-tsyaloto-izrechenie-na-istoriyata-a-ne-da-si-izbirame-tova-koeto-na-nas-ni-haresva-i-tova-koeto-ni-ustroyva.html", "text": "Трябва да четем цялото изречение на историята, а не да си избираме това, което на нас ни харесва и това, което ни устройва. Това каза журналистът и член на Националния съвет на БСП Велислава Дърева по време на представянето на книгата си „Атентатът`1925. Денят, в който се отвориха портите Адови”, предаде репортер на  Агенция „Фокус“  „Ако приемем, че историята на събитията в книгата от трите войни, двете национални катастрофи и се мине през Деветоюнския преврат и отрязаната глава на Александър Стамболийски, после през Закона за защита на държавата и  бруталните разстрели на леви хора по улиците на София, убийствата не депутатите комунисти, за да се стигне до атентата в \"Св. Неделя\" и  всичко последвало след атентата, са едно изречение. Историята не може да се каже с едно изречение, но да допуснем това. Какво става с това изречение? 95 години ще станат 2020 г. от атентата – едните четат изречението в първата половина, другите във втората. Така си обясняват света  - с половин изречение. Трябва да се чете цялото изречение, а те са много и те всички са все по-ужасни  и колкото повече четеш, става все по-ужасно“, допълни Дърева. Според нея атентатът в \"Св. Неделя\" е дълбоко провокиран от самата власт. \"С поведението на тази власт. Цялата политика на Александър Цанков е една непрекъсната провокация. Ако на тавана на храма „Св. Неделя“ е струпан взрив, политиката на управляващите в онзи момент са струпали мегатонове политически взрив в държавата, който рано или късно, ще гръмне\", допълни авторът на книгата. \"Накрая на книгата вие ще видите вместо послеслов са списъците на загиналите. На загиналите под руините на храма, списъкът направен от Екатерина Каравелова в средата на май 1925 г., който тя изпраща на княгина Надежда, сестрата на цар Борис. Това е списък на безследно изчезнали към онзи момент и имена на хора, които успявах в периода на писане на да изнамеря, да открия. Накрая завършва със страшния списък на Антон Страшимиров с имената на българските публицисти и писатели и той завършва с думите: „Този кървав стълб ще стряска бъдещите поколения“. И наистина може би е време, защото ние сме бъдещото поколение, да се стреснем. Мисля си,  че в цялата тази работа няма невинни. Невинни са само жертвите при атентата и жертвите, избити по един чудовищен начин след атентата. Затова повтарям да четем цялото изречение на историята, а да не си избираме това, което на нас ни харесва и това, което ни устройва“, каза Дърева. Авторът на книгата отчете, че през последните 30 години има един заговор срещу паметта. „Заговор срещу историческата памет в България, защото последните 30 години историята се подменя, историческата истина се подменя. Това е най-величествения фейкнюз, произвеждан някога. 30 години фейкнюз – това е подмяната на историята. Няма антифашистки, има някакви банди, някакви престъпници, цървули, каскети, неграмотни, които тръгнали срещу законната власт и следователно напълно си заслужават да бъдат разстреляни, избесени, задушени потопени в шлепове, изгорени живи в пещите, захвърлени по някакви оврази и канавки“, каза още Дърева. Според нея трябва да се прекрати заговорът срещу паметта. „Най-лесно се управлява безпаметен народ. Народ, който не помни, не знае, не иска да помни и не иска да знае. Обаче ние помним и знаем и искаме да помним и да знаем, затова благодаря на всички, които са тук тази вечер“, каза още Велислава Дърева. Тя благодари на евродепутатите Сергей Станишев и Георги Пирински за това, че са тук и че са помогнали да я има книгата й.  \r\nДеница КИТАНОВА", "date": "2019.04.08", "title": "Велислава Дърева: Трябва да четем цялото изречение на историята, а не да си избираме това, което на нас ни харесва и това, което ни устройва"}
{"url": "http://www.focus-news.net/news/2019/04/08/2644260/evrodeputatat-georgi-pirinski-knigata-na-velislava-dareva-zasyaga-bolezneni-struni-v-dushata-na-vseki-nezavisimo-ot-politicheskite-vazgledi.html", "text": "Книгата на Велислава Дърева засяга болезнени струни в душата на всеки, независимо от политическите възгледи. Това каза евродепутатът от Групата на прогресивния алианс на социалистите и демократите в ЕП Георги Пирински за книгата „Атентатът`1925. Денят, в който се отвориха портите Адови”на Велислава Дърева, предаде репортер на  Агенция „Фокус“ . „Тя описва едно състояние на българското общество от онзи период, което ужасява с дълбочината на ненавистта и омразата, която нагнетява въздуха до непоносима горещина, до степента на жестокост, която проявяват палачите на интелигенцията, както казва Велислава, на всичко в ляво, което не е съгласно с режима от 9 юни“, каза Пирински. По думите му в увода на книгата Велислава Дърева споменава за двама членове на ЕП, които са евродепутати от  Групата на социалистите и демократите и цитира техните думи:  „Всички принципи и идеи, върху  които ЕС е изграден са продукт на антифашистката култура и борба“. Според него няма как да се трактуват убийствата на Йосиф Хербст и Гео Милев като криминални деяния. „Това са очевидно политически престъпления ,предизвикани от политически мотиви и изпълнени по политическа поръчка. Нека да дискутираме, но като първо условие, нека да прочетем книгата“, допълни още евродепутатът.  \r\nДеница КИТАНОВА", "date": "2019.04.08", "title": "Евродепутатът Георги Пирински: Книгата на Велислава Дърева засяга болезнени струни в душата на всеки, независимо от политическите възгледи"}
{"url": "http://www.focus-news.net/news/2019/04/08/2644253/premierat-boyko-borisov-kak-tsvetan-tsvetanov-mozhe-da-kazhe-che-nyama-koy-da-go-nakazhe-az-go-nakazah-s-maksimalnata-strogost.html", "text": "Да питам Цветан Цветанов как може да каже такова нещо - че няма кой да го накаже. Първо може да ни накаже Господ, после може да ни накажат хората, мога да го накажа и аз. Това каза на брифинг в Министерски съвет премиерът Бойко Борисов по повод думите на Цветан Цветанов в предаването „Панорама“ по БНТ на 29 март, че не се чувства наказан след оставката, защото няма кой да го накаже, предаде репортер на  Агенция „Фокус“ . „Понеже не бях гледал „Панорама“ ми казаха какво е казал Цветанов“, посочи той. „Цветанов имаше рожден ден днес, да му е честит“, каза премиерът. „Наказах го с максималната строгост. Другото е работа на партията, на Изпълнителната комисия, на симпатизантите“, заяви Бойко Борисов. „Към моите съм изключително строг“, изтъкна той.", "date": "2019.04.08", "title": "Премиерът Бойко Борисов: Как Цветан Цветанов може да каже, че няма кой да го накаже - аз го наказах с максималната строгост"}
{"url": "http://www.focus-news.net/news/2019/04/08/2644266/ria-novosti-turtsiya-nyama-namerenie-da-se-otkazva-ot-pokupkata-na-ruskite-s-400.html", "text": "Никой не може да иска от Турция да се откаже от закупуването на системи С-400 от Русия, това е суверенното право на страната, заяви турският президент Реджеп Тайип Ердоган, съобщава  РИА Новости . \r\n„Ние сме суверенни държави, затова не предоставяме на някого възможността да работи над нашия суверенитет,тогава не бихме били независими държави, независими народи“, заяви Ердоган на пресконференция след срещата на Съвета за сътрудничество на най-високо равнище в отговор на въпрос за натиска на САЩ върху Анкара по тази тема. \r\nТой отбеляза, че „когато трети страни ще предприемат определени стъпки, ние няма да бъдем попитани“. Ердоган подчерта, че Анкара, както и други независими държави, взема решения въз основа на своите интереси. \r\nВицепрезидентът на САЩ Майк Пенс, който говореше по-рано във Вашингтон на конференция по повод на среща на външните министри на страните-членки на НАТО, заяви, че закупуването на руските противовъздушни ракетни системи С-400 е въпрос на сериозна загриженост за САЩ и заплашва единството на НАТО. Той призова Турция да направи избор: или да остане ключов партньор на съюза, или да рискува сигурността на това партньорство, като прави бързи решения и подкопава алианса. Превод и редакция : Калоян Пенков", "date": "2019.04.08", "title": "РИА Новости: Турция няма намерение да се отказва от покупката на руските С-400"}
{"url": "http://www.focus-news.net/news/2019/04/08/2644267/afp-velikobritaniya-nasrochi-evropeyskite-izbori-za-23-may.html", "text": "Британското правителство определи 23 май като дата за изборите за Европейски парламент, но заяви, че никога не възнамерява да ги проведе, както се надява да напусне ЕС дотогава, съобщава  AFP . \r\nГоворителка заяви, че официалната „заповед за изборен ден“ е била внесена в парламента, но добави: „Намерението на правителството е да напусне ЕС със сделка и да приеме необходимото законодателство преди 22 май, така че да няма нужда да участваме“.  Превод и редакция : Калоян Пенков", "date": "2019.04.08", "title": "AFP: Великобритания насрочи европейските избори за 23 май"}
{"url": "http://www.focus-news.net/news/2019/04/08/2644287/shumen-shte-se-provede-uchenicheska-viktorina-posvetena-na-120-godini-ot-rozhdenieto-na-pancho-vladigerov.html", "text": "Ученици от шести клас в десет шуменски училища ще се включат във викторина, посветена на 120 години от рождението на Панчо Владигеров. Това съобщиха от  Община Шумен . Тя ще се проведе в два етапа. Първият кръг ще протече във всяко училище на 11 април, като по регламент участниците ще отговарят на тест с единайсет въпроса в рамките на 15 минути. Резултатите се бъдат обявени на 12 април, а представянето на учениците ще оценява комисия в състав – проф. Стефан Хърков, преподавател в ШУ „Еп. К. Преславски“, Диана Дечева, изпълнителен директор на Фондация „Панчо Владигеров“ и Стефка Макавеева, музикален педагог. Шестокласниците, които съберат най-много точки, ще бъдат разпределени в няколко отбора и ще продължат във втория кръг на състезанието.  На 12 април ще стане ясен и регламентът за провеждане на втория етап на викторината. Той ще се състои на 8 май в зала „Сава Доброплодни“ на Народното читалище „Добри Войников-1856“.  За втория кръг на състезанието ще бъде съставен и специален конспект с въпроси. Наградата за най-добре представилия се отбор е посещение на концерт на носителите на награди от тазгодишния конкурс за пианисти и цигулари „Панчо Владигеров“ в Шумен. Концертът е включен в програмата на Международния музикален фестивал „Варненско лято“. Организатори на викторината са Община Шумен и Фондация “Панчо Владигеров”. От общинската администрация съобщават, че изложбата, посветена на 120 години от рождението на Панчо Владигеров и подготвена от Държавния архив по повод честванията, от днес е експонирана в изложбената зала на Регионалната библиотека „Стилиян Чилингиров“.  Учениците могат да се запознаят от нея с биографията и творческото дело на големия български композитор, диригент и педагог.", "date": "2019.04.08", "title": "Шумен: Ще се проведе ученическа викторина посветена на 120 години от рождението на Панчо Владигеров"}
{"url": "http://www.focus-news.net/news/2019/04/08/2644286/vidin-kulinarna-izlozhba-s-nad-70-yastiya-podrediha-chlenove-na-teritorialnata-organizatsiya-na-sayuza-na-slepite-v-montana.html", "text": "Кулинарна изложба с над 70 ястия подредиха в голямата зала на хотел „Огоста” членове на териториалната организация на Съюза на слепите. Това съобщиха за  Радио „Фокус“ – Видин  от  организацията . Инициативата е подкрепена от народните представители от ГЕРБ Дилян Димитров и Ирена Димова. 240 са членовете на териториалната организация на Съюза на слепите в региона, като голяма част от тях активно участват  в различни прояви. Професионално жури оцени ястията на участниците, като след това всички опитаха приготвеното. Участниците заявиха, че тяхната цел е тази инициатива да стане национална, а народните представители заявиха, че ще помогнат това да се реализира.", "date": "2019.04.08", "title": "Видин: Кулинарна изложба с над 70 ястия подредиха членове на териториалната организация на Съюза на слепите в Монтана"}
{"url": "http://www.focus-news.net/news/2019/04/08/2644268/varna-do-30-april-e-srokat-v-koyto-izbiratelite-ot-treti-izboren-rayon-varna-mogat-da-zayavyavat-zhelanie-za-glasuvane-izvan-stranata.html", "text": "До 30 април е срокът, в който избирателите от Трети изборен Район – Варна могат да заявяват желание за гласуване извън страната, напомнят от Районната избирателна комисия(РИК). Това се посочва в съобщение, публикувано на страницата на  РИК-Варна . До 11 май желаещите да упражнят вота си за Европейски парламент в морския град имат срок да се впишат в избирателните списъци по настоящ адрес. До същата дата тече и срокът за заявяване на желание за гласуване с подвижна избирателна кутия. Тази събота Районната избирателна комисия във Варна определи за свое седалище и адрес за кореспонденция сградата на Областна администрация на улица ”Преслав” № 26. Работното време на РИК – Варна ще е от 9 до 17 часа всеки ден, за срока на правомощията й. На заседанието си на 6 април комисията е определила секретаря Мария Тодорова да отговаря за маркирането на печатите за произвеждане на изборите за членове на Европейския парламент от Република България на 26 май. С оглед подпомагане дейността на РИК при произвеждане на вота са определени и двама специалисти – експерти.  Това са Камелия Драгнева и Хюлия Шакирова.", "date": "2019.04.08", "title": "Варна: До 30 април е срокът, в който избирателите от Трети изборен Район – Варна могат да заявяват желание за гласуване извън страната"}
{"url": "http://www.focus-news.net/news/2019/04/08/2644270/nimh-prez-sledvashtoto-denonoshtie-shte-bade-oblachno-ochakvat-se-valezhi-ot-dazhd-koito-v-yugozapadnata-polovina-ot-stranata-shte-sa-intenzivni.html", "text": "През следващото денонощие ще бъде предимно облачно. Ще има краткотрайни валежи от дъжд, които на места, главно в югозападната половина от страната, ще са интензивни; в отделни райони е възможно и да прегърми. Това съобщи за  Агенция „Фокус”  дежурният синоптик Евгения Егова от  Националния институт по метеорология и хидрология (НИМХ) . Вечерта валежите ще отслабват. Ще духа слаб до умерен вятър от изток-североизток. Преобладаващите минимални температури ще бъдат между 5° и 10°, максималните - между 12° и 17°. Атмосферното налягане е по-ниско от средното за месеца. Вечерта ще започне да се повишава.  \r\nНад Черноморието ще е предимно облачно. Още преди обяд ще започнат валежи от дъжд, които ще продължат през целия ден, но ще са предимно слаби. Ще духа слаб до умерен вятър с източна компонента. Максималните температури ще бъдат 12°-14°. Температурата на морската вода е 10°-12°. Вълнението на морето ще бъде 2-3 бала. \r\nНад планините ще преобладава облачно време. В много райони ще има валежи от дъжд, над около 2000 метра - от сняг. На места, главно в планините в югозападната половина на страната валежите ще са значителни. Възможно е и да прегърми. Ще духа умерен до силен вятър от изток-югоизток. Максималната температура на 1200 метра ще е около 8°, на 2000 метра - около 2°. \r\nПрез следващите три дни въздушната маса над страната ще остане неустойчива. Главно в следобедните часове ще се развива купеста и купесто-дъждовна облачност и на места, повече в петък, ще има краткотрайни валежи, придружени и с гръмотевична дейност. Тогава отново се повишава вероятността за локални интензивни валежи. Преобладаващите максимални температури ще са между 16° и 21°, минимални - най-често между 4° и 9°.", "date": "2019.04.08", "title": "НИМХ: През следващото денонощие ще бъде облачно, очакват се валежи от дъжд, които в югозападната половина от страната ще са интензивни"}
{"url": "http://www.focus-news.net/news/2019/04/08/2644288/shumen-shte-se-sastoi-sreshta-s-d-r-petko-zagorchev-na-tema-konventsionalnata-i-nekonventsionalnata-meditsina.html", "text": "На 10 април, от 17.30 ч. в Регионална библиотека „Стилиян Чилингиров” ще се състои среща разговор с д-р Петко Загорчев на тема „Конвенционалната и неконвенционалната медицина”. Това съобщиха от  библиотеката . Д-р Петко Загорчев е лекар хомеопат, завеждащ Отделението за анестезиология и интензивно лечение и е координатор по лечебната дейност в МБАЛ – Шумен, както и регионален координатор по органно донорство. Член е на Съюза на научните работници в България, на научните дружества по анестезиология и токсикология и на Балканския лекарски съюз. Към момента е председател на Управителния съвет на Българската медицинска хомеопатична организация и заместник-председател на Районната лекарска колегия в Шумен. Срещата разговор с д-р Петко Загорчев е в рамките на програмата на РБ „Стилиян Чилингиров” за събития по превенция на здравето.", "date": "2019.04.08", "title": "Шумен: Ще се състои среща с д-р Петко Загорчев на тема „Конвенционалната и неконвенционалната медицина”"}
{"url": "http://www.focus-news.net/news/2019/04/08/2644289/vanya-stavreva-arheolog-v-rim-vidin-prouchvat-se-15-novi-arheologicheski-obekta-v-oblastta-koito-popadat-v-traseto-na-badeshtiya-gazoprovod-turski-potok.html", "text": "Проучват се 15 нови археологически обекта във Видинска област, които попадат в трасето на бъдещия газопровод „Турски поток“, каза за  Радио „Фокус“ – Видин  Ваня Ставрева към Регионалния исторически музей във Видин. Тя посочи, че проучванията са започнали от началото на месец април и се извършват от Националния археологически институт с музей към БАН. „В археологическите екипи участват археолози от различни градове от страната и целият археологически екип на видинския исторически музей, като стажант археолози помагат студенти от няколко университета. Екипите са от над 100 души археолози. Допълнително са наети близо 500 души, които помагат в разкопките на археолозите. Тези разкопки ще продължат два месеца, след това обектите ще бъдат приети от междуведомствена комисия, която трябва да прецени, кои от тях допълнително трябва да бъдат проучени преди през тях да премине трасето на газопровода“, каза Ваня Ставрева. Тя уточни, че обектите върху които се работи е от всички периоди – праистория, античност, средновековие и османски период. Всичко, което бъде открито при разкопките ще постъпи във фонда на Регионалния исторически музей и ще бъде обогатено научното познание за видинския край. „Работата е интензивна, няма вече проблеми с набирането на хора за извършване на изкопните дейности. На всеки обект е осигурена денонощна охрана. Охранителите са наети по граждански договори и са подбирани сред хора, които имат право да боравят с оръжие. Всичко това е направено с цел да бъдат предотвратени евентуални посегателства. Имаме и пълното съдействие на полицията, като се извършват регулярни полицейски обходи от униформени служители, които имат за цел запазване на обектите“, допълни археологът. По думите й за два месеца Археологическият институт с музей към БАН се оказва най-големия работодател на територията на Видинска област. „Това ще се усети не само от хората, които са наети да помагат на археолозите при разкопките. Ангажирани са хотели и къщи за гости за археолозите от другите градове, които ще живеят във Видин два месеца“, казва Ваня Ставрева. Според нея  някои от обектите са  многообещаващи и ще се наложи да бъдат направени допълнителни пълни проучвания, които ще продължат няколко месеца и ще осигурят нова заетост. \r\nАнна ЛОЗАНОВА", "date": "2019.04.08", "title": "Ваня Ставрева, археолог в РИМ-Видин: Проучват се 15 нови археологически обекта в областта, които попадат в трасето на бъдещия газопровод „Турски поток“"}
{"url": "http://www.focus-news.net/news/2019/04/08/2644258/dzhumhuriet-advokatska-kolegiya-v-istanbul-kmetskite-izbori-sa-priklyuchili-prizovavame-da-se-spazvat-printsipite-na-demokratsiyata-i-da-se-opovesti-estestveniyat-pobeditel.html", "text": "Камарата на адвокатските колегии в Истанбул излезе с незабавно становище след внушенията на президента Реджеп Тайип Ердоган за възможно провеждане на повторни кметски избори в световния мегаполис, информира електронното издание на вестник „Джумхуриет”. В позицията на Истанбулската адвокатура се призовава за „спазване на принципите на демокрацията” и предупреждение „да не се допуска политиката да мачка правото”. \r\n„Изборите в Истанбул приключиха и всички граждани – независимо за кого са дали гласа си – много добре знаят резултатите от този вот. Трябва да бъде оповестен победителят, като елемент от „Естествения жизнен цикъл“. Правото съществува именно заради това.”, посочват истанбулските адвокати, цитирани от „Джумхуриет”. Превод и редакция : Георги Димов", "date": "2019.04.08", "title": "„Джумхуриет”: Адвокатска колегия в Истанбул: Кметските избори са приключили – призоваваме да се спазват принципите на демокрацията и да се оповести естественият победител"}
{"url": "http://www.focus-news.net/news/2019/04/08/2644291/galab-bochukov-direktor-i-rezhisyor-teatar-dimitar-dimov-kardzhali-shte-se-predstavi-s-piesata-ezop-na-mezhdunarodniya-festival-v-konya-turtsiya.html", "text": "Театър „Димитър Димов“ ще се представи с пиесата „Езоп“  на международния фестивал в Коня, Турция. Това съобщи за  Радио Фокус   Гълъб Бочуков, директор на Държавен театър „Димитър Димов“. Пиесата се готви специално за представяне на кърджалийския театър на театралния форум в южния турски град. Досега не е била играна в Турция, тъй като не е била превеждана на турски език, според Гълъб Бочуков. Премиерата е в Кърджали на 9 април и две седмици след това трупата ще пътува за южната ни съседка, заедно с детския спектакъл „Аладин и вълшебната лампа“, и един уъркшоп за водене на кукли за деца, на които ще покажат различни системи за кукловодство. „Има добра публика и интерес към нашата работа в Турция, защото съм поставял „Жорж Дантен“ на Молиер в театъра в Анталия. Колега актьор и преподавател в тяхното театрално училище ще дойде със студентите си да ни гледат, смятам, че всичко ще мине много добре“, каза режисьорът и директор на театъра в Кърджали Гълъб Бочуков. На 23 и 24 април с друг състав от театъра - за представяне на детската пиеса „Аладин и вълшебната лампа“ на Лео Капон,  ще се състои уъркшоп, на който ще покажат на децата как се водят кукли, а на 25 ще се играе „Езоп“ от Гилерме Фигейредо. Режисьор на постановката е Гълъб Бочуков, сценографията е на Томиана Томова-Начева, хореограф е Веселина Арабаджиева. Преводът на турски език ще бъде от Гюлшен Расим. След като се завърне трупата, „Езоп“ ще се играе и на български език. „На трупата ще й трябва необходимото технологично време за известен репетиционен период след турнето, за да подготви спектакъла и на български език. Това е една пиеса за любовта, свободата и силата на словото“, каза в заключение режисьорът Гълъб Бочуков.   \r\nДарина ДЕЕНИЧИНА", "date": "2019.04.08", "title": "Гълъб Бочуков, директор и режисьор: Театър „Димитър Димов“-Кърджали ще се представи с пиесата „Езоп“ на международния фестивал в Коня, Турция"}
{"url": "http://www.focus-news.net/news/2019/04/08/2644290/afp-rakovoditelyat-na-secret-service-napuska-posta-si.html", "text": "Ръководителят на Secret Service, които охраняват президента Доналд Тръмп и гостуващите държавни глави, се оттегля, съобщи Белият дом, предава  AFP . \r\n„Директорът на американските тайни служби Рандолф Алис скоро ще напусне и президентът Тръмп избра Джеймс Мъри да поеме ролята на директор в началото май“, се казва в изявление на говорителката Сара Сандърс. Превод и редакция : Калоян Пенков", "date": "2019.04.08", "title": "AFP: Ръководителят на Secret Service напуска поста си"}
{"url": "http://www.focus-news.net/news/2019/04/08/2644292/shumen-zapochna-vazstanovyavane-na-trevnata-nastilka-na-uchenicheskiya-stadion.html", "text": "Започва ремонт на терена на ученическия стадион, който носи името на емблематичния шуменски футболист Цоньо Василев. Това съобщиха от  Община Шумен . Дейностите включват полагане на нова тревна смес на местата, където теренът е оголен. Възстановяване на зелената площ на ученическия стадион не е правено от години. Ремонтът се извършва от предприятието „Общински жилища и имоти“ и се очаква работата по обновяване на терена да приключат за около 50 дни при благоприятно време. Докато приключи подсяването на тревната част на стадиона, футболните клубове ще провеждат тренировъчната и спортно-състезателната си дейност в другите спортни бази в града. Предварително са изготвени графици, които са съобразени с дейността на клубовете. Официалните срещи, които досега се провеждаха на ученическия стадион, ще се играят на стадиона в кв. „Дивдядово“, докато приключат възстановителните работи. От общинското предприятие напомнят, че през миналата седмица там завърши и ремонтът на съблекалните за спортистите.", "date": "2019.04.08", "title": "Шумен: Започна възстановяване на тревната настилка на ученическия стадион"}
{"url": "http://www.focus-news.net/news/2019/04/08/2644293/gabrovo-kartina-na-izvestniya-balgarski-hudozhnik-petar-dochev-e-aktsent-na-mesetsa-v-hg-hristo-tsokev.html", "text": "Картина на известния български художник Петър Дочев е акцент на месеца в ХГ „Христо Цокев“ през април. Произведението е именувано  „Монтажен двор”, а поводът за гостуването му е 85-годишнината от рождението на Дочев (през 1934 година), съобщиха за  Радио „Фокус“ – Велико Търново  от  Галерията . Името на твореца най-често се свързва със зараждането и развитието на индустриалния пейзаж в българското изобразително изкуство, в началото на 70-те години на ХХ век. \r\nПетър Дочев е роден на 6 октомври 1934 г. в Лесидрен. Завършва Художествената гимназия в София през 1956г.  и специализира при художника Иван Христов. Приживе той прави над 30 изложби в страната и чужбина. Носител е на втора награда от Международното триенале по живопис в София през 1996 г. \r\nОт Галерията разказват, че в житейската и творческа съдба на Петър Дочев металургичният комбинат „Кремиковци”, където работи от 1960 до 1975г., има формиращо значение за мирогледното, личностно и творческо съзряване на художника. Той не търси в живота около себе си красивото, модното, натруфеното и популярното. За него важни остават солидната монументална форма, стегнатата конструкция и фината нюансировка на цвета. \r\nУмира през 2005 година, а през май 2006-та художника посмъртно е отличен с престижната награда „Захари Зограф”. \r\nВсеки вторник входът на ХГ „Христо Цокев“ в Габрово е свободен. \r\nЛуиза ТРАНЧЕВА", "date": "2019.04.08", "title": "Габрово: Картина на известния български художник Петър Дочев е акцент на месеца в ХГ „Христо Цокев“"}
{"url": "http://www.focus-news.net/news/2019/04/08/2644294/blagoevgrad-v-regionalniya-istoricheski-muzey-shte-bade-otkrita-izlozhbata-polagane-osnovite-na-balgarskata-darzhavnost-sled-osvobozhdenieto-1878-g.html", "text": "В Регионалния исторически музей ще бъде открита изложбата „Полагане основите на българската държавност след Освобождението 1878 г.“. Това съобщиха от пресцентъра на  РИМ – Благоевград . Изложбата ще се проведе на 10 април от 11.00 часа във фоайето на музея и е посветена на 140-годишнината от свикването на Учредителното събрание за изработване на първият български държавен закон, приемането на Търновската конституция и избора на първи български княз. Експозицията представя чрез фотоси основните моменти в изграждането на нова България: временното руско управление, дейци на бъдещите политически партии, участващи в Учредителното събрание, първата българска конституция и първият български княз след Освобождението Александър Батенберг. \r\nОсобено място в изложбата заемат печатни издания от фонда на Регионален исторически музей-Благоевград, които пресъздават събитията по изграждане на новото българско княжество.", "date": "2019.04.08", "title": "Благоевград: В Регионалния исторически музей ще бъде открита изложбата „Полагане основите на българската държавност след Освобождението 1878 г.“"}
{"url": "http://www.focus-news.net/news/2019/04/08/2644295/tass-rusiya-e-gotova-na-dialog-sas-sasht-po-vaprosite-za-sigurnostta.html", "text": "Русия ще започне преговори със САЩ по въпросите за сигурността, ако Вашингтон е готов да сътрудничи. Това заяви руският посланик в САЩ Анатолий Антонов, съобщава агенция  TACC . \r\n„Готови сме за диалог по сигурността, от който нашите страни толкова отчаяно се нуждаят, ако американските ни колеги искат да участват в тях с добри намерения“, каза той. \r\nАнтонов отбеляза също, че „броят на нерешените проблеми в отношенията между Москва и Вашингтон продължава да нараства“. „Следователно, увеличава се вероятността от конфликти и нарастват заплахите за глобалната стабилност“, подчерта той. Превод и редакция : Калоян Пенков", "date": "2019.04.08", "title": "ТАСС: „Русия е готова на диалог със САЩ по въпросите за сигурността“"}
{"url": "http://www.focus-news.net/news/2019/04/08/2644298/tass-frantsiya-i-germaniya-prizovaha-za-zasilvane-na-rabotata-na-normandskata-chetvorka-sled-izborite-v-ukrayna.html", "text": "Франция и Германия призовават за съживяване на работата на нормандската четворка (Русия, Франция, Германия, Украйна) за изпълнение на Минските споразумения след президентските избори в Украйна. Затова съобщи представител на френското външно министерство, предава агенция  TACC . \r\n„Франция и Германия, които са посредници, призовават за подновяване на ангажиментите в изпълнението на споразуменията от Минск и за засилване на преговорите след президентските избори в Украйна“, каза представителят на министерството. \r\n„Пълното прилагане на споразуменията от Минск остава единствената основа за разрешаване на кризата“, добави той. Превод и редакция : Калоян Пенков", "date": "2019.04.08", "title": "ТАСС: Франция и Германия призоваха за засилване на работата на Нормандската четворка след изборите в Украйна"}
{"url": "http://www.focus-news.net/news/2019/04/08/2644297/24-info-makedoniya-sloveniya-shengenskata-granitsa-e-zashtitena-avstriya-ne-tryabva-da-se-trevozhi.html", "text": "Словенският министър на вътрешните работи Бощян Поклукар заяви, че няма причина Австрия да продължи контрола върху границата със Словения и Унгария, съобщава скопската електронна медия „ 24 Инфо “. \r\n„Такава мярка е неоправдана и непропорционална“, каза Поклукар, отговаряйки на обвиненията на вътрешния министър на Австрия Херберт Кикл, който в писмо до Европейската комисия обяви продължаването на граничния контрол със Словения и Унгария. \r\nПоклукар заяви, че Словения ефективно защитава шенгенската граница. \r\nКикл, от друга страна, оправдава позицията си с големия брой нелегални имигранти и предупреждава за „латентна заплаха от тероризъм“. \r\nПоклукар подчерта, че защитата на Шенгенската зона е абсолютен приоритет и, че броят на имигрантите нараства, поради което Словения е готова да сътрудничи със страните от Западните Балкани. \r\nАвстрия, Германия, Франция и други членове на Шенгенската зона въведоха извънредни гранични проверки през 2015 г., след като много бежанци и мигранти от Близкия изток и Африка пристигнаха в Европа. Превод и редакция : Калоян Пенков", "date": "2019.04.08", "title": "„24 Инфо“ (Македония): Словения: Шенгенската граница е защитена, Австрия не трябва да се тревожи"}
{"url": "http://www.focus-news.net/news/2019/04/08/2644301/mkd-kosovski-analizator-vashington-iztsyalo-ignorira-haradinay.html", "text": "Косовският премиер Рамуш Харадинай посети Съединените щати, първо за този мандат, съобщава македонската медия  МКД . \r\nТам, обаче, той не се срещна с никой американски държавен служител, пише прищинският всекидневник Bota Sot, а политическият анализатор Фаик Красничи твърди, че Вашингтон игнорира косовския премиер заради лошата работа като цяло, не само заради митата, наложени на Сърбия. \r\nКоментирайки посещението на Харадинай в Съединените щати, Красничи казва, че е факт, че премиерът на Косово е пребивавал частно в Америка. \r\n„Когато отидете в САЩ и няма да срещнете с нито един американски държавник, независимо дали става дума за обикновени служители, това означава, че сте отишли частно или на туристическо пътуване. Това посещение на министър-председателя Харадинай в Съединените щати беше само по една причина, да се запушат устите, след като искането за виза беше отхвърлено в края на миналата година и не замина за Молитвената закуска. Веднага след като пристигна в Съединените щати, Харадинай си направи снимка до прозореца на хотела, в който е отседнал“, подчерта Красничи. \r\nТой смята, че Харадинай е отхвърлен като цяло от Съединените щати поради „лошото управление на Косово“, а не само поради наложените мита върху продуктите от Сърбия. \r\n„Министър-председателят Харадинай не трябва да фантазира и да разказва приказки. Ако САЩ го игнорират, това не означава, че то се дължи само на таксите на продуктите от Сърбия, но и защото не прави нищо в Косово“, смята Красничи. Превод и редакция : Калоян Пенков", "date": "2019.04.08", "title": "МКД: Косовски анализатор: Вашингтон изцяло игнорира Харадинай"}
{"url": "http://www.focus-news.net/news/2019/04/08/2644269/angel-naydenov-tsentar-za-izsledvane-na-otbranata-i-sigurnostta-ostavat-riskovete-za-migrantska-kriza-i-naprezhenieto-svarzano-s-bezhanskiya-potok.html", "text": "Остават рисковете за мигрантска криза и напрежението свързано с бежанския поток. Това каза за обзорното предаване „Това е България“ на  Радио „Фокус“  Ангел Найденов, председател на Центъра за изследване на отбраната и сигурността и бивш министър на отбраната. Той обясни, че не трябва да се успокояваме, защото южната ни съседка е прибрала голям брой мигранти, които вероятно ще искат да премитат през страната ни. „В Турция са приети над 4 милиона 700 хиляди души: бежанци, емигранти от 190 страни. От тях от Сирия са близо 3млн. и 600 хиляди, а 1млн. и 100 хил. са от други страни. Това прави Турция потенциален източник на бежанци и емигранти по отношение на българската граница. Засилен е и натиска за преминаване от Турция към съседна Гърция“, обясни той. Ангел Найденов  каза още, че през последната седмица сме свидетели на ожесточени войни в Либия. Само от нейната територия потенциалните бежанци са 800 000, които ще искат да се придвижат към европейските страни, предупреди той. Добра новина е, че за сега няма данни за заловени джихадисти, които да са български граждани, но това не трябва да ни успокоява. За голяма част от бежанците и мигрантите остана неяснотата за това какви са те. За съжаление все още липсва единно европейско решение около политиката, която трябва да следва ЕС около необходимите промени на Дъблинския регламент и системата за квотното разпределение, показателно е разделението по отношение на квотите в страните от ЕС, коментира още той.  \r\nЦоня СЪБЧЕВА", "date": "2019.04.08", "title": "Ангел Найденов, Център за изследване на отбраната и сигурността: Остават рисковете за мигрантска криза и напрежението свързано с бежанския поток"}
{"url": "http://www.focus-news.net/news/2019/04/08/2644303/sport-van-der-sar-ne-iska-da-e-direktor-v-manchestar-yunayted.html", "text": "Бившият вратар на Манчестър Юнайтед Едвин ван дер Сар  не иска да се връща на „Олд Трафорд“ и да заеме ръководен пост. Настоящият изпълнителен директор на Аякс заяви, че на този етап е много щастлив в Амстердам и има с още какво да помогне. „Юнайтед е специално място, кой знае. Евентуално, засега съм тук“, каза холандската легенда. Вицепрезидентът на Манчестър Юнайтед Ед Уудуърд търси да назначи първия технически директор в историята на клуба.", "date": "2019.04.08", "title": "Спорт: Ван дер Сар не иска да е директор в Манчестър Юнайтед"}
{"url": "http://www.focus-news.net/news/2019/04/08/2644304/sport-ahmat-pobedi-orenburg.html", "text": "Ахмат победи Оренбург с 3:1 като гост в мач от 22-ия кръг на руската Премиер лига. Домакините поведоха в резултата още в 4-та минута с гол на Сергей Терехов, но в 37-та Раванели изравни за гостите. Ахмат обърна резултата в 48-та минута след гол на Олег Иванов, а Беким Балай вкара третото попадение за гостите. В класирането Ахмат заема девето място с 30 точки, а тимът на Оренбург е десети с 29 точки.", "date": "2019.04.08", "title": "Спорт: Ахмат победи Оренбург"}
{"url": "http://www.focus-news.net/news/2019/04/08/2644302/sport-nyama-da-nakazvat-sadiyata-ot-yuventus-milan.html", "text": "Главният съдия на дербито между Ювентус и Милан няма да бъде наказван въпреки множеството критики, които търпи заради отсъжданията си. Председателят на Съдийската комисия Никола Рицоли защити Микаел Фабри. Според ръководителя на съдиите Фабри разполага с огромен потенциал и той трябва да израства. „Опитът е от ключово значение, а той се добива и чрез допускането на грешки“, заяви Рицоли.", "date": "2019.04.08", "title": "Спорт: Няма да наказват съдията от Ювентус-Милан"}
{"url": "http://www.focus-news.net/news/2019/04/08/2644300/ria-novosti-poroshenko-nareche-rezultata-ot-parviya-tur-boleznen-urok.html", "text": "Президентът на Украйна Петро Порошенко заяви, че резултатите от първия тур на президентските избори за него са „болезнен урок“, съобщава  РИА Новости . \r\n„Хората са недоволни, защото реформите се движат много бавно, стандартът на живот не удовлетворява мнозинството от украинските граждани, корупцията не е преодоляна, трудно е да се намери справедливост в съда. Исканията на хората към властта са абсолютно обективни.... Това (резултатите от първия кръг на изборите) е много силно послание и много силно съобщение, което мотивира властите да се променят, а за мен може би това е най-болезненият, но най-ценен урок, който научих от първия тур на изборите“, заяви Порошенко. Според него, сега задачата на властите е „да възстановят доверието“. \r\nПрезидентските избори в Украйна бяха проведени на 31 март.ЦИК обяви окончателните резултати от първия тур на изборите, Владимир Зеленский и Порошенко отиват на втори тур. Превод и редакция : Калоян Пенков", "date": "2019.04.08", "title": "РИА Новости: Порошенко нарече резултата от първия тур „болезнен урок“"}
{"url": "http://www.focus-news.net/news/2019/04/08/2644296/tass-vanshniyat-ministar-na-venetsuela-saobshti-za-gotovnostta-na-maduro-da-zapochne-pregovori-s-opozitsiyata.html", "text": "Президентът на Венецуела Николас Мадуро потвърждава готовността си да седне на масата за преговори с политическите си опоненти. Това съобщи министърът на външните работи на републиката Хорхе Ареаса, предава агенция  TACC . \r\n„Диалогът по политически, социални и икономически въпроси е единственият начин за преодоляване на кризата, президентът Мадуро и неговото правителство очакват, че опозицията ще уважи народа си и да започне преговори, без да ни принуждава да губим време, както в Санто Доминго“, каза Ареаса за радио Union. Външният министър изрази и надеждата, че венецуелската опозиция „ще се освободи от зависимостта от САЩ“. \r\nВенецуелският депутат Хуан Гуайдо, лидерът на лагера на политическите опоненти на Мадуро, заяви по-рано, че няма да участва във „фалшив диалог“ с изпълнителната власт. Предишни преговори между правителството и опозицията се състояха в Доминиканската република с участието на международни посредници. Те завършиха без резултат в началото на 2018 година. Превод и редакция : Калоян Пенков", "date": "2019.04.08", "title": "ТАСС: Външният министър на Венецуела съобщи за готовността на Мадуро да започне преговори с опозицията"}
{"url": "http://www.focus-news.net/news/2019/04/08/2644299/nova-tv-makedoniya-v-interes-na-es-e-da-se-izbegne-grazhdanska-voyna-v-libiya.html", "text": "Днес ръководителите на европейската дипломация демонстрираха единство по отношение на събитията в Либия, увери Федерика Могерини, добавяйки, че „ЕС работи за де-ескалация на напрежението в страната и призовава всички страни да се върнат на масата за преговори“, предава скопската телевизия „ Нова ТВ “. \r\nЕвропейският съюз ще разговаря с всички участници в конфликта и с всички сили в региона, заяви върховният представител на ЕС Могерини. Единството по либийския въпрос на европейската страна е критично заради ветото на Русия в ООН за резолюция, осъждаща ролята на генерал Халиф Хафтар, чиито сили нападнаха единственото функциониращо летище в Триполи. \r\nРъководителят на европейската дипломация заяви, че е в интерес на всички европейци да се избегне военната ескалация в страната, преди всичко „заради самия либийски народ“, каза тя. \r\nЯсно е обаче, че ЕС се страхува от нова миграционна криза в случай на дестабилизация на Либия, която е основната транзитна страна за мигранти и бежанци от Африка към ЕС.  \r\n„Либия не е сигурна страна, няма промяна тук, последните събития ни напомнят, че Либия все още е изправена пред трудна ситуация“, каза Могерини. \r\nЕС призовава всички страни да се върнат на масата за преговори в Либия. \r\n„Трябва да се избегне военна ескалация, а новините, които досега пристигат, не водят в тази посока, трябва връщане на масата за преговори под ръководството от ООН и да се осигури мир и стабилност за либийския народ“, добави Федерика Могерини. Превод и редакция : Калоян Пенков", "date": "2019.04.08", "title": "„Нова ТВ“ (Македония): В интерес на ЕС е да се избегне гражданска война в Либия"}
