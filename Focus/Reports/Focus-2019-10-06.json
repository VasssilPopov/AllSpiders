{"url": "http://www.focus-news.net/news/2019/10/06/2705739/sport-ludogorets-pobedi-levski-s-20-izkachva-se-s-4-tochki-avans.html", "text": "Лидерът в efbet Лига спечели с 2:0 домакинството си на Левски в дербито на 12-ия кръг на родното първенство. Шампионите показаха безупречна игра срещу преследвачите си и затвърдиха впечатлението, че се намират в страхотна форма в тази част от сезона. Головете за домакините отбелязаха Мавис Чибота и Клаудиу Кешеру. За Левски това беше 11-ти пореден мач в Разград без победа и втора загуба в елита този сезон. \r\nТака с днешния успех Лудогорец увеличи аванса си на върха на четири точки пред  Левски, които остават с 26, но вече на третото място, тъй като Локомотив (Пловдив) има по-добра голова разлика.", "date": "2019.10.06", "title": "Спорт: Лудогорец победи Левски с 2:0, изкачва се с 4 точки аванс"}
{"url": "http://www.focus-news.net/news/2019/10/06/2705733/d-r-valentin-tochkov-imunizatsiyata-na-detsata-s-protivogripni-vaksini-tryabva-da-se-sluchi-nay-kasno-do-sredata-na-oktomvri.html", "text": "До средата на месец октомври е най-подходящото време за поставянето на противогрипни ваксини при децата. Така те ще имат изграден имунитет срещу вирусите, които се очакват за период, от шест до осем месеца. Това обобщи за  Радио „Фокус“ – Велико Търново  д-р Валентин Точков, началник на педиатрията при МОБАЛ „Д-р Стефан Черкезов”. Той коментира и, че е хубаво на малчуганите, на които до сега не са правени подобни имунизации, да бъдат сложени две инжекции. „Това се прави, защото първата ваксина води до образуването на антитела за около месец, след което те започват да спадат. Затова е желателно да се направи и втора инжекция след месец, за да се поддържа едно оптимално ниво на антитела срещу грипните вируси“, обясни специалистът. „Фокус“ припомня, че в Регионалната здравна инспекция има Имунизационен кабинет, който работи всеки делничен ден от 8.30 до 16.30 часа. Той се намира в сградата на РЗИ (бившето ХЕИ). Там всеки, който има интерес, може да получи повече информация. Такава можете да потърсите и от личните си лекари. \r\nЛуиза ТРАНЧЕВА", "date": "2019.10.06", "title": "Д-р Валентин Точков: Имунизацията на децата с противогрипни ваксини трябва да се случи най-късно до средата на октомври"}
{"url": "http://www.focus-news.net/news/2019/10/06/2705735/beseda-po-patna-bezopasnost-iznesoha-patni-politsai-pred-uchenitsi-ot-su-vladimir-komarov.html", "text": "Служители на Пътна полиция при Областна дирекция на МВР – Велико Търново изнесоха беседа по пътна безопасност пред ученици от начален и прогимназиален курс на СУ „Владимир Комаров“, съобщават от  пресцентъра на полицията . По-малките възпитаници на училището си припомниха нагледно правилните места и начини за пресичане на пътното платно при движение в група, местата за безопасна игра, видяха и техническите средства за измерване на скоростта и за изпробване на водачите на превозни средства за употреба на алкохол. На по-големите ученици бе обърнато внимание на безопасните места за управление на велосипед и необходимата екипировка, с цел по-голяма безопасност на велосипедистите. Те също разгледаха техническите средства за скорост, някои дори бяха „изпробвани“ за употреба на алкохол.В един нестандартен и интересен час всички те си припомниха вече научени правила и усвоиха нови такива по пътна безопасност, като обещаха да ги прилагат в ежедневието си.", "date": "2019.10.06", "title": "Беседа по пътна безопасност изнесоха пътни полицаи пред ученици от СУ „Владимир Комаров“"}
{"url": "http://www.focus-news.net/news/2019/10/06/2705734/the-times-dzhonsan-shte-predizvika-kralitsa-elizabet-ii-uvolnete-me-ako-se-osmelite.html", "text": "Министър-председателят на Обединеното кралство Борис Джонсън ще предизвика кралица Елизабет II да го уволни, вместо да подаде оставка от премиерския пост в опит да гарантира излизането на страната от структурите на Европейския съюз до 31 октомври, съобщава британският национален ежедневник  The Times . \r\nВ безпрецедентна ескалация на конституционната криза високопоставени представители на кабинета разкриха, че Джонсън няма да стои настрана, ако предложенията му бъдат отхвърлени от Брюксел и депутатите се опитат да го свалят, за да предотвратят Брекзит без сделка. Съгласно думите им, Джонсън е готов да се \"окопае\" на Даунинг Стрийт, дори ако депутатите декларират недоверие в неговото правителство и се съгласят на премиер, който да го замести. \r\nИзточници твърдяр, че е обсъждана идеята председателят на Камарата на представителите Джон Бъркоу да бъде предложен за премиер на националното единство, въпреки че някои от участвалите разговорите се съмняват, че той би могъл да получи подкрепата на мнозинството. \r\n \r\n \r\n Тереза Герова", "date": "2019.10.06", "title": "The Times: Джонсън ще предизвика кралица Елизабет II: „Уволнете ме, ако се осмелите“"}
{"url": "http://www.focus-news.net/news/2019/10/06/2705744/sport-nyukasal-pobedi-manchestar-yunayted-s-10-v-mach-ot-premierna-liga.html", "text": "Манчестър Юнайтед записа поредна загуба във Висшата лига на Англия. \"Червените дяволи\" преклониха глава с 0:1 пред Нюкасъл в среща от 8-ия кръг на първенството. Единственият гол падна в 72-ата минута и бе дело на младока Лонгстаф, който отбеляза от дистанция. \r\nЗагубата за Юнайтед, воден от Оле Гунар Солскяер, означаваше трети пореден мач без успех (2 загуби и равенство) и дванадесето място с актив от 9 точки. Сега \"червените\" се намират само на 2 точки от зоната на изпадащите. Нюкасъл спечелиха осмата си точка от началото на шампионата, която им отрежда шестнадесетото място.", "date": "2019.10.06", "title": "Спорт: Нюкасъл победи Манчестър Юнайтед с 1:0 в мач от Премиерна лига"}
{"url": "http://www.focus-news.net/news/2019/10/06/2705740/rossiyskaya-gazeta-kyurdite-zaplashiha-turtsiya-s-totalna-voyna.html", "text": "Сирийските демократични сили (СДС) обявиха готовността си да започнат \"тотална война\" срещу Турция, ако Анкара стартира нова военна операция в северните райони на Сирия, съобщава вестник  \"Российская газета\" . \r\n\"СДС остават ангажирани с рамката, създадена от механизма за сигурност. Въпреки това, за да защитим себе си и хората си, няма да се колебаем да отговорим с тотална война през границата на всяко непровокирано нападение от страна на Турция\", написа лидерът на организацията Мустафа Бали. \r\nДен по-рано турският президент Реджеп Тайип Ердоган предупреди, че в следващите дни може да бъде даден ход на нова военна операция, целта на която ще бъде създаването на \"зона за сигурност\" в Северна Сирия. \r\nПрез август представители на САЩ и Турция се договориха за създаването на „зона за сигурност“ в Северна Сирия, на изток от Ефрат. Турският министър на отбраната Хулуси Акар заяви, че ако процесът на създаване на тази зона бъде спрян или отложен, Анкара ще бъде принудена да се откаже от обединението на своите усилия с Вашингтон по отношение на Сирия. \r\nВ същото време официален Дамаск се противопоставя на споразумението между САЩ и Турция. Сирийското правителство е убедено, че подобни договорености са грубо нарушение на принципите на международното право и Устава на ООН, както и грубо нарушение на суверенитета и териториалната цялост на Сирия. \r\n \r\n Тереза Герова", "date": "2019.10.06", "title": "\"Российская газета\": Кюрдите заплашиха Турция с \"тотална война\""}
{"url": "http://www.focus-news.net/news/2019/10/06/2705661/zemedelskite-stopani-ot-oblast-shumen-sa-pribrali-blizo-63-ot-tsarevitsata.html", "text": "Земеделските стопани от област Шумен са прибрали близо 63% от царевицата. Това съобщиха за  Радио „Фокус“- Шумен  от Областната дирекция „Земеделие“. Ожънати са 107 289 от общо засяти 171 133 дка. Производството е 70 326 тона зърно, при среден добив от 655 кг/дка. На 100% са реколтирани площите с царевица в община Нови пазар, като средно от декар за получени по 631 килограма зърно, и в община Хитрино- 650 кг/дка. \r\nИвелина ИВАНОВА", "date": "2019.10.06", "title": "Земеделските стопани от област Шумен са прибрали близо 63% от царевицата"}
{"url": "http://www.focus-news.net/news/2019/10/06/2705736/v92-sarbiya-tri-partii-obyavyaviha-pobeda-na-predsrochnite-parlamentarni-izbori-v-kosovo.html", "text": "Три партии обявявиха победа на предсрочните парламентарни избори в Косово - \"Самоопределение\" на Албин Курти, \"Демократичен съюз на Косово\" на Иса Мустафа и Демократическата партия на Косово (ДПК) на Кадри Весели, предава белградската електронна медия  B92 . \r\nПредварителните резултати от гласуването в най-младата държава на Балканите се очакват в рамките на няколко часа. \r\nОт \"Самоопределение\" по-рано заявиха: „Ние сме победителите според екзитполовете. Но по-важен за нас е истинският вот. Ще отложим тържеството, докато не бъдат обявени официални резултати\". \r\nСпоред предварителните резултати от екзитполовете, движението \"Самоопределение\" на Албин Курти и Демократическа лига Косово (ДЛК) събират по 30%. Трета сила след предсрочните парламентарни избори в най-младата държава на Балканите е Демократическата партия на Косово (ДПК) с 22,8%. \r\nКоалицията \"Алианс за бъдещето на Косово\" на Рамуш Харадинай и Социалдемократическата партия събират подкрепата на 10,58% от избирателите, докато коалицията между Социалдемократическа инициатива (НИСМА), \"Алианс за ново Косово\" и \"Партията на справедливостта\" печелят 4,41%. \r\n \r\n Тереза Герова", "date": "2019.10.06", "title": "В92 (Сърбия): Три партии обявявиха победа на предсрочните парламентарни избори в Косово"}
{"url": "http://www.focus-news.net/news/2019/10/06/2705737/gazeta-express-kosovo-pri-22-obraboteni-byuletini-dlk-vodi-s-pet-hilyadi-glasa-pred-samoopredelenie.html", "text": "При 150 000 обработени гласа, или 22% от бюлетините, \"Демократическа лига на Косово\" на Иса Мустафа води пред движение \"Самоопределение\" на Албин Курти с пет хиляди гласа, съобщава електронното издание на прищинския ежедневник  Gazeta Expess . Резултатите за двете партии са съответно 37 000 срещу 32 000 гласа. В месеците, предхождащи изборите, ДЛК и партията на Курти преговаряха за коалиция, но не успяха да постигнат споразумение кой да оглави правителството в Прищина след евентуална победа на изборите. \r\nПовече от 850 000 граждани са упражнили правото си на глас на предсрочните парламентарни избори в Косово - повече спрямо предходния вот през 2017 г. Според ЦИК общият брой на сръбските и албанските избиратели в Косово надхвърля 1,9 милиона души. От тях 117 808 са регистрирани в 10 общини с преобладаващо сръбско население. От 120 места в парламента на Косово 100 са разпределени между албански депутати, а останалите 20 - сред представители на националните малцинства. Десет от тези 20 депутати се избират от сърбите, четири места са запазени за роми, ашкали и гупти, три места са запазени за бошняци, две са запазени за турци и едно за гораните. \r\nСпоред предварителните резултати екзитполовете на телевизия   Klan Kosova , движението \"Самоопределение\" на Албин Курти и Демократическа лига Косово (ДЛК) събират по 30%. Трета сила след предсрочните парламентарни избори в най-младата държава на Балканите е Демократическата партия на Косово (ДПК) с 22,8%. \r\nКоалицията \"Алианс за бъдещето на Косово\" на Рамуш Харадинай и Социалдемократическата партия събират подкрепата на 10,58% от избирателите, докато коалицията между Социалдемократическа инициатива (НИСМА), \"Алианс за ново Косово\" и \"Партията на справедливостта\" печелят 4,41%. \r\n \r\n Тереза Герова", "date": "2019.10.06", "title": "Gazeta Express (Косово): При 22% обработени бюлетини: ДЛК води с пет хиляди гласа пред \"Самоопределение\""}
{"url": "http://www.focus-news.net/news/2019/10/06/2705662/makfaks-makedoniya-avstriyskiyat-vanshen-ministar-shte-poseti-severna-makedoniya.html", "text": "Министърът на външните работи на Република Австрия Александър Шаленберг на 7 октомври, ще проведе официално посещение в Република Северна Македония, предава скопската медия  ”Maкфакс“ . \r\nВъншният министър на Северна Македония Никола Димитров ще  посрещне Шаленберг. В рамките на визитата си австрийският представител ще се срещне и с президента на Република Северна Македония Стево Пендаровски, министър-председателя Зоран Заев и вицепремиера Буджар Османи. \r\n„Очаква се на срещите да се обменят мнения относно цялостните двустранни политически отношения, икономическото и търговско сътрудничество между Северна Македония и Австрия, както и европейската перспектива на страната ни. Ще се обменят мнения и относно регионалното сътрудничество (…) и други актуални регионални и международни въпроси\", се казва в съобщението на министерството на външните работи, което информира за срещата. \r\n \r\n  Теодор Пенев", "date": "2019.10.06", "title": "„Макфакс“ (Македония): Австрийският външен министър ще посети Северна Македония"}
{"url": "http://www.focus-news.net/news/2019/10/06/2705664/edin-chovek-e-postradal-pri-intsident-na-avtomagistrala-trakiya.html", "text": "Един човек е пострадал след като автобус се е наклонил в канавката на Автомагистрала „Тракия“ при 222 км. Това съобщиха за  Агенция „Фокус“  от пресцентъра на  ОДМВР – Стара Загора . Пострадалият е закаран в лечебно заведение, където ще бъде прегледан. Инцидентът е станал около 13.30 часа с петнайсетместен автобус, в който са пътували двама души. \r\nТеодора ПАТРОНОВА", "date": "2019.10.06", "title": "Един човек е пострадал при инцидент на Автомагистрала „Тракия“"}
{"url": "http://www.focus-news.net/news/2019/10/06/2705564/startira-lovniyat-sezon-za-dreben-i-edar-divech-i-grupoviyat-lov-na-diva-svinya-obzor.html", "text": "Стартира ловният сезон за дребен и едър дивеч и груповият лов на дива свиня.  От министерство на земеделието, храните и горите съобщиха, че по време на новия сезон ловът ще бъде разрешен три дни седмично, вместо досегашните два дни. Целта е да се намали популацията на дивата свиня, която се счита за основен разпространител на заразата от заболяването Африканска чума по свинете (АЧС). Ловуването ще се извършва по график, утвърден от директора на съответното държавно горско или ловно стопанство. Сектор „Контрол на общоопасните средства“ в ГД „Национална полиция“ инициира извършването на инструктажи на ръководителите на дружинките по места от съответните областни дирекции на МВР и СДВР, съобщиха от пресцентъра на МВР. Целта е още веднъж да се напомнят мерките за безопасно транспортиране и боравене с оръжие. С масови проверки и инструктажи за безопасност от полицейските инспектори започна ловният сезон в област Кърджали, Пазарджик и Варна.   \r\nЗам.-министърът на земеделието храните и горите Атанас Добрев участва в официалното му откриване в ловешкото село Драгана, където разясни мерките за биосигурност във връзка със заболяването Африканската чума по свинете. Той поздрави българските ловци с откриването на груповия лов на дива свиня, като уточни, че тази година за пръв път ловът започва при навлязла епизоотична обстановка заради болестта. „Във връзка с Африканската чума по свинете, масовия лов на територията на цялата страна и мерките за безопасност за боравене с огнестрелно оръжие, трябва да се приемат и елементарни мерки за биосигурност. След излизане от ловните полета ловците трябва дезинфектират както високопроходимите си автомобили, така и обувките си с цел превенция и неразпространение на заболяването на територията на България. Колкото повече се спазват тези мерки, толкова по-голям е шансът за изкореняване на болестта“, обясни зам.-министърът. По думите му ловните дружини трябва да спазват няколко неща. „Задължително трябва да имат фризери, в които ако има отстрелян дивеч, да се съхранява до излизането на пробите, които се взимат за Африканска чума по свинете и трихенолоза“, уточни зам.-министърът, като отбеляза, че пробата на трихенолоза, за която досега ловците заплащаха по 12 лева, вече е намалена на 6 лева, а пробата за АЧС е изцяло за сметка на държавата. Около 2800 са ловните дружинки в страната, толкова държавни служители контролират изпълнението на мерките за биосигурност, посочи зам.-министърът на земеделието, храните и горите. „Всички трябва да бъдем отговорни, защото се убедихме през летния сезон, че Африканската чума по свинете нанесе сериозни икономически щети“, обясни той. Атанас Добрев съобщи какво е разпространението на болестта на територията на България. „В новата заповед, зоните намаляха и се определят по друг начин, тъй като пикът на заболяването намаля. Той беше по време на най-топлите месеци – юли и август, до началото на септември. След като се видя, че се спазват тези 200-квадратни километрови ограничения и след проверки на европейските одитиращи институции, стана ясно, че в България спазваме цялата европейска стратегия за борба с Африканската чума“, посочи той, като отбеляза, че затова са предприети по-леки мерки. Той припомни, че основният фактор за разпространяване на заболяването е дивата свиня.", "date": "2019.10.06", "title": "Стартира ловният сезон за дребен и едър дивеч и груповият лов на дива свиня (ОБЗОР)"}
{"url": "http://www.focus-news.net/news/2019/10/06/2705743/koha-ditore-kosovo-pri-70-obraboteni-byuletini-samoopredelenie-vodi-s-2601-ot-glasovete.html", "text": "При 70% обработени бюлетини движение \"Самоопределение\" на Албин Курти събира 26,03% от гласовете на избирателите, изпреварвайки \"Демократическа лига на Косово\" (ДЛК) на Иса Мустафа, която печели 25,35%, съобщава електронното издание на прищинския ежедневник  Koha Ditore . Разликата в гласовете между първата и втората партия е близо 4 000.  \r\nТрета сила е Демократическата партия на Косово на Кадри Весели с 21,63% от гласовете.  \r\nКоалицията \"Алианс за бъдещето на Косово\" на Рамуш Харадинай и Социалдемократическата партия е на четвърто място с 11,74%, следвана от коалицията между Социалдемократическа инициатива (НИСМА), \"Алианс за ново Косово\" и \"Партията на справедливостта\" с 5,16%. \r\n \r\n \r\n Тереза Герова", "date": "2019.10.06", "title": "Koha Ditore (Косово): При 70% обработени бюлетини: \"Самоопределение\" води с 26,01% от гласовете"}
{"url": "http://www.focus-news.net/news/2019/10/06/2705562/pregled-na-osnovnite-temi-v-svetovniya-pechat-agentsiya-fokus.html", "text": "Възможните усложнения за бизнеса при възобновяване на граничните проверки на остров Ирландия, обща кандидатура на Сеул и Пхенян за Олимпийските игри през 2032 година и инцидент по време на ежегодни гръцки учения в Егейско море са сред темите на световния печат. \r\n*** \r\n \r\n Дългоочакваният план на Борис Джонсън, представен на ЕС в сряда, представлява последната слаба надежда на Обединеното кралство за плавно и подредено оттегляне от ЕС до 31 октомври. ЕС  заяви, че ще е необходимо много повече работа, а компаниите в района остават разтревожени пише  The Wall Street Journal .  \r\nПланът предлага възможно решение за най-трудната част от пъзела за Брекзит - как да се контролира границата на Великобритания с Ирландия, след като Великобритания вече не е държава-членка на ЕС. Четиридесет години съвместно членство премахнаха необходимостта от митнически проверки и регулаторни проверки на стоки, правейки търговията между Севера и Юга на Ирландия толкова лесна и безпроблемна като търговията в САЩ. \r\nСега желанието на Джонсън да напусне общата регулаторна зона на ЕС и нейната митническа територия предполага нови търкания, тъй като граничните и митнически процедури ще се възобновят. \r\nПротив подобно развитие говори и историята на Северна Ирландия за кърваво политическо насилие. Някои в Лондон и Дъблин се притесняват, че поставянето на митнически постове и друга физическа инфраструктура за охрана на границата, както всяка друга международна граница, може да разпали ирландската националистическа враждебност към британската държава, което потенциално би подкопало трудно договореното мирно споразумение, подписано през 1998 г. \r\nПредишното предложение, договорено между бившия премиер Тереза Мей и ЕС, известно като предпазен механизъм за ирландската граница беше отхвърлено в парламента. Този механизъм предвиждаше Великобритания да остане в рамките на митническия съюз на ЕС, а Северна Ирландия да спазва много правила на ЕС, премахвайки необходимостта от митнически проверки или регулаторни проверки на ирландската граница до подписване на търговско споразумение между Великобритания и ЕС \r\nМного северноирландски фирми приветстваха предпазния механизъм, виждайки го като средство за запазване на търговията както с ЕС, така и с Обединеното кралство. Но про-Брекзит депутатите, както и северноирландските юнионисти го торпилираха, казвайки, че то подкопава британския суверенитет и отслабва статута на Северна Ирландия като неразделна част на Обединеното кралство. \r\nНовият план  на Джонсън се стреми да преодолее тези политически възражения, но по този начин предизвика нови притеснения в Северна Ирландия относно потенциалното въздействие върху малката й икономика. \r\nПланът му предвижда митнически проверки, но в помещения, далеч от границата, с мобилни митнически служители, които работят срещу контрабандата. Разпоредбата, която предлага Северна Ирландия да спазва правилата на ЕС за някои продукти, предполага проверка на стандартите за стоки, идващи от други места на Великобритания. И дава на делегирания законодателен орган на Северна Ирландия, който в момента не заседава право да спазва или не тези договорености. \r\nПлановете добавят значителни разходи и затруднения за бизнеса. Тези добавени разходи включват непознати административни тежести, като митнически декларации и сертификати за произход, каза той, които не са били калкулирани при първоначалното ценово предложение. Друго притеснение е рискът,че парламента на Северна Ирландия може да спре съществуването на новата система, което прави обстановката за бизнеса непредвидима. \r\n*** \r\n \r\n  Президентът на Южна Корея Мун Дже Ин потвърди готовността на страната си да домакинства на Олимпийските игри през 2032 г. заедно с Южна Корея, по време на встъпителното си слово на най-голямото спортно състезание в страната, пише вестник  The Korea Times . \r\nПо-рано през годината Пхенян и Сеул изпратиха съвместна декларация до Международният олимпийски комитет, че биха желали да домакинстват заедно мащабното спортно събитие през 2032 г.  \r\n„Когато преговорите между (нашите страни) бяха прекъснати и отношенията ни бяха трудни, спорта отвори вратата за среща и диалог“, заяви Мун по време на встъпителната си реч на церемонията по откриването Корейския национален спортен фестивал в Сеул.  \r\nТой имаше предвид зимните олимпийски игри в Пхьончхан, в които участва и Северна Корея и според него това е подпомогнало да бъдат възстановени мирните преговори на полуострова. \r\nМун отбеляза, че ако Сеул и Пхенян домакинстват заедно на Олимпийските игри, това ще е началото на нова ера на взаимен просперитет за двете страни. Той също така поиска от гражданите и спортните организации да подкрепят усилията за постигането на тази цел.  \r\nПрезидентът използва случая и за да поздрави корейците по случай стогодишнината от първото национално спортно състезание и обеща да подкрепи спортистите и да популяризира спортните дейности сред обществеността. \r\n„Правителството ще предостави подкрепа и ще позволи на всички атлети да осъществят мечтите си, да демонстрират най-добрите си възможности на базата на равни и честни възможности, като в същото време гарантира техните права.„, заяви президента.  \r\n*** \r\n \r\n  Гръцка фрегата е заседнала в плитчините на Егейско море по време на мащабно военно обучение, пише турският ежедневник  Daily Sabah , като се позовава на гръцки медии.  \r\nФрегатата „Ели“ е изпълнявала учебна операция в плитчините близо до остров Самотраки, но внезапно се е оказала в твърде плитки води и корабът е заседнал.  \r\nЗаради инцидента, мореплавателната част на военното упражнение е била отменена, а фрегата е била извадена от плитчините след повече от три часа. \r\nИнцидента не е станал причина за жертви или наранявания и упражненията са продължили според нормалните процедури по-късно.  \r\nВоенните обучения са част от тренировките „Парменион“ и са отворени за медиите за пръв път в последните години. На тях присъства и премиерът на Гърция Кириакос Мицотакис.  \r\nТе се провеждат близо до турската граница в гръцката част на Западна Тракия, като според турското издание това е било опит от страна на Атина да изпрати „шумно“ съобщение до Анкара, което обаче е завършило със срамен инцидент.", "date": "2019.10.06", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/10/06/2705663/prof-plamen-pavlov-tsar-samuil-za-nas-balgarite-e-neshto-kato-natsionalen-svetets.html", "text": "Цар Самуил за нас българите е нещо като национален светец, независимо, че не е канонизиран. Това каза в интервю за  Агенция „Фокус“  историкът проф. Пламен Павлов по повод 1 005 години от смъртта на цар Самуил. По думите на историка българският владетел е една много талантлива фигура с многостранни проекти на своята дейност. „Самуил е един много емоционален човек, той е един човек с много силна воля, същевременно може да бъде и много човечен. Той е жесток и суров като всички средновековни владетели, той не се поколебава да екзекутира собственият си брат Арон и неговото семейство, когато Арон е уличен в държавна измяна в 987 г. Същият този суров човек получава инфаркт, когато вижда колоните от своите ослепени войници. Това става на 4 октомври, а на 6 октомври той си отива от този свят“, каза проф. Павлов. Той подчерта, че 1 005 години след събитията, ние се обръщаме към личността на Самуил, за нас той е нещо като национален светец, независимо, че не е канонизиран от църквата. „Както и в поезията на Вазов и Атанас Далчев и много други поети и писатели, както и в трилогията на Димитър Талев, Самуил за нас е една знакова фигура. Той е част от нашата българска идентичност, ние не можем да си представим България и нас самите без цар Самуил“, изтъкна още проф. Павлов.  \r\nВиолета СИМЕОНОВА \r\n Пълния текст на интервюто четете по-късно в „Мнение”", "date": "2019.10.06", "title": "Проф. Пламен Павлов: Цар Самуил за нас българите е нещо като национален светец"}
{"url": "http://www.focus-news.net/news/2019/10/06/2705563/predstoyashti-sabitiya-v-stranata-za-6-oktomvri-agentsiya-fokus.html", "text": "*** \r\n \r\nОт 20:00 часа на сцената на зала 1 ще се състои концерт на Горан Брегович. \r\n \r\n*** \r\n \r\nОт 10.00 часа пред сцена „Раковина“ граждани на Варна ще се включат в Световния ден на ходенето. \r\n \r\n*** \r\n \r\nОт 19.30 ч. в Зала 1 на Фестивален и конгресен център Варна посреща комедията на сезона с номинация за АСКЕЕР- \"Капаро за трима\"! \r\n \r\n*** \r\n \r\nОт 09.00ч. в салон на НЧ „Зора-1869“ -с.Дичин ще се проведе юбилейно честване, посветено на 150 години от създаването на читалището.  \r\n \r\n \r\n*** \r\n \r\nОт 11.00 часа Негово преосвещенство Белоградчишкият епископ Поликарп ще извърши освещаване на храм-параклис „Св. апостоли Петър и Павел“. \r\n \r\n*** \r\n \r\nОт 10:00 часа в зала „България“ на Международния панаир, ще се проведе третото издание на „Форум бременност и детско здраве“. \r\n \r\n*** \r\n \r\nВ 10.00 часа на паркинга на завода на LIEBHERR в зона „Марица“ ще се проведе най-голямото фирмено състезание, което се провежда за трети път в Тракия икономическа зона. В 12.00 часа е предвидено награждаването.", "date": "2019.10.06", "title": "Предстоящи събития в страната за 6 октомври (Агенция „Фокус“)"}
{"url": "http://www.focus-news.net/news/2019/10/06/2705565/blagoevgrad-otbelyaza-107-godini-ot-osvobozhdenieto-na-gorna-dzhumaya-obzor.html", "text": "Община Благоевград отбеляза 107 години от Освобождението на Горна Джумая и Пиринска Македония с богата празнична програма. Честванията по повод годишнината ще бъдат през целия ден.  \r\nНа 5 октомври 1912 година става факт второто освобождение на Горна Джумая. Части на VII-а Рилска дивизия преминават охраната на границата на османската империя, намираща се на моста на р. Рилска при село Бараково и освобождават днешния Благоевград. Частите на българската армия продължават победоносния си поход на юг и така освобождават окончателно от османско иго целия Пирински край. \r\nЧестванията започнаха с панихида за загиналите за Освобождението на Горна Джумая и полагане на цветя на паметния знак на майор Иван Павлович Орлински. Панихидата беше отслужен от свещеници от храм „Въведение Богородично“ в Благоевград. Пред паметния знак цветя поднесоха представители на местната власт, депутати, общественици, служители и ръководители на културни институции, училища. Програмата продължи с издигане на националният флаг на Република България. След това се положиха цветя на паметника на Георги Измирлиев - Македончето. Също така бяха положени венци и цветя на паметника на Македоно-одринското опълчение , който се намира на площад „Мите Марков“. След това се състоя се концерт на Ансамбъл „Пирин. От 17.00 часа в ДТ „Никола Вапцаров“ започна тържествената сесия на Общински съвет – Благоевград, посветена на 107-та годишнина от освобождението на Горна Джумая и Пиринска Македония и присъединяването им към България. Официални гости на събитието бяха областният управител Бисер Михайлов, народният представител Даниела Савеклиева, временно изпълняващ длъжността кмет на Община Благоевград Иво Николов, представители на политически партии, общински съветници, културни дейци и граждани. В началото на събитието прозвучаха химните на Р България и Европейския съюз. След което на фона на изпълнението на песента „Родна земя” бе представен кратък филм за Благоевград. Кандидатът за кмет на Община Благоевград от ПП ГЕРБ и председател на инициативния комитет „100 години свобода” д-р Атанас Камбитов каза, че преди 107 години след пет вековно робство и то за втори път нашия край „поема своята глътка свобода“. Той припомни, че първото освобождение на града се случва още през 1878 година, а второ на 5 октомври 1912 година, което е още в първия ден на Балканската война. „Това е нашият 3 март. Тази свобода, която сме получили е била дълго жадувана и тежко изстрадана. За нея е платена висока цена”, каза още д-р Атанас Камбитов. По думите му най-свидните синове на България са изписали с кръвта си „Свобода или смърт”. Д-р Камбитов подчерта, че е важно да помним нашите герои и да ценим датата 5 октомври. „Нека помним заветите и идеалите на онези, благодарение на които сме свободни”, подчерта д-р Камбитов. Той отбеляза, че е особено важно да предадем спомена за славното ни минало на нашите деца. Според д-р Камбитов свободата ни дава право да мечтаем, тя е нашето бъдеще. Той изказа специални благодарности към вече покойният президент на Агенция и Радиоверига „Фокус” Красими Узунов за това, че е бил сърцето и двигателя на инициативния комитет „100 години свобода”. \r\nПо време на събитието се проведе церемонията „Личност на годината”, в която бяха отличени видни общественици в няколко категории, сред които „бизнес”, „здравеопазване”, „култура”, „социални дейности”, „правосъдие”, „образование”, „хора в неравностойно положение”. В категория „Медии” с приз „Личност на годината” посмъртно бе удостоен президентът на Агенция и Радиоверига „Фокус” – Красимир Узунов. По-късно бяха връчени награди „Пример за професионализъм и градска ангажираност”. Те се дават на заслужили представители на пожарната, полицията и военното формирование в Благоевград. Бяха връчени и две специални награди за цялостен принос в сферата на образование и за посланик на българската култура. Изявени деца от Благоевград пък получиха стипендия „5 октомври”, учредена през 2012 година по повод 100-годишнината от освобождението на Горна Джумая и Пиринска Македония. Сесията завърши с богата музикална програма. Празничният ден продължи с втория международен детски фолклорен танцов фестивал „Ритми и багри“ на ЦЛРТБ.", "date": "2019.10.06", "title": "Благоевград отбеляза 107 години от Освобождението на Горна Джумая (ОБЗОР)"}
{"url": "http://www.focus-news.net/news/2019/10/06/2705741/koha-ditore-kosovo-pri-6431-obraboteni-byuletini-samoopredelenie-izprevari-dlk-s-nad-1700-glasa.html", "text": "При 64,31% обработени бюлетини \"Самоопределение\" на Албин Курти събира 25,8% от гласовете на избирателите, изпреварвайки \"Демократическа лига на Косово\" (ДЛК) на Иса Мустафа с 1709 гласа. Партията изостава с 25,47%, съобщава електронното издание на прищинския ежедневник  Koha Ditore . \r\nТрета сила е Демократическата партия на Косово на Кадри Весели с 21,41% от гласовете.  \r\nКоалицията \"Алианс за бъдещето на Косово\" на Рамуш Харадинай и Социалдемократическата партия е на четвърто място, следвана от коалицията между Социалдемократическа инициатива (НИСМА), \"Алианс за ново Косово\" и \"Партията на справедливостта\". \r\n \r\n Тереза Герова", "date": "2019.10.06", "title": "Koha Ditore (Косово): При 64,31% обработени бюлетини: \"Самоопределение\" изпревари ДЛК с над 1700 гласа"}
{"url": "http://www.focus-news.net/news/2019/10/06/2705738/koha-ditore-kosovo-pri-40-obraboteni-byuletini-razlikata-medzhu-dlk-i-samoopredelenie-se-skasyava.html", "text": "При 40% обработени бюлетини \"Демократическа лига на Косово\" (ДЛК) на Иса Мустафа води на предсрочните парламентарни избори в най-младата държава на Балканите с 25,28% или 77б581 гласа, съобщава електронното издание на прищинския ежедневник  Koha Ditore . \r\nРазликата между ДЛК и втората очертаваща се по сила партия - \"Самоопределение\" на Албин Курти, се скъсява. Последната събира подкрепата на 24,03%, или 73 761 избиратели. Демократическата партия на Косово (ДПК) на Албин Курти е на трето място с 22,82% или 70 042 гласа. \r\nКоалицията \"Алианс за бъдещето на Косово\" на Рамуш Харадинай и Социалдемократическата партия събират подкрепата на 12,66% от избирателите, докато коалицията между Социалдемократическа инициатива (НИСМА), \"Алианс за ново Косово\" и \"Партията на справедливостта\" печелят 5,53%. \r\n \r\n Тереза Герова", "date": "2019.10.06", "title": "Koha Ditore (Косово): При 40% обработени бюлетини - разликата меджу ДЛК и \"Самоопределение\" се скъсява"}
{"url": "http://www.focus-news.net/news/2019/10/06/2705566/pregled-na-osnovnite-temi-v-britanskiya-pechat-agentsiya-fokus.html", "text": "Залезът на старите партии в британската политика, отказът на ЕС да преговаря с британските представители през уикенда и многохилядният протест за независимост на Шотландия са сред темите на британския печат. \r\n*** \r\n \r\n Бавното разпадане на партиите на консерваторите и лейбъристите е основният политически факт на 2019 г. Брекзит е непосредственият детонатор, но основните причини се задълбочават и създават възможност за промяна на политическата картина в страната пише бившия депутат-консерватор Стивън Дорел в британския вестник  The Times  в материал, представен без редакторска намеса. \r\nИ двете големи партии просперираха, защото бяха коалиции; те намираха място за либералите, които спореха за икономическия и социален прогрес, основаващ се на уважението към индивидите и общностите, и ролята на Великобритания в общността на нациите. \r\nТози подход обаче се разпадна. Въпреки че много социалдемократи и либерални консерватори все още инстинктивно предпочитат да аргументират своите позиции в рамките на по-големите партии, има няколко причини, поради които този подход вече не действа. \r\nПърво, няма време. Традиционните партии се ангажират да извършат различни версии на Брекзит, но нито една от тях не може да покаже защо друга версия на Брекзит предлага по-добра сделка за Великобритания от тази, която имаме сега. \r\nВторо, традиционните партии сега презират своите либерални привърженици , а членовете им предпочитат познати идеологически рецитали пред всякакво обвързване с доказателства. Дългогодишните поборници на либералните възгледи просто напускат традиционните партии. \r\nИ накрая, либералните консерватори и социалдемократите трябва да се запитат дали техните традиционни съюзи в рамките на партиите на консерваторите и лейбъристите продължават да бъдат най-ефективното средство за постигане на техните политически цели. \r\nИма алтернатива - да признаят, че те имат повече общо помежду си и с либералдемократите, отколкото с настоящите ръководства на която и да е от двете най-големи партии. \r\nДоказателствата са неизбежни. И двете основни партии са загубили желанието да създадат коалиции на широка основа и сега предпочитат да се оттеглят във дребнавия фракционизъм. По този начин те са загубили правото да говорят за други освен за себе си. Милиони хора чуват така наречените им лидери да говорят и си казват : „Не и от мое име“. \r\nНие обаче омаловажаваме самостоятелните политически традиции на либералдемократите, социалдемократите и либералните консерватори, ако се преструваме, че гласовете в „центъра“ са еднакви. Аргументът за преустройство е различен. Демократичната политика изисква да се изграждат коалиции от хора, чиито възгледи не са идентични, но които споделят политически цели и ангажимент да ги видят превърнати в реалност. \r\nБрекзит е непосредствената илюстрация на проблема. Либералдемократите, либералните консерватори и социалдемократите споделят твърдо убеждение, че интересите на Обединеното кралство се обслужват най-добре, като остане член на ЕС - най-ефективния световен шампион по либерални ценности. Тези ценности, залегнали в договорите на ЕС, не са, както казва Владимир Путин, \"остарели\"; те са основните съставки на успеха на западната цивилизация и либералите трябва да се организират, за да ги защитават, където и когато са заплашени. \r\nПоглед отвъд кризата с Брекзит, показва същото, че нашата демокрация има остра нужда от реформи. Парламентът е загубил способността да говори от името на  избирателите, тъй като не представлява баланса на техните възгледи. Великобритания се нуждае от по-пропорционална система за гласуване, за да гарантира, че изразените в парламента мнения отразяват тези в страната. \r\nВсичко това изисква либералните консерватори и социалдемократите да се откъснат от съответните си партии и да се присъединят към либералдемократите в голямото либерално семейство. Това не е само въпрос на \"присъединяване към либералдемократите\"; като се присъединят, тяхната цел е да разширят кръга на либералдемократите, за да включат колеги либерали от различен произход, всички от които са поели ангажимент да извършат реформата на нашата политика, която е от толкова спешна необходимост. \r\nСъвременната партийна система е оформена от политически катаклизми. Нашето общество е в средата на подобна политическа криза и съвременните наследници на тези либерални традиции сега се оказват приковани към динозаври, които вече не са жизнеспособни. \r\nВреме е те да разбият оковите си и да се присъединят към либералдемократите, за да издигнат ефективен глас за модерна, либерална Великобритания. Точно това направих аз. \r\n*** \r\n \r\n  Плановете на премиера на Великобритания Борис Джонсън за Брекзит изглежда се разпадат, след като Европейската комисия отказа да преговаря с него, тъй като не намира база, върху която да бъде изградено ново споразумение, въпреки новите предложения на министър-председателя, пише британското издание  The Guardian . \r\nЕвропейски служители твърдят, че няма причина да преговарят с Джонсън, като се има предвид неговото настояване за установяването на митнически проверки на границата между Северна Ирландия и Републиката.  \r\nГлавният преговарящ от името на Джонсън Дейвид Фрост, заедно с няколко други представители на британското правителство се провалиха в опитите си да убедят Европейския съюз в това, че премиерът все още разполага с мандат от правителството да постигне компромис над сериозните проблеми, които Брюксел вижда в новите му предложения.  \r\nФрост се опитваше да спаси предложената сделка от страна на Борис Джонсън, след като тя беше подложена на остра критика непосредствено след като беше представена. Главният преговарящ за Брекзит от Брюксел, Мишел Барние заяви пред британските дипломати, че Великобритания трябва „фундаментално да измени позицията си“.  \r\n„Приключихме с дискусиите с Великобритания за днес. Представихме нашата първоначана реакция на предложенията на Лондон и зададохме много въпроси, свързани с юридическия текст“, заяви говорител на Европейската комисия.  \r\n„Ще се срещнем отново за да дадем на Великобритания още една възможност да представи предложенията си детайлно“, добави говорителят, като отново заяви, че те „не представляват база за постигането на споразумение“ .  \r\nИзточник на Европейския съюз заяви, че преговорите ще бъдат прекратени, понеже няма повече какво да се направи в близките дни.  \r\n„Великобритания често иска да се провеждат такива срещи за да продължи процеса (по преговорите). Съгласни сме, че не трябва да оставяме необърнат камък.“, заяви той. \r\n„Няма обаче какво полезно да свършим този уикенд. Ако проведем разговори, тогава ще изглежда сякаш това са качествени преговори. Истината е, че все още имаме дълъг път до това. Трябва да работим бързо над възможността да затворим пропастта“, добави източникът.  \r\nБрюксел е съвсем наясно с опасността, че Великобритания се опитва да хвърли вината за неуспешен Брекзит на ЕС. Според източници обаче, Общността няма намерение да се преструва, че преговаря, когато е ясно, че няма база за прогрес.  \r\nГоворител на правителството на Великобритания заяви, че все пак прогрес има и предложението е било сериозно.  \r\n„Направихме сериозно предложение тази седмица. Нашата оферта представлява честен и разумен компромис. Искаме сделка и преговорите да продължат на базата на нашето предложение. Всички трябва да разберат обаче, че няма път към сделка, без заместването на клаузата за ирландската граница. Ако ЕС също искат сделка, трябва да признаят това и да работят с нас за споразумение“, заяви говорителят.  \r\nВеликобритания предложи Северна Ирландия да напусне митническия съюз на ЕС заедно с Обединеното кралство на 31 октомври, но да остане в единния пазар.  \r\nВ същото време на местния парламент ще бъдат дадени привилегии, включително правото на вето на всяка точка от споразумението в края на транзитният период, който приключва през 2020 г. \r\nПо време на свое изявление в Дания, премиерът на Ирландия Лео Варадкар заяви, че планът не разполага с подкрепата на хората в Северна Ирландия.  \r\n„Заинтересован съм от всякакви решения. Всяко решение трябва да има подкрепата на хората от Северна Ирландия. Това, което Джонсън сложи на масата не е подкрепено от бизнеса или от обществото в Северна Ирландия, а единствено от една политическа партия, така че още има дълъг път“, заяви Варадкар.  \r\n*** \r\n \r\n Над 100 хиляди души излязоха по улиците на Единбург, за да призоват за независимост на Шотландия, като това беше един от най-големите митинги в града, пише британският вестник  The Independent \r\nСъбитието бе кулминацията на месеци на демонстрации в подкрепа на втори референдум за независимост в големите градове на Шотландия, включително Глазгоу, Абърдийн и Пърт. \r\n\"Успех на всички, които участват в днешния поход в Единбург. Няма да мога да присъствам лично, но ще бъда с вас\", написа първият министър на Шотландия Никола Стърджън по-рано в събота на страницата си в социалната мрежа „Туитър“. „Приятен ден и не се съмнявайте че ще получим независимост.\" \r\nОрганизаторите от кампанията  „Всички под едно знаме“ бяха предвидили поне 100 хиляди души  и по време на шествието заявиха, че броят на участниците е достигнал над 200 хиляди. \r\nМитингът за независимост в Единбург през октомври миналата година, според организаторите е събрал 100 хиляди души, въпреки че полицията в Шотландия тогава говори за 20 хиляди участници.", "date": "2019.10.06", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/10/06/2705567/mayk-pompeo-gartsiya-mozhe-da-bade-stalb-na-regionalnata-stabilnost.html", "text": "На фона на антиамерикански демонстрации по време на посещението му в Атина, американският държавен секретар Майк Помпео заяви, че Гърция може да бъде „стълб“ на стабилността в проблемния регион, предава  AFP . \r\nПомпео посети  Гърция, за да подчертае подкрепата за страната-съюзник в НАТО и да засили сътрудничеството, подписвайки изменение на Споразумението за взаимно сътрудничество в областта на отбраната, съобщиха източници на двете правителства. \r\n\"Това е динамичен регион, много неща се случват, много промени се случват и ние сме  уверени, че заедно можем да работим, за да гарантираме, че Гърция може да бъде стълб за стабилност в този район,\" каза Помпео, приветствайки отношенията, \"които наистина никога не са били по-добри.\" \r\nХиляди демонстранти пред гръцкия парламент протестираха срещу визитата,включително с огромен лозунг с надпис „Помпео, отивай си у дома“. \r\nНеговото посещение идва на фона на гръцките опасения за продължаващите турски сондажни дейности в района на Кипър, коментирани от гръцкия премиер Кириакос Мицотакис: \r\n\"Съединените щати имат особен интерес към региона на Източното Средиземноморие. Кипър иска само очевидното - прилагане на международното право. Очаквам положителния принос на САЩ, който в крайна сметка ще доведе до създаването на по-конструктивна и продуктивна среда в региона\", заяви Мицотакис. \r\nОсвен че проведе разговори с Мицотакис, който встъпи в длъжност през юли, Помпео се срещна и с гръцкия си колега Никос Дендиас и с министъра на отбраната Никос Панайотопулос. \r\n \r\n  Юлиян Марков", "date": "2019.10.06", "title": "Майк Помпео: Гърция може да бъде „стълб“ на регионалната стабилност"}
{"url": "http://www.focus-news.net/news/2019/10/06/2705742/kommersanta-sasht-specheliha-na-izborite-v-kosovo.html", "text": "Извънредните парламентарни избори, проведени в неделя в Косово, не само ще определят конфигурацията на бъдещата власт в най-младата държава на Балканите. Те трябва да доведат до деблокиране на замразените за почти година преговори за нормализиране на отношенията между Белград и Прищина. САЩ все по-активно се намесват в този процес. В навечерието на изборите в Косово американският президент Доналд Тръмп назначи своя специален представител за преговорите между Сърбия и Косово. Той ще стане вторият американски емисар в региона, коментират в редакцията на руския вестник  \"Коммерсантъ\" . \r\nПровеждането на предсрочни избори в Косово стана неизбежно след оставката през юли на премиера Рамуш Харадинай, който беше призован за разпит от Специализирания съд за военни престъпления в Хага. През декември миналата година кабинетът в Прищина въведе 100-процентови мита върху вноса на сръбските стоки в отговор на кампанията, която Белград започна за отмяна на признаването на Косово. Сърбия реагира с отказ да продължи преговорите за нормализиране на отношенията с Косово. Въпреки многократните искания на ЕС и САЩ за премахване на митата, ограниченията все още се прилагат. Диалогът между Белград и Прищина остава замразен почти година. \r\nСледователно, специално внимание е насочено към настоящите избори в Косово. \r\nСветът очаква, че новото правителство на Косово ще премахне или поне отмени временно митата, което ще създаде условия за деблокиране на преговорите за нормализиране на отношенията между Белград и Прищина. А това от своя страна ще отвори и на Сърбия, и на Косово пътя към евроатлантическата интеграция. \r\nПоследната предизборна кампания беше най-кратката след обявяването на независимостта на Косово през 2008 г. - само десет дни, а политическата ситуация - най-объркващата. Проучванията в навечерието на вота показаха, че от 25 партии и коалиции, участващи в изборите, най-малко четири имат шанс да спечелят. Това са Демократическа лига на Косово (ДЛК), основан от „Косовския Ганди”, дългосрочния лидер на косовските албанци Ибрахим Ругова; движението \"Самоопределение\" на Албин Курти; Демократическата партия на Косово (ДПК), близка до президента Хашим Тачи, и \"Алианс за бъдещето на Косово\" на бившия премиер Рамуш Харадиная. \r\nПоследните две политически сили се ръководят предимно от бивши полеви командири на Армията за освобождение на Косово (АОК), много от които са в списъка с обвиняемите в Хага. Първите две партии се ръководят от политици, които не са свързани със сръбско-албанския въоръжен конфликт от 90-те години на миналия век и многобройните военни престъпления, които го съпътстват. В Европа се смята, че тези две политически сили ще могат да формират основата на новото правителство. \r\n\"Формирането на нова власт в Косово от политици, които не са обременени с военно минало, би улеснило разрешаването на много въпроси\", потвърди европейски дипломатически източник пред \"Коммерсантъ\", пожелал анонимност. От друга страна, според него, Рамуш Харадинай, въпреки радикализма си, е направил важни компромисни решения като министър-председател, по-специално, „в крайна сметка той подкрепи споразумението за границата с Черна гора, което беше блокирано от косовския парламент дълги години“. Така че Европа е готова да работи с всяко правителство на Косово\", увери събеседникът на изданието. Основното е то да бъде формирано възможно най-скоро и да бъде готово за сътрудничество\". \r\nЛюбопитно е, че по време на предизборната кампания никоя от водещите политически партии в Косово открито не подкрепи искането на международната общност да премахне митата върху сръбските стоки. От Прищина обаче уверяват, че това не означава, че ситуацията няма да се промени след изборите. \r\nЕдна от най-важните в предизборната игра на косовските политически партии и коалиции беше американската карта - желанието да се покаже на избирателите, че конкретна партия стои най-близо до Америка. И това не е изненадващо: според проучвания на Института Gallup, Косово е на първо място в света по подкрепа на политическите инициативи на САЩ. А американското влияние върху косовските албанци е изключително голямо. \r\n„Близостта към Америка“ бе по-активно демонстрирана от лидера на ДЛК Кадри Весели. Той непрекъснато повтаряше, че на 6 октомври албанците избират между сътрудничество със САЩ под ръководеното от него правителство и изолация. В същото време много градове в страната бяха поставени билбордове със снимки на Кадри Весели и Доналд Тръмп. \r\nЛидерите на другите партии се опитаха съшо да разиграят американската карта, макар и в по-малка степен. Председателят на ДЛК Иса Мустафа увери избирателите: „Ако някой стои рамо до рамо с Америка, това е ДЛК, защото Ибрахим Ругова проправи пътя към Америка, а не тези, които правят снимки с американския президент и злоупотребяват с неговото име“. Рамуш Харадинай говори и за връзките си със САЩ и че „Америка е съюзник на Косово, а не на отделните му политици“. \r\nВ резултат на това посолството на САЩ в Прищина миналата седмица направи изявление: „Правителството на САЩ не дава предпочитания на никоя политическа партия или на нито един кандидат на изборите в неделя. Ние уважаваме правото и отговорността на избирателите в Косово да избират своето собствено бъдеще\". \r\nКакто обаче косовските журналисти разбраха, в кампанията на ДПК се включи бивш съветник на настоящия президент на САЩ Сам Нанберг, чийто хонорар беше в размер на 110 хил. долара. И на един от митингите на тази партия в град Гнилан, изнесе реч изпълняващият длъжността министър на правосъдието на САЩ Матю Уитакър в периода от ноември 2018 г. до февруари 2019 г. Уважаемият гост беше убеден, че борбата срещу корупцията и икономическото развитие на Косово зависят от резултата от неделните избори и че тези цели могат да бъдат постигнати с премиера, който търси приятелство със САЩ. А това е Кадри Весели. \r\nВ навечерието на изборите в Косово президентът на САЩ Доналд Тръмп направи неочакван ход. В края на миналата седмица той назначи свой специален представител за преговорите между Сърбия и Косово -  американският посланик в Берлин Ричард Гренел. \r\nЗа почти всички на Балканите тази стъпка беше пълна изненада. Новият американски емисар никога досега не се е занимавал с Балканите. Освен това на сегашния си пост той успя да развали отношенията с Германия, която играе важна роля в уреждането на косовския въпрос, след като обяви, че целта му е да подкрепя десни и крайнодесни европейски политици. Накрая, в края на август, Държавният департамент на САЩ назначи свой специален представител за Балканите Матю Палмър, който активно участва в региона от дълго време. Неговата задача беше определена ясно: нормализиране на отношенията между Белград и Прищина. \r\nВ началото дори президентът на Сърбия Александър Вучич, който сега трябва да преговаря с Ричард Гренел, не можа да скрие изненадата след американския ход. Но почти всички лидери в Косово приветстваха появата на нов посредник в преговорите. \r\nДържавният департамент на САЩ в края на миналата седмица увери, че Матю Палмър \"ще работи в тясно сътрудничество с Ричард Гренел за постигане на цялостно споразумение между Сърбия и Косово\". Ново назначение на ЕС изглежда също ще има: Вашингтон и Брюксел имат общ интерес да направят Балканите стабилни и проспериращи, така че да продължат ясното сътрудничество със САЩ. \r\nМного балкански експерти обаче виждат назначаването на втория американски емисар на Балканите по различен начин. „Гренел има пряк достъп до Белия дом. Ясно е, че той трябва да стане главният специален представител на Балканите\", пише професорът американския университет \"Джон Хопкинс\" Даниел Сървър в блога си в социалната мрежа \"Туитър\". „Можем да предположим, че това е опит за възраждане на идеята за размяна на територия между Сърбия и Косово, тази ужасна идея загина естествено донякъде преди месеци и е лошо, ако се опитат да я реанимират\". \r\n \r\n Тереза Герова", "date": "2019.10.06", "title": "\"Коммерсантъ\": САЩ спечелиха на изборите в Косово"}
{"url": "http://www.focus-news.net/news/2019/10/06/2705568/klaus-yohanis-rumaniya-shte-ima-novo-pravitelstvo-ot-drugata-sedmitsa.html", "text": "„Румъния ще има ново правителство от следващата седмица, заяви президентът Клаус Йоханис, който в момента води кампания за нов мандат, на заседание на Националната либерална партия (НЛП) в Яш, пише румънското англоезично издание  Romania Insider \r\nТой призова членовете на НЛП да се подготвят да дойдат на власт, тъй като настоящото правителство на социалдемократите, водено от премиера Виорика Данчила, ще бъде свалено след гласуването на вота на недоверие в парламента, насрочено за четвъртък, 10 октомври. Той също предупреди либералите, че новото правителство ще има кратък мандат, до парламентарните избори през следващата година. \r\n\"Ще имаме ново правителство от следващата седмица\", каза Йоханис, според информационния портал Digi24.ro. „Вотът на недоверие е в ход и аз ви казвам сериозно: подгответе се за управление!“ \r\n„Много го искам и го казвам публично, така че всички румънци да разберат: искам това предложение да  мине и това неуспешно правителство да падне“, каза Йоханис и добави, че след това някой ще трябва да управлява Румъния. \r\n„Няма да е дълъг мандат, ще бъде правителство с кратък мандат, почти преходен мандат“, каза президентът. „Нуждаем се от правителство, което да организира перфектно президентските избори, да изгради и представи националния бюджет за следващата година, което е много трудно, тъй като настоящият финансов министър призна, че са допуснали грешки. Местните и парламентарни избори трябва да се организират и, за да бъдем много ясни, очаквам цялостно и ефективно участие и добросъвестност от НЛП през този преходен период “, заяви той. \r\nОпозицията внесе искане за недоверие срещу правителството на Румъния. \r\nЛидерът на НЛП Людовик Орбан има най-големите шансове да бъде номиниран от президента Клаус Йоханис да ръководи новото правителство.", "date": "2019.10.06", "title": "Клаус Йоханис: Румъния ще има ново правителство от другата седмица"}
{"url": "http://www.focus-news.net/news/2019/10/06/2705571/ana-mpa-gratskiyat-premier-prizova-za-amerikanska-namesa-sreshtu-provokativnata-pozitsiya-na-turtsiya.html", "text": "Премиерът на Гърция Кириакос Мицотакис прие в събота държавния секретар на САЩ Майк Помпео в имението Максимос, предава гръцката информационна агенция  ANA-MPA .  \r\nПриветствайки Помпео, Мицотакис поиска помощта на САЩ в справянето с турските провокации срещу Кипър и Гърция. \"Последните дейности на Турция нарушават правата и суверенитета на Кипър\", заяви гръцкият премиер и добави, че САЩ са заинтересовани от региона и единственото, което Кипър иска, е спазването на международното право. \r\nМицотакис се позова на крайната реторика на Анкара, отбелязвайки, че активността на Турция не съответства на международното право и на добросъседските отношения. \r\nПо отношение на сътрудничеството в сектора на отбраната Мицотакис отбеляза, че то може да бъде взаимно полезно, особено за стабилността и безопасността в района. \r\nТой също така говори за интереса на американските компании за инвестиции в Гърция, като посочи инвестициите на Pfizzer, Cisco, Onyx в корабостроителниците в Сирос и косвено EXXON, който се интересува от съвместни предприятия в изследванията на въглеводородите в района на остров Крит. Гръцкият премиер отбеляза и сътрудничеството в областта на туризма, както и стипендиите за гръцки студенти, програмите за обмен и „премахването“ на визите за гръцките граждани. \r\nМицотакис добави още, че е на лице сътрудничество и в енергийния сектор , особено с доставките на втечнен газ и проучванията за въглеводороди. \r\n \r\n  Юлиян Марков", "date": "2019.10.06", "title": "ANA-MPA: Гръцкият премиер призова за американска намеса срещу провокативната позиция на Турция"}
{"url": "http://www.focus-news.net/news/2019/10/06/2705569/rt-rusiya-dvete-razkloneniya-na-turski-potok-shte-badat-gotovi-do-kraya-na-godinata.html", "text": "И двете разклонения на газопровода \"Турски поток\" за доставки до Турция и европейските страни през България ще бъдат пуснати в експлоатация преди края на тази година, заяви Дмитрий Хандога, заместник-началник на отдела за външна икономическа дейност на \"Газпром\", цитиран от руския телевизионен канал  Russia Today \r\nВ същото време Хандога пренасочи към българската страна въпроса дали страната до този момент ще е готова да получи газ от \"Турски поток\". \r\n\"Ще бъдем готови да ги снабдяваме с газ... Ако българите са готови да получат газ, съответно, ще има газ за тях\", заяви представителят на \"Газпром\". \r\nПо-рано руският президент Владимир Путин обяви, че няма политически мотив в проектите „Северен поток 2“ и „Турски поток“. \r\nПрез септември Върховният съд на България отстрани препятствието за получаване на газ от \"Турски поток\", припомня телевизионният канал. \r\n \r\n  Юлиян Марков", "date": "2019.10.06", "title": "RT (Русия): Двете разклонения на „Турски поток“ ще бъдат готови до края на годината"}
{"url": "http://www.focus-news.net/news/2019/10/06/2705570/a1-on-nova-era-v-gratsko-amerikanskite-otnosheniya.html", "text": "Държавният секретар на САЩ Майк Помпео и министърът на външните работи на Гърция Никос Дендиас подписаха Протокол за изменение на вече съществуващото Споразумение за сътрудничество в областта на отбраната между Гърция и САЩ от 1990 г., информира скопската електронна медия  A1 On , позовавайки се на кореспондента на Македонската информационна агенция (МИА) в Атина. \r\nМайк Помпео заяви, че Гърция е важна за стратегическата стабилност в Европа и Източното Средиземноморие, докато Дендиас изтъкна, че страната му се завръща на международната сцена като стълб на стабилността в по-широкия регион след кризата. И двамата потвърдиха, че започва нова ера в двустранното сътрудничество. \r\n„Имаме нов ден в отношенията между нашите две страни и нашия ангажимент към демокрацията и се надяваме, че Гърция ще бъде стратегически партньор в Европа и Източното Средиземноморие“, каза Помпео и добави, че САЩ искат да станат съюзник на Гърция в повече области като енергетиката например. \r\n„Стратегическото надграждане на сътрудничеството със САЩ е гаранция за сигурност, стабилност,развитие и просперитет“, заяви Дендиас и добави, че сътрудничеството между двете страни се разширява и в други области като икономика, търговия, енергетика, инвестиции, борба с тероризма и други. \r\nДендиас и Помпео на пресконференция след срещата си, в допълнение към обсъждането на значението на споразумението, в отговор на журналистически въпроси засегнаха и дейностите на Турция в Егейско море, като Дендиас заяви, че с \"незаконните сондажни дейности се нарушава международното право. \" \r\n„Разбираме рисковете, знаем за тази активност и работим, за да избегнем милитаризацията на този въпрос и ескалация (на напрежението). Трябва да постигнем взаимно приемливи резултати. Не можем да позволим на никого да извършва незаконни сондажни дейности. Това не може да бъде позволено,“заяви държавният секретар на САЩ. \r\nПреди срещата си с Дендиас Помпео се срещна и с гръцкия премиер Кириакос Мицотакис и с гръцкия министър на отбраната Никос Панайотопулос. \r\nДокато държавният секретар на САЩ се срещаше с гръцкия външен министър в гръцкото външно министерство, в центъра на Атина бе организиран протест срещу посещението на Помпео от анархистки и леви асоциации и организации и от Комунистическата партия. Протестите бяха съпроводени със сблъсъци между протестиращите и полицията, като беше атакуван паметника на Труман в гръцката столица. \r\nПротести се състояха и в Солун, където протестиращи пред консулството на САЩ изгориха американското знаме. \r\n \r\n  Юлиян Марков", "date": "2019.10.06", "title": "А1 On: Нова eра в гръцко-американските отношения"}
{"url": "http://www.focus-news.net/news/2019/10/06/2705580/predstoyashti-mezhdunarodni-sabitiya-za-6-oktomvri-agentsiya-fokus.html", "text": "*** \r\n  Предсрочни парламентарни избори \r\n \r\n*** \r\n  Парламентарни избори \r\n \r\n*** \r\n  Визита на германския президент в Грузия \r\n \r\n*** \r\n  Протест срещу специалния статут на контролираните от сепаратисти райони в Украйна \r\n \r\n*** \r\n  Парламентарни избори", "date": "2019.10.06", "title": "Предстоящи международни събития за 6 октомври (Агенция „Фокус“)"}
{"url": "http://www.focus-news.net/news/2019/10/06/2705576/pregled-na-mezhdunarodnite-novini-do-6-chasa-agentsiya-fokus.html", "text": "Над 100 хиляди души излязоха по улиците на Единбург, за да призоват за независимост на Шотландия, като това беше един от най-големите митинги в града, пише британският вестник  The Independent \r\nСъбитието бе кулминацията на месеци на демонстрации в подкрепа на втори референдум за независимост в големите градове на Шотландия, включително Глазгоу, Абърдийн и Пърт. \r\n\"Успех на всички, които участват в днешния поход в Единбург. Няма да мога да присъствам лично, но ще бъда с вас\", написа първият министър на Шотландия Никола Стърджън по-рано в събота на страницата си в социалната мрежа „Туитър“. „Приятен ден и не се съмнявайте че ще получим независимост.\" \r\nОрганизаторите от кампанията  „Всички под едно знаме“ бяха предвидили поне 100 хиляди души  и по време на шествието заявиха, че броят на участниците е достигнал над 200 хиляди. \r\nМитингът за независимост в Единбург през октомври миналата година, според организаторите е събрал 100 хиляди души, въпреки че полицията в Шотландия тогава говори за 20 хиляди участници. \r\n***  \r\n \r\n Главният преговарящ  на Северна Корея заяви, че преговорите със САЩ в Стокхолм са се провалили, обвинявайки Вашингтон, че не е представил \"нищо на масата за преговори\" по време на срещата, организирана след месеци на застой, предава  AFP . \r\nРазговорите със Стивън Бийгън, специалният пратеник на президента на САЩ Доналд Тръмп, бяха много очаквано възобновяване на диалога след среща в Ханой в края на февруари между Тръмп и севернокорейския лидер Ким Чен-ун, на която не бе постигнат пробив. \r\nСрещата в Стокхолм се проведе след предизвикателния тест на северникорейска балистична ракета, изстреляна вероятно от подводница и паднала в изключителната икономическа зона на Япония. \r\n\"САЩ повишиха очакванията , включително с предложения като гъвкав подход, нови методи и креативни решения, но те много ни разочароваха и заглушиха ентусиазма ни за преговори, като не представиха нищо на масата за преговори\", каза Ким Мьонг-ир. \r\nСитуацията на Корейския полуостров \"се намира на кръстопът между диалог или конфронтация\", каза той. \r\n***  \r\n \r\n Държавният секретар на САЩ по време на своето посещение в Атина подписа разширено споразумение за отбрана с Гърция и подкрепи позицията на Гърция срещу продължаващите провокации на Турция в Източното Средиземноморие, описвайки незаконните сондажни дейности в изключителната икономическа зона (ИИЗ) на Кипър като  „неприемливи,\"обобщава електронното издание на гръцкия вестник  Kathimerini . \r\n„Казахме на турците, че незаконното сондиране е неприемливо и ще продължим да предприемаме дипломатически действия, за да сме сигурни, че както правим винаги, щe гарантираме, че се осъществява само законна дейност“, каза Помпео по време на съвместна пресконференция с гръцкия външен министър Никос Дендиас. \r\n„Искаме да гарантираме, че (приетите от международната общност) правила уреждат  проучвателните дейности за енергийните ресурси на Средиземно море и никоя държава не може да държи Европа като заложник“, добави той. \r\nПо-рано в събота гръцкият премиер Кириакос Мицотакис също помоли Помпео за подкрепа в отношенията с Турция, като отбеляза, че последните стъпки на Анкара в региона са „грубо нарушение на суверенните права на Кипър“. \r\nДендиас и Помпео подписаха протокол за изменение на Споразумението за взаимно сътрудничество в областта на отбраната между двете страни, което се отнася до използването на база Суда (на остров Крит) и въздушните бази Стефановикеио и Лариса в Централна Гърция и пристанището  Александруполис. И двамата министри подчертаха важността на Споразумението за насърчаване на стабилността в региона, докато Помпео посочи, че тя не е свързана с дейностите на Турция. \r\nДендиас, който също осъди активността на Турция в изключителната икономическа зона на Кипър, заяви, че гръцко-американските отношения са в „исторически висока точка“. \r\n„Стратегическото надграждане на нашето сътрудничество със САЩ е гаранция за сигурността и източник на стабилност, растеж и просперитет“, каза той, като обяви началото на „нова ера“ в отношенията. \r\nВ реч по-късно в събота в Културния център на Фондация „Ставрос Ниархос“ Помпео заяви, че гръцката демокрация се е оказала „изключително устойчива“ и изрази надежда икономиката на страната да се съвземе бързо. \r\nКато похвали страната за намаляване на бюрокрацията, за подпомагане на чуждестранния бизнес, Помпео също изрази опасения относно китайските инвестиции в Гърция, като заяви, че има доверие в гръцкото правителство да знае кога и дали да приеме китайски инвестиции. \r\nСлед речта си в Културния център на фондацията „Ставрос Ниархос“, Помпео също защити подхода на администрацията на Тръмп към Украйна, който е в центъра на разследването за импийчмънт. Попитан за разследването, Помпео го определи като „глупава игра на гоненица“, която „не е полезна“. \r\nМитинг в центъра на Атина от подкрепяния от Комунистическата партия профсъюз “ПАМЕ“, който се противопоставяше на използването на бази в Гърция от американските войски беше белязан от изолирано насилие от страна на демонстранти, изгорили американско знаме и хвърлили боя върху статуята на покойния президент Хари Труман в близост до центъра на града. \r\n***  \r\n \r\n И двете разклонения на газопровода \"Турски поток\" за доставки до Турция и европейските страни през България ще бъдат пуснати в експлоатация преди края на тази година, заяви Дмитрий Хандога, заместник-началник на отдела за външна икономическа дейност на \"Газпром\", цитиран от руския телевизионен канал  Russia Today \r\nВ същото време Хандога пренасочи към българската страна въпроса дали страната до този момент ще е готова да получи газ от \"Турски поток\". \r\n\"Ще бъдем готови да ги снабдяваме с газ... Ако българите са готови да получат газ, съответно, ще има газ за тях\", заяви представителят на \"Газпром\". \r\nПо-рано руският президент Владимир Путин обяви, че няма политически мотив в проектите „Северен поток 2“ и „Турски поток“. \r\nПрез септември Върховният съд на България отстрани препятствието за получаване на газ от \"Турски поток\", припомня телевизионният канал. \r\n***  \r\n \r\n Ден преди парламентарните избори в Косово, Централната избирателна комисия разпространи изборните материали и бюлетини с полицейска охрана. За тези избори са били отпечатани 1 801 800 бюлетини, което е със 136 068 по-малко от общия брой гласоподаватели, пише македонското издание  “Слободен печат“ . \r\nГоворителят на ЦИК Валмир Елези заяви, че има 7,02% по-малко бюлетини от общия брой гласоподаватели според окончателния списък, заверен от ЦИК. \r\nТова решение на ЦИК, се основава на практиката от предишните избирателни процеси и на обичайната избирателна активност във всички досегашни избори и се предвижда, че няма да има недостиг на бюлетини. \r\nКосовските медии съобщават, че разпространението на материалите, необходими за изборите, е извършено с подкрепата на косовската полиция. \r\n***  \r\n \r\n „Румъния ще има ново правителство от следващата седмица, заяви президентът Клаус Йоханис, който в момента води кампания за нов мандат, на заседание на Националната либерална партия (НЛП) в Яш, пише румънското англоезично издание  Romania Insider \r\nТой призова членовете на НЛП да се подготвят да дойдат на власт, тъй като настоящото правителство на социалдемократите, водено от премиера Виорика Данчила, ще бъде свалено след гласуването на вота на недоверие в парламента, насрочено за четвъртък, 10 октомври. Той също предупреди либералите, че новото правителство ще има кратък мандат, до парламентарните избори през следващата година. \r\n\"Ще имаме ново правителство от следващата седмица\", каза Йоханис, според информационния портал Digi24.ro. „Вотът на недоверие е в ход и аз ви казвам сериозно: подгответе се за управление!“ \r\n„Много го искам и го казвам публично, така че всички румънци да разберат: искам това предложение да  мине и това неуспешно правителство да падне“, каза Йоханис и добави, че след това някой ще трябва да управлява Румъния. \r\n„Няма да е дълъг мандат, ще бъде правителство с кратък мандат, почти преходен мандат“, каза президентът. „Нуждаем се от правителство, което да организира перфектно президентските избори, да изгради и представи националния бюджет за следващата година, което е много трудно, тъй като настоящият финансов министър призна, че са допуснали грешки. Местните и парламентарни избори трябва да се организират и, за да бъдем много ясни, очаквам цялостно и ефективно участие и добросъвестност от НЛП през този преходен период “, заяви той. \r\nОпозицията внесе искане за недоверие срещу правителството на Румъния. \r\nЛидерът на НЛП Людовик Орбан има най-големите шансове да бъде номиниран от президента Клаус Йоханис да ръководи новото правителство.", "date": "2019.10.06", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/10/06/2705573/afp-severna-koreya-saobshti-za-proval-na-pregovorite-sas-sasht.html", "text": "Главният преговарящ  на Северна Корея заяви, че преговорите със САЩ в Стокхолм са се провалили, обвинявайки Вашингтон, че не е представил \"нищо на масата за преговори\" по време на срещата, организирана след месеци на застой, предава  AFP . \r\nРазговорите със Стивън Бийгън, специалният пратеник на президента на САЩ Доналд Тръмп, бяха много очаквано възобновяване на диалога след среща в Ханой в края на февруари между Тръмп и севернокорейския лидер Ким Чен-ун, на която не бе постигнат пробив. \r\nСрещата в Стокхолм се проведе след предизвикателния тест на северникорейска балистична ракета, изстреляна вероятно от подводница и паднала в изключителната икономическа зона на Япония. \r\n\"САЩ повишиха очакванията , включително с предложения като гъвкав подход, нови методи и креативни решения, но те много ни разочароваха и заглушиха ентусиазма ни за преговори, като не представиха нищо на масата за преговори\", каза Ким Мьонг-ир. \r\nСитуацията на Корейския полуостров \"се намира на кръстопът между диалог или конфронтация\", каза той. \r\n \r\n  Юлиян Марков", "date": "2019.10.06", "title": "AFP: Северна Корея съобщи за провал на преговорите със САЩ"}
{"url": "http://www.focus-news.net/news/2019/10/06/2705577/gd-granichna-politsiya-izklyuchitelno-intenziven-e-trafikat-na-izhod-za-tovarni-avtomobili-na-granitsata-s-turtsiya-na-gkpp-kapitan-andreevo.html", "text": "Изключително интензивен е трафикът на изход за товарни автомобили на границата с Турция на ГКПП Капитан Андреево“. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. Това съобщиха от  ГД „Гранична полиция“ . Информацията за трафика на граничните контролно-пропускателни пункта е към 6.00 часа.  \r\nНа границата с Република Сърбия трафикът е нормален на всички гранични контролно-пропускателни пунктове.   \r\nНа границата с Република Северна Македония на ГКПП Златарево движението е затруднено поради извършване на ремонтно-строителни дейности. Трафикът на останалите пунктове е нормален.  \r\nНа границата с Република Гърция трафикът е нормален на всички гранични контролно-пропускателни пунктове.  \r\nНа границата с Румъния  трафикът е нормален. Поради ниското ниво на река Дунав, от съображение за безопасност платформата, обслужваща фериботната връзка Оряхово – Бекет,  работи само през светлата част на денонощието – от 08:00 ч. до 22:00 ч.", "date": "2019.10.06", "title": "ГД „Гранична полиция“: Изключително интензивен е трафикът на изход за товарни автомобили на границата с Турция на ГКПП Капитан Андреево“"}
{"url": "http://www.focus-news.net/news/2019/10/06/2705572/ana-mpa-ministarat-na-otbranata-na-gartsiya-se-sreshtna-s-mayk-pompeo.html", "text": "Министърът на отбраната на Гърция Никос Панайотопулос посрещна в събота в казармите \"Папагу\" в Атина държавния секретар на САЩ Майк Помпео, предава  ANA-MPA .  \r\nСпоред съобщение на Министерството на отбраната желанието на Гърция и САЩ за по-нататъшно укрепване на сътрудничеството в секторите на отбраната и сигурността бе потвърдено отново на срещата между двамата. Успоредно с това те подчертаха желанието си за засилване на двустранното сътрудничество за насърчаване на сигурността и стабилността в Източното Средиземноморие, както и за ефективно справяне със зачестилите напоследък провокации и заплахи в региона. \r\nОсвен това двамата министри обсъдиха перспективите и възможностите, създадени от новото гръцко-американско споразумение за задълбочаване на двустранното сътрудничество в отбранителния  сектор с акцент върху ролята и перспективите за развитие на гръцката отбранителна промишленост и инвестициите на САЩ в инфраструктурата  с цел този проект да бъде от полза и за националната икономика. \r\nПанайотопулос, според съобщението, е обърнал специално внимание на гръцките инициативи за развитие на тристранни форми на регионално сътрудничество в областта на отбраната със страни от района с цел сигурността, стабилността и просперитета в тази част от света. \r\n \r\n  Юлиян Марков", "date": "2019.10.06", "title": "ANA-MPA: Министърът на отбраната на Гърция се срещна с Майк Помпео"}
{"url": "http://www.focus-news.net/news/2019/10/06/2705579/nimh-dnes-oblachnostta-shte-e-promenliva-chesto-namalyavashta-do-slanchevo.html", "text": "Днес облачността ще е променлива, често намаляваща до слънчево. Това съобщи за  Агенция „Фокус“  дежурният синоптик Боряна Маркова от  Националния институт по метеорология и хидрология . Сутринта на места в крайните югоизточни райони все още ще превалява. Ще духа до умерен, след обяд в Дунавската равнина и западната част на Горнотракийската низина и временно силен вятър от запад-северозапад. Максималните температури ще са между 14° и 19°, в крайните югозападни райони до 22-23°. Атмосферното налягане е по-ниско от средното за месеца, но бавно ще се повишава. \r\nНад Черноморието облачността ще бъде променлива, по-значителна в преди обяд и на места по южното крайбрежие ще превали. Ще духа до умерен северозападен вятър. Максимални температури на въздуха ще са между 16° и 19°. Температурата на морската вода е 20-21°. Вълнението на морето ще бъде 1-2 бала. \r\nВ планините ще бъде ветровито, с умерен и силен вятър от запад-северозапад. Облачността ще е променлива, често намаляваща до слънчево. В Странджа ще превалява, но до обяд валежите ще спрат. Максимална температура на височина 1200 метра – около 11°, на 2000 метра – около 3°.", "date": "2019.10.06", "title": "НИМХ: Днес облачността ще е променлива, често намаляваща до слънчево"}
{"url": "http://www.focus-news.net/news/2019/10/06/2705581/predstoyashti-sabitiya-v-stranata-za-6-oktomvri-agentsiya-fokus.html", "text": "*** \r\n \r\nОт 20:00 часа на сцената на зала 1 ще се състои концерт на Горан Брегович. \r\n \r\n*** \r\n \r\nОт 10.00 часа пред сцена „Раковина“ граждани на Варна ще се включат в Световния ден на ходенето. \r\n \r\n*** \r\n \r\nОт 19.30 ч. в Зала 1 на Фестивален и конгресен център Варна посреща комедията на сезона с номинация за АСКЕЕР- \"Капаро за трима\"! \r\n \r\n*** \r\n \r\nОт 09.00ч. в салон на НЧ „Зора-1869“ -с.Дичин ще се проведе юбилейно честване, посветено на 150 години от създаването на читалището.  \r\n \r\n \r\n*** \r\n \r\nОт 11.00 часа Негово преосвещенство Белоградчишкият епископ Поликарп ще извърши освещаване на храм-параклис „Св. апостоли Петър и Павел“. \r\n \r\n*** \r\n \r\nОт 10:00 часа в зала „България“ на Международния панаир, ще се проведе третото издание на „Форум бременност и детско здраве“. \r\n \r\n*** \r\n \r\nВ 10.00 часа на паркинга на завода на LIEBHERR в зона „Марица“ ще се проведе най-голямото фирмено състезание, което се провежда за трети път в Тракия икономическа зона. В 12.00 часа е предвидено награждаването.", "date": "2019.10.06", "title": "Предстоящи събития в страната за 6 октомври (Агенция „Фокус“)"}
{"url": "http://www.focus-news.net/news/2019/10/06/2705584/denyat-6-oktomvri-v-balgarskata-istoriya.html", "text": "През 1014 г. – в българската столица Охрид, след завръщането на ослепените след битката при с. Ключ български войници, умира цар Самуил. През 1913 г. - в София се основава Национален съюз начело с Димитър Маринов, Георги Фичев, С. Ников, К. Милев и др., които проповядват сключване на \"всебългарска\" уния с Католическата църква и ориентация към Австро-Унгария. На същия ден във Виена цар Фердинанд I преговаря с австрийския външен министър граф Берхтолд по въпросите на унията. През 1920 г. е приет  Закон за водните синдикати и Обща държавна програма за водите. Започва изграждане на малки язовири и напоителни канали, с цел интензификация на земеделието. 1944 г. - с постановление на Министерски съвет е разпоредено държавните власти да изземат изданията с прогерманска и антисъветска тематика. През 2002 г. - край бреговете на Йемен лодка с експлозиви се врязва във френския танкер “Лимбург”. На борда му има 17 българи и осем французи. При експлозията загива един от българските моряци - Атанас Атанасов, а 16 членa на екипажа са ранени. На тази дата е роден Любен Борисов Беров - български икономист изследовател; министър председател на България (1992 г. – 1994 г.). На 6 октомври умира Николай Лилиев (псевдоним на Николай Михайлов Попиванов) – български поет и преводач, академик. \r\n \r\n \r\n2002 г. \r\nКрай бреговете на Йемен при терористичен акт потъва френският петролен танкер Лимбург, при което загива и български моряк. \r\n \r\n \r\n2001 г. \r\nУмира Георги Свежин - български поет, драматург, журналист.  \r\nТой е заместник-главен редактор на в. “Здравен фронт”; редактор е във в. “Работническо дело” и сп. “Пламък”; главен редактор на в. “Пулс”, в. “Съвременна мисъл” и  в. “Мисъл”. \r\n \r\n \r\n1999 г. \r\nНа официална визита в България пристига кралицата на Холандия Беатрикс. Подписана е Спогодба за насърчаване и взаимна защита на инвестициите между Република България и Кралство Холандия. \r\n \r\n \r\n1963 г. \r\nВ Бургас с Указ № 162 на Министерски съвет се открива Висшият химико-технологически институт \"Проф. Асен Златаров\" (ВХТИ). \r\n \r\n \r\n1948 г. \r\nПодписва се търговска спогодба между България и Финландия. \r\n \r\n \r\n1944 г. \r\nС Десето постановление на Министерски съвет Камарата на народната култура се прехвърля към структурата на съществуващото Министерство на пропагандата, с председател - Александър Обретенов. \r\n \r\n \r\n1944 г. \r\nС постановление на Министерски съвет е разпоредено държавните власти да изземат изданията с прогерманска и антисъветска тематика. Стартира процес на създаване на нови държавни издателства като Партиздат, Държавно издателство на МНП, Кооперация за книгоиздаване “Отечествен фронт”, Детиздат, Профиздат.  \r\n \r\n \r\n1920 г. \r\nПриет е Закон за водните синдикати и Обща държавна програма за водите. Започва изграждане на малки язовири и напоителни канали, с цел интензификация на земеделието.  \r\n \r\n \r\n1920 г. \r\nПриет е закон, задължаващ Светия синод да свика църковно-народен събор в рамките на два месеца.  \r\n \r\n \r\n1919 \r\nСъставя се коалиционен кабинет начело с Александър Стамболийски, в чийто състав влизат представители на БЗНС (7 министри), Народната партия (2-ма министри) и Прогресивно-либералната партия (1 министър). \r\n \r\n \r\n1916 г. \r\nПо време на Първата световна война започва битката при завоя на р. Черна между българските войски и войските на Антантата.  \r\n \r\n \r\n1913 г. \r\nВ София се основава Национален съюз начело с Димитър Маринов, Георги Фичев, С. Ников, К. Милев и др., които проповядват сключване на \"всебългарска\" уния с Католическата църква и ориентация към Австро-Унгария. На същия ден във Виена цар Фердинанд I преговаря с австрийския външен министър граф Берхтолд по въпросите на унията. \r\n \r\n \r\n На таза дата са родени: \r\n \r\n \r\n1930 г. \r\nРоден е Стоян Мирчев Михайлов - български социолог, член-кореспондент на Българската академия на науките. Заместник директор и директор на Института по социология (1973-1976 г.). Член и секретар на ЦК на БКП. Автор е на монографиите “Ликвидирането на противоположността между умствения и физическия труд”; “Емпиричното социологическо изследване”, “Ефект на микросредата”; “Изкуство, общество, време”, както и на книгите “Живковизмът: През призмата на една лична драма”; “Крушение духа и морала: О метаморфозах Ал. Яковлева”. \r\n \r\n \r\n1925 г. \r\nРоден е Любен Борисов Беров - български икономист изследовател; министър председател на България (1992 г. – 1994 г.). Автор е на над 200 научни публикации: студии, статии, учебници и монограми в областта на икономическата история на Балканите и България. Член е на Управителния съвет на фондация \"Отворено общество\".  \r\n \r\n \r\n1895 г. \r\nРоден е Йордан Методиев Ковачев – български писател и преводач от руски и френски език. \r\n \r\n \r\n На тази дата умират: \r\n \r\n \r\n2001 г. \r\nУмира Георги Свежин - български поет, драматург, журналист.  \r\nТой е заместник-главен редактор на в. “Здравен фронт”; редактор е във в. “Работническо дело” и сп. “Пламък”; главен редактор на в. “Пулс”, в. “Съвременна мисъл” и  в. “Мисъл”. \r\n \r\n \r\n1960 г. \r\nУмира Николай Лилиев (псевдоним на Николай Михайлов Попиванов) – български поет и преводач, академик. Автор е на съчиненията “Птици в нощта” (1918 г.), “Лунни петна” (1922 г), “Поезия” (1985 г.). Драматург на Народния театър в София (1924-28 г., 1934-60 г.). Превежда в стихове творби от световната класика - от френски, английски, немски и руски език. \r\n \r\n \r\n1940 г. \r\nУмира Христо Стефанов Кабакчиев - деец на българското и международно комунистическо движение. Член е на ЦК на БКП, главен редактор е на “Работнически вестник”. Депутат в Народното събрание (1914-1923 г.), делегат на II (1920 г.), III (1921 г.), IV (1922 г.) и VI (1928 г.) конгреси на Коминтерна.   \r\n \r\n \r\n1916 г. \r\nУмира Иван Недев Гюзелев - български математик, физик и философ.  \r\nДепутат и секретар на Учредителното народно събраниеи негов секретар.  \r\nПредседател на Върховната сметна палата от 1880 г. до 1894 г. Редактор е на списание \"Задружен труд\", автор е на учебници по физика и математика, както и на трудовете \"Аксиомите в геометрията. Трактат по теорията на успоредните линии\", \"Теория на доказателствата. Опит за откриване на същинските основи на реалната логика\", \"Светът като продукт на съзнанието\". \r\n \r\n \r\n1014 г. \r\nВ българската столица Охрид, след завръщането на ослепените след битката при с. Ключ български войници, умира цар Самуил.  \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.10.06", "title": "Денят 6 октомври в българската история"}
{"url": "http://www.focus-news.net/news/2019/10/06/2705575/mayk-pompeo-obeshta-podkrepa-na-gartsiya-i-dogovori-zasilvane-na-amerikanskoto-voenno-prisastvie-v-stranata-obzor.html", "text": "Държавният секретар на САЩ по време на своето посещение в Атина подписа разширено споразумение за отбрана с Гърция и подкрепи позицията на Гърция срещу продължаващите провокации на Турция в Източното Средиземноморие, описвайки незаконните сондажни дейности в изключителната икономическа зона (ИИЗ) на Кипър като „неприемливи.\" \r\n„Казахме на турците, че незаконното сондиране е неприемливо и ще продължим да предприемаме дипломатически действия, за да сме сигурни, че както правим винаги, щe гарантираме, че се осъществява само законна дейност“, каза Помпео по време на съвместна пресконференция с гръцкия външен министър Никос Дендиас. \r\n„Искаме да гарантираме, че (приетите от международната общност) правила уреждат  проучвателните дейности за енергийните ресурси на Средиземно море и никоя държава не може да държи Европа като заложник“, добави той. \r\nПо-рано в събота гръцкият премиер Кириакос Мицотакис също помоли Помпео за подкрепа в отношенията с Турция, като отбеляза, че последните стъпки на Анкара в региона са „грубо нарушение на суверенните права на Кипър“. \r\nДендиас и Помпео подписаха протокол за изменение на Споразумението за взаимно сътрудничество в областта на отбраната между двете страни, което се отнася до използването на база Суда (на остров Крит) и въздушните бази Стефановикеио и Лариса в Централна Гърция и пристанището  Александруполис. И двамата министри подчертаха важността на Споразумението за насърчаване на стабилността в региона, докато Помпео посочи, че тя не е свързана с дейностите на Турция. \r\nМайк Помпео заяви, че Гърция е важна за стратегическата стабилност в Европа и Източното Средиземноморие, докато Дендиас изтъкна, че страната му се завръща на международната сцена като стълб на стабилността в по-широкия регион след кризата. И двамата потвърдиха, че започва нова ера в двустранното сътрудничество. \r\n„Имаме нов ден в отношенията между нашите две страни и нашия ангажимент към демокрацията и се надяваме, че Гърция ще бъде стратегически партньор в Европа и Източното Средиземноморие“, каза Помпео и добави, че САЩ искат да станат съюзник на Гърция в повече области като енергетиката например. \r\n„Стратегическото надграждане на сътрудничеството със САЩ е гаранция за сигурност, стабилност,развитие и просперитет“, заяви Дендиас и добави, че сътрудничеството между двете страни се разширява и в други области като икономика, търговия, енергетика, инвестиции, борба с тероризма и други. \r\nДендиас и Помпео на пресконференция след срещата си, в допълнение към обсъждането на значението на споразумението, в отговор на журналистически въпроси засегнаха и дейностите на Турция в Егейско море, като Дендиас заяви, че с \"незаконните сондажни дейности се нарушава международното право. \" \r\n„Разбираме рисковете, знаем за тази активност и работим, за да избегнем милитаризацията на този въпрос и ескалация (на напрежението). Трябва да постигнем взаимно приемливи резултати. Не можем да позволим на никого да извършва незаконни сондажни дейности. Това не може да бъде позволено,“заяви държавният секретар на САЩ. \r\nПремиерът на Гърция Кириакос Мицотакис прие в събота държавния секретар на САЩ Майк Помпео в имението Максимос. \r\nПриветствайки Помпео, Мицотакис поиска помощта на САЩ в справянето с турските провокации срещу Кипър и Гърция. \"Последните дейности на Турция нарушават правата и суверенитета на Кипър\", заяви гръцкият премиер и добави, че САЩ са заинтересовани от региона и единственото, което Кипър иска, е спазването на международното право. \r\nМицотакис се позова на крайната реторика на Анкара, отбелязвайки, че активността на Турция не съответства на международното право и на добросъседските отношения. \r\nПо отношение на сътрудничеството в сектора на отбраната Мицотакис отбеляза, че то може да бъде взаимно полезно, особено за стабилността и безопасността в района. \r\nТой също така говори за интереса на американските компании за инвестиции в Гърция, като посочи инвестициите на Pfizzer, Cisco, Onyx в корабостроителниците в Сирос и косвено EXXON, който се интересува от съвместни предприятия в изследванията на въглеводородите в района на остров Крит. Гръцкият премиер отбеляза и сътрудничеството в областта на туризма, както и стипендиите за гръцки студенти, програмите за обмен и „премахването“ на визите за гръцките граждани. \r\nМицотакис добави още, че е на лице сътрудничество и в енергийния сектор , особено с доставките на втечнен газ и проучванията за въглеводороди. \r\nМинистърът на отбраната на Гърция Никос Панайотопулос посрещна в събота в казармите \"Папагу\" в Атина държавния секретар на САЩ Майк Помпео.  \r\nСпоред съобщение на Министерството на отбраната желанието на Гърция и САЩ за по-нататъшно укрепване на сътрудничеството в секторите на отбраната и сигурността бе потвърдено отново на срещата между двамата. Успоредно с това те подчертаха желанието си за засилване на двустранното сътрудничество за насърчаване на сигурността и стабилността в Източното Средиземноморие, както и за ефективно справяне със зачестилите напоследък провокации и заплахи в региона. \r\nОсвен това двамата министри обсъдиха перспективите и възможностите, създадени от новото гръцко-американско споразумение за задълбочаване на двустранното сътрудничество в отбранителния  сектор с акцент върху ролята и перспективите за развитие на гръцката отбранителна промишленост и инвестициите на САЩ в инфраструктурата  с цел този проект да бъде от полза и за националната икономика. \r\nПанайотопулос, според съобщението, е обърнал специално внимание на гръцките инициативи за развитие на тристранни форми на регионално сътрудничество в областта на отбраната със страни от района с цел сигурността, стабилността и просперитета в тази част от света. \r\nВ реч по-късно в събота в Културния център на Фондация „Ставрос Ниархос“ Помпео заяви, че гръцката демокрация се е оказала „изключително устойчива“ и изрази надежда икономиката на страната да се съвземе бързо. \r\nКато похвали страната за намаляване на бюрокрацията, за подпомагане на чуждестранния бизнес, Помпео също изрази опасения относно китайските инвестиции в Гърция, като заяви, че има доверие в гръцкото правителство да знае кога и дали да приеме китайски инвестиции. \r\nСлед речта си в Културния център на фондацията „Ставрос Ниархос“, Помпео също защити подхода на администрацията на Тръмп към Украйна, който е в центъра на разследването за импийчмънт. Попитан за разследването, Помпео го определи като „глупава игра на гоненица“, която „не е полезна“. \r\nМитинг в центъра на Атина от подкрепяния от Комунистическата партия профсъюз “ПАМЕ“, който се противопоставяше на използването на бази в Гърция от американските войски беше белязан от изолирано насилие от страна на демонстранти, изгорили американско знаме и хвърлили боя върху статуята на покойния президент Хари Труман в близост до центъра на града. \r\n \r\n  Юлиян Марков", "date": "2019.10.06", "title": "Майк Помпео обеща подкрепа на Гърция и договори засилване на американското военно присъствие в страната (ОБЗОР)"}
{"url": "http://www.focus-news.net/news/2019/10/06/2705583/ria-novosti-kitay-iztakna-predimushtestvata-na-noviya-ruski-tank-t-14-pred-amerikanskiya-m1-eybrams.html", "text": "Бронята на руския танк Т-14 „Армата“ е по-лека от бронята на американския M1 „Ейбръмс“, като същевременно машината поддържа сходни защитни характеристики с него, което създава допълнителни предимства, смятат китайските медии, предава  РИА Новости . \r\nТова заключение направи китайското издание \"Sina”. \r\nСпоред автора на статията, благодарение на новата стомана клас „44C-св-ш“, дебелината на бронята на бойната машина ще намалее с 15 процента, но за сметка на това теглото на танка ще бъде намалено със стотици килограми. \r\nОсвен това, както отбелязва журналистът, възможностите на T-14 са подобрени от активните и пасивни отбранителни системи, монтирани върху танка. \r\nТ-14 е обещаващ руски основен боен танк, разработен през 2013 г.  \r\nТова е първият танк в света, който прилага концепцията за \"мрежово-центрична война\" в своя дизайнерски план, където Т-14 се използва предимно с разузнавателно и целево предназначение. Той е способен ефективно е да подкрепя и насочва огъня на самоходната артилерия, зенитно-ракетните комплекси, както и основните руски бойни танкове Т-90.", "date": "2019.10.06", "title": "РИА Новости: Китай изтъкна предимуществата на новия руски танк Т-14 пред американския М1 „Ейбръмс“"}
{"url": "http://www.focus-news.net/news/2019/10/06/2705585/futbol-kristal-palas-pobedi-kato-gost-otbora-na-uest-hem-s-21-v-mach-ot-osmi-krag-na-angliyskata-vissha-liga.html", "text": "Футбол: Кристъл Палас победи като гост отбора на Уест Хем с 2:1 в мач от осми кръг на английската Висша лига. \r\nСлед като първото полувреме завърши при резулат 0:0, за домакините вкара Себастиан Халер в 54-ата минута. Девет минути по късно беше отсъдена дузпа за Кристъл Палас и Патрик Ван Аанхолт не пропусна. В 87-ата минута Джордън Аю вкара победния гол за гостите. Така Кристъл Палас се изкачи до четвъртата позиция във временното класиране в Англия с 14 точки. Уест Хем са седми с 12.", "date": "2019.10.06", "title": "Футбол: Кристъл Палас победи като гост отбора на Уест Хем с 2:1 в мач от осми кръг на английската Висша лига"}
{"url": "http://www.focus-news.net/news/2019/10/06/2705586/negovo-visokopreosveshtenstvo-lovchanskiyat-mitropolit-gavril-shte-oglavi-arhiereyska-sveta-liturgiya-v-lovech.html", "text": "В празничния за християните неделен ден, на 06 октомври  Негово високопреосвещенство Ловчански  митрополит Гавриил ще оглави Архиерейска света Литургия. в   храм  „Св. Троица“, град  Ловеч, предаде репортер на  Агенция „Фокус“ .   Началото е от 9.00 часа.  \r\nНикола ПЕТКОВ", "date": "2019.10.06", "title": "Негово високопреосвещенство Ловчанският митрополит Гаврил ще оглави Архиерейска света Литургия в Ловеч"}
{"url": "http://www.focus-news.net/news/2019/10/06/2705582/premierat-boyko-borisov-shte-provede-sreshta-s-prestolonaslednika-na-emirstvo-abu-dabi-sheyh-mohamed-bin-zayed-al-nahayan.html", "text": "Премиерът Бойко Борисов ще проведе среща с престолонаследника на емирство Абу Даби и заместник-върховен главнокомандващ на въоръжените сили на ОАЕ шейх Мохамед бин Зайед Ал-Нахаян. Това съобщиха от  правителствена информационна служба . Разговорът им в президентския дворец в Абу Даби ще бъде продължение на срещата им през октомври миналата година, когато българският министър-председател беше на официално посещение в ОАЕ. Предстоящата среща е показателна за динамичното развитие на българо-емиратските отношения и наличието на общ стремеж към сътрудничество в широк спектър от области. Обединените арабски емирства са важен и перспективен външнотърговски партньор на България сред страните от района на Залива. ОАЕ притежават високо индустриализирана икономика, която е една от най-бързо растящите в света и е в наш интерес да надграждаме търговско-икономическото си сътрудничество с тази страна. Към настоящия момент е неоползотворен инвестиционният потенциал на ОАЕ, които се нареждат на 37-мо място по размер на преките инвестиции в България. От съществено значение е да се намерят пресечните точки между стремежа на ОАЕ да разшири своите политически и икономически партньорства и да диверсифицира инвестиционния си портфейл от една страна и от друга - интереса на България да развива високотехнологични производства и услуги и да открива високопроизводителни работни места. Възможности за развитие на взаимодействието между България и ОАЕ има в редица сфери като цифровата икономика, образованието, културата, транспорта, енергетиката, а също така и по отношение на секторното сътрудничество във вътрешните работи, борбата срещу организираната престъпност и тероризма. Налице са и добри перспективи за развитие на туризма, където се отчита значителен ръст. През 2012 г. броят на българските туристи в ОАЕ е 356, докато през 2018 г. достига приблизително 4900. Увеличение има и на броя на туристическите посещения от ОАЕ в страната ни. България работи активно и по подготовката на участието си в предстоящото Световно изложение ЕКСПО 2020 в Дубай, ОАЕ. През декември миналата година българското правителство одобри участието на страната ни в изложението. България ще представи своя павилион и цялостен образ в рамките на подтема „Мобилност“, която отразява нашето стратегическо географско положение от гледна точка на транспортни коридори и достъп до пазари. В рамките на изложението от 20 октомври 2020 г. до 10 април 2021 г. България и българските фирми ще получат възможност да установят бизнес контакти и да обменят опит.", "date": "2019.10.06", "title": "Премиерът Бойко Борисов ще проведе среща с престолонаследника на емирство Абу Даби шейх Мохамед бин Зайед Ал-Нахаян"}
{"url": "http://www.focus-news.net/news/2019/10/06/2705588/izmestva-se-avtobusna-spirka-na-gradskiya-transport-s-kod-1015-zhk-darvenitsa-v-stolitsata-vav-vrazka-s-remonti.html", "text": "Измества се автобусна спирка на градския транспорт с код 1015 жк \"Дървеница\" в столицата във връзка с ремонти. Това съобщиха от пресцентъра на  Столична община .Във връзка с извършване на строително-монтажни работи в кв. \"Дървеница\" от 9.00 ч на 06 октомври 2019 г. до 24.00 ч на 11 октомври 2019 г. се измества автобусна спирка на градския транспорт с код 1015 „ж.к. Дървеница“ от локалното пътно платно на бул. „Св. Климент Охридски” с 50 метра назад в централното пътно платно на булеварда. Променят се и маршрутите на автобусни линии №№ 69, 70, 88 и 123 от локалното пътно платно на бул. „Св. Климент Охридски“ по централното пътно платно на булеварда, в участъка от бул. „Андрей Ляпчев“ до ул. „Канарче“ в посока бул. „Д-р Г. М. Димитров“.", "date": "2019.10.06", "title": "Измества се автобусна спирка на градския транспорт с код 1015 жк \"Дървеница\" в столицата във връзка с ремонти"}
{"url": "http://www.focus-news.net/news/2019/10/06/2705591/varna-se-vklyuchva-v-svetovniya-den-na-hodeneto.html", "text": "За 27-ми пореден път Варна ще се включи в Световния ден на ходенето, предаде репортер на  Радио „Фокус“ – Варна . В неделя, всички желаещи могат да се участват в събитието – сборният пункт е пред сцена „Раковина“, а началният час е 10.00 ч. Разходката ще завърши до Делфинариума. Трасето и маршрутите са  достъпни за всички желаещи, без ограничение във възраст, пол, ниво на физическа подготвеност, както и за хора в неравностойно положение. На финала за участниците ще има томбола с много награди. Събитието има за цел да популяризира здравословния начин на живот чрез практикуване на най-лесно достъпната и естествена физическа активност – ходенето. \r\nДесислава ВАСИЛЕВА", "date": "2019.10.06", "title": "Варна се включва в Световния ден на ходенето"}
{"url": "http://www.focus-news.net/news/2019/10/06/2705589/denyat-6-oktomvri-v-svetovnata-istoriya.html", "text": "През 1582 г. Италия, Полша, Португалия и Испания въвеждат Григорианския календар.  1683 г. - първите немски заселници в Америка, водени от Даниел Пасториус и Йохан Келпиус, основават Джърмантаун в днешния щат Пенсилвания.  1600 г. във Флоренция се състои премиерата на операта “Евридика” от Джакопо Пери. Това е най-ранната запазена опера. Музиката към нея е на Джулиано Кацини. 1829 – г. - построеният от Джордж Стивънсън парен локомотив “Ракета” извършва първото си пробно пътуване от Манчестър до Ливърпул. 1889 г. - в Париж отваря врати световноизвестното кабаре “Мулен Руж” (“Червената мелница”). 1927 г. - в Ню Йорк се състои премиерата на филма \"Певецът на джаз\" (“The Jazz Singer”) на компанията “Уорнър Брадърс” - първият пълнометражен филм с диалози. 1966 г. - синтетичният наркотик LSD е официално обявен като незаконен в САЩ. Lysergic acid diethylamide е мощно психо-активно вещество, което спада към групите на халюциногените и ентеогените.  Прецз 1979 г. - папа Йоан Павел II става първият папа, посетил Белия дом. Той е приет от американския президент Джими Картър. На 6 октомври умират: Фердинанд Паул Вилхелм Рихтхофен - германски географ и теолог и умира Огюст Беернар . \r\n \r\n \r\n2017 г.  \r\nНай-малко 16 души са убити, когато влак удря преминаващ линията автобус в руския град Владимир, на 100 километра източно от Москва. \r\n \r\n \r\n2017 г. \r\nИндийски военен хеликоптер Ми-17 се разбива в североизточната част на страната, граничеща с Китай, като са загинали всички 7 души на борда \r\n \r\n \r\n2017 г.  \r\nМексикански военен хеликоптер BELL 412 пада в щата Дуранго. Загиналите са седем души.  \r\n \r\n \r\n2017 г.  \r\nНобелова награда за мир, присъдена на Международната кампания за премахване на ядрените оръжия (ICAN) \r\n \r\n \r\n \r\n2015 г. \r\nНобеловата награда за физика за 2015 година се присъжда на японеца Такааки Каджита и канадеца Артър Макдоналд за откриването на неутринни осцилации показващи, че неутриното има маса. \r\n \r\n \r\n2014 г. \r\nНобеловата премия по физиология или медицина е присъдена на Джон О'Кийф, Мей Брит Мосер и Едуард Мосер за изследване на клетъчната биология на главния мозък. \r\n \r\n \r\n2013 г. \r\nЗа министър-председател на Сомалия е назначен Абди Фарах Ширдон Саид. \r\n \r\n \r\n2012 г. \r\nПри вълнения в Египет загиват 34 човека, а над 200 са ранени. \r\n \r\n \r\n2011 г. \r\nВ Япония започва съдебен процес срещу един от най-влиятелните политици - бившия генерален секретар на Демократическата партия на Япония Итиро Одзава за присвояване на 5 милиона долара от политическия фонд „Рикудзанкай“ чийто патрон е Одзава.  \r\n \r\n \r\n2011 г.  \r\nПрисъдена е Нобелова награда за литература на най-големия шведски поет на XX век Томас Транстрьомер. \r\n \r\n \r\n2006 г. \r\nШведският политик Фредрик Райнфелд е избран за 32-ри министър-председател на Швеция. \r\n \r\n \r\n2005 г. \r\nНегово Кралско Височество Анри Велик херцог на Люксембург е удостоен с лента Орден „Стара планина” „за изключително големите му заслуги за укрепване и развитие на българо-люксембургските отношения и за твърдата и последователна подкрепа на Люксембург за присъединяването на България към европейските и евроатлантическите структури“. \r\n \r\n \r\n2005 г.  \r\nВ Санкт Петербург се провежда среща на върха на организацията Централно-азиатско сътрудничество (ЦАС). Прието е решение за предстоящо встъпване на Узбекистан в ЕАИО. 2-те страни-наблюдателки Грузия и Турция имат неопределен статут, тъй като са наблюдатели на ЦАС, но не и на ЕАИО. \r\n \r\n \r\n2002 г. \r\nОснователят на Опус Деи Хосе Мария Ескриба де Балагуер е канонизиран за светец от Папа Йоан Павел II. \r\n \r\n \r\n1991 г. \r\nЕлизабет Тейлър сключва брак със строителния магнат Лари Фортенски. \r\n \r\n \r\n1973 г.  \r\nЕгипет и Сирия нападат Израел по време на еврейския празник Йом Кипур. \r\nВойната е прекратена на 26 октомври 1973 г. след серия дипломатически преговори между ООН, САЩ и СССР. \r\n \r\n \r\n1966 г. \r\nСинтетичният наркотик LSD е официално обявен като незаконен в САЩ. \r\nLysergic acid diethylamide е мощно психо-активно вещество, което спада към групите на халюциногените и ентеогените.  \r\n \r\n \r\n1927 г. \r\nВ Ню Йорк се състои премиерата на филма \"Певецът на джаз\" (“The Jazz Singer”) на компанията “Уорнър Брадърс” - първият пълнометражен филм с диалози. Филмът въвежда Холивуд в ерата на озвучените филми и практически бележи края на “нямото кино”.  \r\n \r\n \r\n1889 г. \r\nВ Париж отваря врати световноизвестното кабаре “Мулен Руж” (“Червената мелница”). \r\n \r\n \r\n1829 г. \r\nПостроеният от Джордж Стивънсън парен локомотив “Ракета” извършва първото си пробно пътуване от Манчестър до Ливърпул. \r\n \r\n \r\n1683 г. \r\nПървите немски заселници в Америка, водени от Даниел Пасториус и Йохан Келпиус, основават Джърмантаун в днешния щат Пенсилвания. \r\n \r\n \r\n1600 г. \r\nВъв Флоренция се състои премиерата на операта “Евридика” от Джакопо Пери. Това е най-ранната запазена опера. Музиката към нея е на Джулиано Кацини.  \r\n \r\n \r\n1582 г. \r\nИталия, Полша, Португалия и Испания въвеждат Григорианския календар.   \r\nПрез 1582 г. папа Григорий XIII решава да премахне високосните дни за годините, които са кратни на 100, но не са кратни на 400. Григорианският календар е малко по-дълъг от реалното време на обикаляне на Слънцето, което е 365,2425 дни. Ако периодът бъде запазен през вековете, около 3000-та година ще трябва да се отнеме още един ден. \r\n \r\n \r\n \r\n На тази дата са родени: \r\n \r\n \r\n На тази дата умират: \r\n \r\n \r\n2002 г.  \r\nУмира Клаус фон Амсберг. \r\nКлаус фон Амсберг е принц на Нидерландия и съпруг на кралица Беатрикс Холандска. Роден е на 6 септември 1926 г. \r\nВ интервю по Българската национална телевизия почетният генерален секретар на Интерпол Реймънд Кендъл съобщава, че според службата българска следа в атентата, извършен срещу папа Йоан Павел ІІ на 13 май 1981 г. няма. \r\n \r\n \r\n2002 г.  \r\nУмира Клаус фон Амсберг. \r\nКлаус фон Амсберг е принц на Нидерландия и съпруг на кралица Беатрикс Холандска. Роден е на 6 септември 1926 г. \r\nВ интервю по Българската национална телевизия почетният генерален секретар на Интерпол Реймънд Кендъл съобщава, че според службата българска следа в атентата, извършен срещу папа Йоан Павел ІІ на 13 май 1981 г. няма. \r\n \r\n \r\n1981 г. \r\nУбит е египетският президент Мохамед Ануар ел-Садат. \r\nПрез 1978 г. получава Нобелова награда заради мирното споразумение, което сключва с Израел, което обаче се приема негативно от арабския свят и Арабската лига, тъй като Египет се приема като пример за арабския национализъм.  \r\n \r\n \r\n1912 г. \r\nУмира Огюст Беернар. Беернар получава Нобелова награда за мир през 1909 г. за усилията си в борбата за международен арбитраж и съкращаване на въоръженията. \r\n \r\n \r\n1905 г. \r\nУмира Фердинанд Паул Вилхелм Рихтхофен - германски географ и теолог.  \r\nПрез 1886 г. предлага генетична класификация на релефните форми и прави характеристика на големи природни области в Азия с различни релефообразуващи процеси, полага основите на геоморфологията. Името на Рихтхофен носи планински хребет в Наншан, Китай. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.10.06", "title": "Денят 6 октомври в световната история"}
{"url": "http://www.focus-news.net/news/2019/10/06/2705578/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\n \r\n Метеорологична обстановка: \r\nПрез нощта на места от запад на изток слабо ще превали. През втората половина на нощта облачността от запад ще се разкъсва и намалява. Минималните температури ще са от 3-4° на места из високите полета на Западна България, до 11-12° в югоизточните райони и по морския бряг. Утре облачността ще е променлива, често намаляваща до слънчево. Сутринта на места в крайните югоизточни райони все още ще превалява. Ще бъде ветровито с умерен, в Дунавската равнина и западната част на Горнотракийската низина и временно силен запад-северозападен вятър. Максимални температури между 14° и 19°, в крайните югозападни райони до 22-23°. \r\n \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението в посока Бургас от км 13+220 до км 20+660 е ограничено поради ремонтно-възстановителни дейности на виадукти при км 15+940, км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.10.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\n \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.10.2019 г.; \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. \r\nЗа улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\n \r\n \r\n Въведени ограничения по основните пътни направления: \r\n \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ -  забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n \r\n Състояние на републиканската пътна мрежа: \r\n \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Белотинци – Смоляновци от км 73+542 до км 76+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.10.2019 г. \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г.;  \r\nДвижението в участъка София – Владая от км 276+162 до км 277+063 се осъществява в една лента поради строително монтажни дейности в канавката. Срок от 10:00 ч. до 17:00 ч. до 17.10.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград / мост  при с. Писанец / от км 34+196 до км 34+590 се осъществява с повишено внимание поради  провеждане на спортно мероприятие бънджи-скокове. Участъка е сигнализиран с пътни знаци. Срок до 06.10.2019 г. в часови интервал от 09:00 до 17:00 часа \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението в участъка Брестница – Български извор от км 7+300 до км 8+100 се осъществява с повишено внимание поради ремонтни дейности по връзката с АМ „Хемус“. Участъкът е сигнализиран с пътни знаци. Срок до 10.10.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.10.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Кюстендил: \r\nДвижението при км 21+603 в участък от 50 метра се осъществява в една лента поради кратковременни обследвания на ж.п. надлез/мостово съоръжение над пътя. Срок за времето от 10.00 часа до 16.00 часа на 07.10.2019 г. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n \r\n Състояние на републиканската пътна мрежа: \r\n \r\n1. Ремонтни дейности и временна организация на движението /ВОД/:  \r\n \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: няма \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.10.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 31.10.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 31.10.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.10.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.10.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.10.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.10.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.10.2019 г.; \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.10.2019 г; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 31.10.2019 г.; \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 16.10.2019 г.; \r\nПът II-37: Движението по път II-37 в гр. Пазарджик между ул.Георги Бенковски и ул. Стоян Ангелов от км 123+733 до км 124+500 се осъществява двупосочно в едно платно поради ремонтни дейности. Срок до 11.10.2019 г. от 09:00 ч. до 17:00 ч.; \r\nПът III-843: Движението по път Велинград – Каратепе от км 14+000 до км 20+000 се осъществява в една лента поради фрезоване на пътя. Поетапно се граничава движението в лява и дясна ленти за движение. Движението сe контролира с пътни знаци. Срок в часовия интервал от 09:00 ч. до 17:30 ч. до 07.10.2019 г.  \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.10.2019 г.; \r\nПът ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 11.10.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-866: Движението по път III-866 Пловдив – Кричим в участъка гр. Кричим – тунел \"Кричим\" е ограничено поради взривни дейности по уширяване на пътя в района на паметникът на 22-та разстреляни перущенци. Срок само за часовия интервал от 14:00 ч. до 16:00 ч. на 08.10.2019 г.  \r\nОбходен маршрут: по път II-86 Пловдив – Асеновград – Смолян.; \r\nПът III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 11.10.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 10.10.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 15.11.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 07.10.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 07.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 15.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 11.10.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 11.10.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 31.10.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд /. Срок 25.10.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 11.10.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 31.10.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 31.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 31.10.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.10.06", "title": "Актуална пътна обстановка"}
{"url": "http://www.focus-news.net/news/2019/10/06/2705595/basketbolen-turnir-3h3-za-kupa-boycho-branzov-shte-se-provede-v-burgas.html", "text": "Баскетболен турнир 3х3 за „Купа Бойчо Брънзов“ ще се проведе в града. Това съобщиха от пресцентъра на  Община Бургас . В турнирът са включени възрастови групи до 12 години, до 15 години, до 18 години, мъже, жени и една специална категория „Мама, татко и аз“. Състезанието се провежда в памет на именития български баскетболист от Бургас Бойчо Брънзов. Успешният спортист е част от златното поколение на баскетболните отбори „Ботев“ и „Черноморец“. Бойчо Брънзов най-добър реализатор на Световното първенство в Чили 1966 г, на което България заема 4 място след Съветски съюз, САЩ и шампионите от Югославия, носител на Купата на България през 1965г. и 1975г. Човек на новаторството. Верен и отдаден на любимия си Бургас и Черноморец. 3×3 Бургас Баскет за купа Бойчо Брънзов 2019 е първото издание на турнира, в който може да се включи всеки любител на играта! Заповядайте на пл. „Тройката“. Регистрацията за участие ще започне в 9 часа.", "date": "2019.10.06", "title": "Баскетболен турнир 3х3 за „Купа Бойчо Брънзов“ ще се проведе в Бургас"}
{"url": "http://www.focus-news.net/news/2019/10/06/2705594/mestni-izbori-2019-kandidatat-za-kmet-na-plovdiv-ot-abv-lyubomira-gancheva-vsyaka-podkrepa-s-nomer-14-za-kandidat-kmet-i-lista-e-podkrepa-sreshtu-razruhata-na-grada.html", "text": "Всяка подкрепа с номер 14 за кандидат за кмет и за листа това е подкрепата срещу разрухата на Пловдив, за промяната, за бъдещето на Пловдив. Това каза кандидатът за кмет на АБВ за Пловдив Любомира Ганчева в \"Денят започва с Георги Любенов\" по  БНТ . \"Всички кандидати, които ни се предлагат са хора с по един-четири мандата общински съветници. Това са хора, които са доказали, че не могат да се справят с проблемите на хора. Аз като човек, който е работил 14 години в частния бизнес, ако не си върша моята работа, вероятно няма да продължавам да я работя\", изтъкна Ганчева. Тя посочи, че е представител на младото поколение, което плаща цената на един порочен преход в Пловдив. \"За мен политиката не е професия, за мен политиката е кауза\", изтъкна кандидатът за кмет на АБВ за Пловдив. Тя посочи, че се занимава с политика от 2001 г. Тя посочи, че иска да върне вярата на младите хора, които са се родили в Пловдив, да продължат да живеят там.  \r\n\"Пловдив е единственият от големите градове, в който градският транспорт не е общински, той е разсипан. Ако бъда избрана за кмет и взема ключовете за Община Пловдив първото нещо, което ще направя е да върна градския транспорт като общински транспорт\", каза Ганчева. Тя изрази убедеността си, че държавата и общината могат да бъдат добри стопани. \"Човекът е човек, когато е човек на голям човек\" според нея е мотото на \"Пловдив европейска столица на културата 2019\". \"Ако бъда подкрепена с бюлетина номер 14 ще покажа, че Пловдив заслужава повече. Ще бъда част от тази промяна\", подчерта тя.", "date": "2019.10.06", "title": "Местни избори 2019: Кандидатът за кмет на Пловдив от АБВ Любомира Ганчева: Всяка подкрепа с номер 14  за кандидат кмет и листа е подкрепа срещу разрухата на града"}
{"url": "http://www.focus-news.net/news/2019/10/06/2705596/sport-lokomotiv-plovdiv-pobedi-etar-veliko-tarnovo-s-50-kato-gost-v-mach-ot-12-i-krag-ot-balgarskata-efbet-liga.html", "text": "Футбол: Локомотив Пловдив победи Етър Велико Търново с 5:0 като гост в мач от 12-и кръг от българската „Ефбет“ лига. \r\nГостите поведоха още в 4-ата минута след гол на Ален Ожболт. В 38-ата минута Димитър Илиев вкара за 2:0, а в края на полувремето отново той отбеляза от дузпа. През 71-ата и 88-ата минута два гола на Стивън Езе оформиха крайния резултат. Така Локомотив Пловдив остава на трето място в „Ефбет“ лига и запазва аванса си от 4 точки пред четвъртите ЦСКА.", "date": "2019.10.06", "title": "Спорт: Локомотив Пловдив победи Етър Велико Търново с 5:0 като гост в мач от 12-и кръг от българската „Ефбет“ лига"}
{"url": "http://www.focus-news.net/news/2019/10/06/2705587/nikos-anastasiades-satrudnichestvoto-mezhdu-rusiya-i-kipar-nikoga-ne-e-bilo-tolkova-produktivno-kakto-sega.html", "text": "Сътрудничеството между Русия и Кипър никога не е било толкова продуктивно, както днес, заяви президентът на Република Кипър Никос Анастасиадес в писмено съобщение до участниците в 13-ата благотворителна вечер Кипър-Русия в президентския дворец в Никозия, предава  TACC . \r\n\"През последните 13 години „Гала Кипър-Русия“ символизира дългогодишното приятелство и близките отношения между нашите две страни. (…) Тя съвпада с времето, когато сътрудничеството между Кипър и Русия никога не е било по-тясно и по-продуктивно“, се казва в съобщението. \r\n„Очакваме с нетърпение да продължим да работим съвместно с руската администрация за по-нататъшно укрепване на отличните двустранни отношения в полза на нашите народи“, продължи кипърският лидер.  \r\nАнастасиадес подчерта, че е особено доволен, че \"Кипър и Русия са влезли в нова ера на партньорство и сътрудничество, основани на споделени ценности и взаимно уважение\".", "date": "2019.10.06", "title": "Никос Анастасиадес: Сътрудничеството между Русия и Кипър никога не е било толкова продуктивно, както сега"}
{"url": "http://www.focus-news.net/news/2019/10/06/2705599/regionalnata-biblioteka-vav-varna-veche-e-dostapna-24-chasa-v-denonoshtieto-chrez-onlayn-usluga-prez-smartfona.html", "text": "Регионалната библиотека „Пенчо Славейков“ във Варна вече е достъпна 24 часа в денонощието с помощта на нови онлайн услуги, които читателите могат да ползват чрез смартфоните си. Това каза в интервю за  Радио „Фокус“ – Варна  директорът на културната институция Радка Калчева. По думите й електронните читателски карти са услуга, която се предлага от известно време и са аналог на пластиките. Те могат да бъдат инсталирани на всеки смартфон и винаги са на разположение на читателите. „Стараем се да отговаряме на новите информационни потребности на нашите ползватели, да бъдем в крак с новите технологии. Затова решихме да предложим такъв вид електронна читателска карта, която винаги да бъде с тях в техния смартфон. Като допълнение към нея предлагаме и услуга, наречена „Моята библиотека“, която е достъпна също онлайн“, обясни Радка Калчева. Според нея, чрез втората услуга, читателите имат възможност да заявяват книги, които да им бъдат приготвени и да ги очакват в определения от тях ден в заемната или читалните. Могат също да презаписват книги, да проверяват статуса на заетата литература. Идеята на услугите е да се улесни достъпът на хората с натоварен график до нужната им литература. Услугата е достъпна  през сайта на библиотеката, 24 часа в денонощието, седем дни в седмицата. \r\nДиана СТОЕВА", "date": "2019.10.06", "title": "Регионалната библиотека във Варна вече е достъпна 24 часа в денонощието чрез онлайн услуга през смартфона"}
{"url": "http://www.focus-news.net/news/2019/10/06/2705592/ria-novosti-pompeo-e-obsadil-v-atina-vazmozhnostta-za-provezhdane-na-sreshta-mezhdu-tramp-i-premiera-na-gartsiya-mitsotakis.html", "text": "Американският държавен секретар Майк Помпео заяви, че е обсъдил в Атина възможна среща между президента на САЩ Доналд Тръмп и гръцкия премиер Кириакос Мицотакис, предава  РИА Новости . \r\nПомпео е заявил това в интервю за гръцка телевизия.  \r\n\"Да, говорихме за това. Все още не мога да потвърдя нищо, но разбира се, че говорихме за това. И двамата (Тръмп и Мицотакис) имаха възможност да разговарят по-рано и знам, че ще продължат разговора\" заяви Помпео, отговаряйки на въпрос дали е обсъждал провеждането на среща между президента и гръцкия премиер.", "date": "2019.10.06", "title": "РИА Новости: Помпео е обсъдил в Атина възможността за провеждане на среща между Тръмп и премиера на Гърция Мицотакис"}
{"url": "http://www.focus-news.net/news/2019/10/06/2705598/pss-loshi-usloviya-za-turizam-v-planinite.html", "text": "Лоши условия за туризъм в планините. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. В планините е ветровито с разкъсана облачност. Сутрешните температурите над 2 000 метра бяха минусови. Лифтовите съоръжения не работят. Няма регистрирани инциденти.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2019.10.06", "title": "ПСС: Лоши условия за туризъм в планините"}
{"url": "http://www.focus-news.net/news/2019/10/06/2705590/reuters-koruptsiyata-i-pregovorite-sas-sarbiya-sa-osnovnite-pritesneniya-na-kosovskite-glasopodavateli.html", "text": "Дълбоко вкоренената корупция и мирните преговори със Сърбия, които ще отворят пътя на Прищина към членство в ООН са основните грижи на почти двата милиона гласоподаватели, които ще могат да пуснат бюлетина на предсрочните парламентарни избори в Косово, коментира  Reuters . \r\nПредсрочните избори, четвъртите от обявяването на независимостта на страната през 2008 г., бяха насрочени след като премиера Рамуш Харадинай напусна поста си през месец юли тази година, след като беше призован да се яви пред съда за военни престъпления.  \r\nТой беше разпитан относно ролята си във войната от 1998-1999 г. като един от командирите на бившата „Армия за освобождение на Косово“ (АОК), която се бори за независимостта на страната срещу Сърбия. \r\nСпоред анкетите, публичното недоволство срещу управлението на Харадинай и неговото коалиционно правителство са причината за увеличението в  подкрепата за опозиционните партии.  \r\nДве от тях, „Демократичната Лига на Косово“ (ДЛК) и националистите от „Ветевендосие“ (Движение „Самоопределение“) са разглеждани като фаворити на изборите, заедно с Демократическата партия на Косово (ДПК).  \r\nАртон Демхасай, който е част от мозъчният тръст Коху („Събуди се“) в Прищина, заяви че задачата на новото правителство ще бъде подновяването на преговорите с Белград.  \r\n„Следващото правителство ще е правителство на диалога, от първия до последния си ден и само когато преговорите приключат, тогава ще можем да се занимаем с истинските проблеми като корупцията, образованието и икономиката“, заяви той.  \r\nПреговорите с Белград бяха прекратени преди година, като тогавашното правителство наложи стопроцентови мита върху стоки, произведени в Сърбия. Макар решението да получи известна подкрепа, повечето партии в Косово заявиха в предизборните си кампании, че ще премахнат митата, но ще наложат други ответни санкции срещу Белград.  \r\nСАЩ и Европейският съюз виждат продължаващото напрежение между Косово и Сърбия като сериозна заплаха за регионалната стабилност и настояват за нормализирането на отношенията.  \r\nПо-рано президентът на САЩ Доналд Тръмп назначи Ричърд Гренел, посланикът на Вашингтон в Берлин, като специален посленик в преговорите между Белград и Прищина в опит да вдъхнат нов живот на преговорите между тях.  \r\nСърбия отказва да признае независимостта на Косово и заедно с подкрепата на Русия блокира членството на Прищина в международните организации, включително в ООН.  \r\nПрез 2013 г. Прищина и Белград се съгласиха да започнат диалог с медиаторството на ЕС за нормализирането на отношенията си, но оттогава е постигнат малко прогрес.  \r\nПрезидента на Косово Хачим Тачи и сръбския му колега Александър Вучич през 2018 г. сигнализираха, че може да се съгласят на размяна на територии, но и двамата бяха изправени пред огромна опозиция срещу идеята.  \r\nЕС твърди, че страната има проблем с „широко разпространената“ корупция и „Транспаренси Интернешънъл“ оценява Косово като „много корумпирана“ страна.  \r\nИзборите ще бъдат следени за нередности от повече от 34 хил. наблюдатели, сто от които ще са пратеници на ЕС.  \r\nИзборите започват на 6 октомври в 8:00 часа българско време, а секциите ще бъдат затворени в 20:00 часа. Първоначалните резултати от изборите се очаква да са известни в ранните часове на 7 октомври.", "date": "2019.10.06", "title": "Reuters: Корупцията и преговорите със Сърбия са основните притеснения на косовските гласоподаватели"}
{"url": "http://www.focus-news.net/news/2019/10/06/2705593/natsionalen-park-muzey-samuilova-krepost-shte-raboti-sas-svoboden-vhod-za-posetiteli.html", "text": "Национален парк музей „Самуилова крепост“ ще работи със свободен вход за посетители. Това съобщи за  Радио „Фокус“  – Пирин  Сотир Иванов, директор на Исторически музей – Петрич. Поводът е 1005-ата годишнина от гибелта на цар Самуил. „Специално за 6 октомври сме предвидили и показване на една страхотна изложба. Тя е дело на Националния археологически институт с музей към БАН и Софийският университет. Нейното име е „Цар Самуил – ненадминат по сила и ненадминат по храброст“. Въпросната постерна изложба е двуезична и е съставена от 24 постера. Достъпът до изложбата е непрекъснат, тоест може да я видите дори след края на работното време на обекта“, каза още Иванов. Той добави, че другото, което са предвидили е показването на един мултимедиен продукт, който ни връща към времето на Самуил.  „Той ще бъде показан в експозиционния център на Самуилова крепост. Освен това колегите, които работят на обекта са подготвили изненада и ще има подарък за всеки един, който на 6 октомври посети Национален парк музей „Самуилова крепост““, допълни д-р Иванов. \r\nЛивия НИНОВА", "date": "2019.10.06", "title": "Национален парк музей „Самуилова крепост“ ще работи със свободен вход за посетители"}
{"url": "http://www.focus-news.net/news/2019/10/06/2705597/negovo-preosveshtenstvo-belogradchishki-episkop-polikarp-shte-izvarshi-osveshtavane-na-nov-hram-kray-dragoman.html", "text": "С благословението на Негово светейшество Българския патриарх и Софийски митрополит Неофит, Негово преосвещенство Белоградчишки епископ Поликарп ще извърши освещаване на новия храм „Св. първовърховни апостоли Петър и Павел“, край Драгоман, на връх \"Петровски кръст\", Чепън планина, на Софийска епархия на 6 октомври, предаде репортер на  Агенция „Фокус“ . Началото е от 12.00 часа.  \r\nНикола ПЕТКОВ", "date": "2019.10.06", "title": "Негово преосвещенство Белоградчишки епископ Поликарп ще извърши освещаване на нов  храм край Драгоман"}
{"url": "http://www.focus-news.net/news/2019/10/06/2705601/globi-za-34-800-leva-zaradi-pushene-na-zakrito-sa-nalozheni-v-oblast-kyustendil.html", "text": "Глоби за 34 800 лева заради пушене на закрито са наложени в област Кюстендил. Това съобщиха за  Радио „Фокус“ – Кюстендил  от Регионална здравна инспекция – Кюстендил. Справката до края на месец септември сочи, че са проверени 141 обекта за хранене и развлечение, издадено е едно предписание, а съставените актове са 22. В същото време здравните инспектори са издали общо 22 наказателни постановления, а сумата възлиза на 34 800 лева. Извършени са 196 проверки в детски и учебни заведения, както и 827 проверки в лечебни и здравни заведения, но не са установени нарушения. От началото на годината са направени и 829 инспекции в други закрити обществени места. При тях е установено едно нарушение, съставен е и един акт. \r\nВенцеслав ИЛЧЕВ", "date": "2019.10.06", "title": "Глоби за 34 800 лева заради пушене на закрито са наложени в Област Кюстендил"}
{"url": "http://www.focus-news.net/news/2019/10/06/2705602/ria-novosti-gartsiya-potvardi-che-novoto-sporazumenie-za-otbranata-sas-sasht-shte-e-dalgosrochno.html", "text": "Споразумението за сътрудничество в областта на отбраната между Гърция и САЩ е безсрочно и предвижда освен разширяване на американската база на остров Крит, също така предоставяне на инфраструктура за базите в Стефановикон, Лариса и Александруполис, заяви гръцкият министър на отбраната Никос Панайотопулос, предава  РИА Новости . \r\nПо-рано в Атина гръцкият външен министър Никос Дендиас и държавният секретар на САЩ Майк Помпео подписаха ново споразумение за взаимно сътрудничество в областта на отбраната. Предишното споразумение трябваше да се подновява всяка година. \r\nПанайотопулос заяви, че новото споразумение е насочено към стратегическо укрепване на отношенията и сътрудничеството между двете страни. \r\nОсновният елемент на сътрудничеството и укрепването на военните връзки той нарече разширяването на използването на базата на остров Крит, Суда.  \r\n„В този нов дух ние имаме планове за сътрудничество с американците по предоставянето на възможности и инфраструктура в Стефановикон, Лариса и Александруполис. Това е \"общ интерес\" с взаимна полза за двете страни\", каза министърът. \r\n„Плановете не са ограничени във времето, но имат стратегическа перспектива\", добави той. \r\nСпоразумението за взаимно сътрудничество в областта на отбраната между Атина и Вашингтон беше подписано през 1990 г. Според него в Гърция официално оперира само една американска база, която се намира в залива Суда на остров Крит. До този момент гръцкият парламент ежегодно одобряваше удължаването на споразумението с една година. \r\n \r\n  Теодор Пенев", "date": "2019.10.06", "title": "РИА Новости: Гърция потвърди, че новото споразумение за отбраната със САЩ ще е дългосрочно"}
{"url": "http://www.focus-news.net/news/2019/10/06/2705603/eso-izklyuchva-elektrozahranvaneto-v-obshtinite-pravets-i-botevgrad-zaradi-stroitelno-montazhni-raboti.html", "text": "Държавният Електроенергиен системен оператор (ЕСО) уведоми ЧЕЗ Разпределение България за предстоящо изключване на електрозахранването в Общините Правец и Ботевград. Това съобщиха от пресцентъра на  ЧЕЗ . Причина за изключването са строително-монтажни работи, свързани с реконструкцията на съоръжения, обезопасяването на които ще засегне три подстанции в региона.  \r\nПреустановяването на електрозахранването от преносната мрежа на ЕСО ще се извърши  между 14.00 и 16.00 часа. Засегнати от ремонтните дейности ще бъдат населените места: Ботевград, Правец, Разлив, Трудовец, Боженица, Брезовдол, Врачеш, Гурково, Краево, Липница, Литаково, Новачене, Осеновлак, Радокина, Рашково, Скравена и Трудовец. \r\nЧЕЗ Разпределение е взела необходимите мерки, така че да неудобствата за клиентите да бъдат сведени до минимум. Компанията информира местните власти на населените места, областната управа, болницата и индустриалната зона в Ботевград, както и по-големите стопански клиенти.", "date": "2019.10.06", "title": "ЕСО изключва електрозахранването в общините Правец и Ботевград заради строително-монтажни работи"}
{"url": "http://www.focus-news.net/news/2019/10/06/2705600/london-evening-standard-varadkar-vyarva-che-dzhonsan-mozhe-da-osiguri-sdelka-za-brekzit-no-s-novi-predlozheniya.html", "text": "Ирландският премиер Лео Варадкар заяви, че министър-председателят Борис Джонсън може да подсигури сделка за Брекзит преди срещата на върха между европейските лидери, но предупреди, че текущите му предложения не са основа за „по-дълбоки преговори“, пише  London Evening Standard . \r\nСпроред Варадкар 11 октомври е добро време за Джонсън да постигне сделка, точно преди срещата от високо равнище в Брюксел, но освен това на британският премиер ще бъдат предоставени още ден или два за допълнителни разговори.  \r\n„Смятам, че сделка е възможна. (…) Възможно е до срещата на Европейския съвет до две седмици, но в сегашната позиция, Европейският съюз, включително Ирландия, не чувства, че предложенията, изложени от премиера формират база за по-дълбоки разговори“, заяви Варадкар.  \r\n„Но има доста време за правителството на Великобритания да изложи и други предложения и ние сме в процес на организиране на среща между мен и премиера Джонсън следващата седмица“, добави още ирландският лидер.  \r\nПо въпроса за евентуално искане за удължаване на срока от Обединеното кралство в случай, че не се осъществи сделка, Варадкар беше попитан дали има опасения, че някои държави от ЕС могат да поискат вето. \r\n„Не мога да говоря за другите държави, но чувствам, че сред Европа хората приемат отсрочката като по-добър (вариант) от (Брекзит) без сделка.“, каза той.  \r\n„Но отсрочката може да бъде договорена само ако има реалистична перспектива за сделка през удължения период. Така, че смятам, че както каза Урсула фон дер Лейен, всички са отворени към това да обмислят удължаване за да избегнем (Брекзит) без сделка, но не без добра причина“, добави още Варадкар.  \r\nЕС прие с доза негативизъм новите предложения, които Джонсън по-рано изложи, а след това очакваните разговори между Лондон и Брюксел бяха отложени. Европейски говорител заяви, че вместо да преговарят сега, Обединеното кралство ще получи шанс да представи предложенията си „детайлно“ на по-късен етап. \r\nЕвропейската комисия също прецени, че „няма база за постигане на споразумение“ в предложенията на британския премиер.  \r\nХоландският премиер Марк Руте заяви, че е разговарял с британския си колега по-рано, но „остават важни въпроси за британските предложения“. \r\n„Има много работа за вършене преди (срещата на Европейската Комисия) през 17 и 18 октомври“, заяви той в „Туитър“. \r\nПремиерът спечели подкрепата на бившия министър-председател на Великобритания Дейвид Камерън, който заяви, че „напълно подкрепя“ опитите му да постигне сделка с Европа и тя да бъде одобрена от парламента, като добави, че „това е най-доброто нещо, което е възможно да се случи“.  \r\nТой добави, че има „добър шанс“ усилията на Джонсън да се увенчаят с успех. \r\nЕдин от бившите консерватори, изключен от партията след гласуването в парламента на акта, който задължава премиера да търси отсрочка за Брекзит от ЕС в случай, че не постигне сделка до средата на октомври, Маргот Джеймс също подкрепи усилията на Джонсън.  \r\n„Ако премиера може да постигне споразумение с ЕС за Ирландия, тогава смятам, макар резервирано, че бихме били готови (в парламента) на компромис и бихме гласували за сделката“, заяви тя, като добави, че основната грижа на депутатите е да не се стигне до Брекзит без сделка.  \r\n \r\n \r\n  Теодор Пенев", "date": "2019.10.06", "title": "London Evening Standard: Варадкар вярва, че Джонсън може да осигури сделка за Брекзит, но с нови предложения"}
{"url": "http://www.focus-news.net/news/2019/10/06/2705607/v-burgas-zapochva-kampaniya-za-preventsiya-na-razshirenite-veni.html", "text": "В града ще се проведат безплатни профилактични прегледи за пациенти със заболявания или оплаквания на вените. Това съобщиха от пресцентъра на  Община Бургас . Те се извършат от 08.00 до 20.00 часа в Медицински център „Д-р Маджуров“. Безплатните прегледи в Бургас са част от националната кампания за превенция на заболяването разширени вени, което стартира Фондация „Докосни щастието“.  \r\nБезплатните профилактични прегледи ще бъдат извършени от д-р Асен Тодоров и неговия екип, които ще проверят с помощта на ултразвук състоянието на пациентите и ще дадат съответните препоръки за профилактика или лечение.  \r\nЗа безплатен профилактичен преглед в Медицински център „Д-р Маджуров“ можете да се запишете на телефони: 056 865 730 и 056 877 960.  \r\nСпоред специалистите профилактиката е най-добрият начин да се погрижим за здравето. Много по-лесно е да се предпазим от варикозното разширение на вените, отколкото да го лекуваме. Промяната в хранителния режим, редовните спортни занимания, кремовете за разширени вени и компресите имат само временен характер. Затова хората с предразположеност към това заболяване или тези, които вече имат проблеми с вените, се нуждаят от посещение при специалист и своевременно започнато лечение.  \r\nВарикозата не сe появява изведнъж на 30 или 40-годишна възраст. Ако човек има склонност към заболяването или ако вените са слаби, трябва да се вземат мерки на много по-ранна възраст. Всяка форма на варикозна болест трябва да се лекува, дори ако ефектът е 90% козметичен и само 10% лечебен.", "date": "2019.10.06", "title": "В Бургас започва кампания за превенция на разширените вени"}
{"url": "http://www.focus-news.net/news/2019/10/06/2705608/anadolu-agency-erdogan-shte-se-sreshtne-sas-srabskiya-si-kolega-vuchich-i-shte-podpishat-seriya-ot-sporazumeniya.html", "text": "Президентът на Турция Реджеп Тайип Ердоган ще се срещне със сръбския си колега Александър Вучич на 7 октомври и двамата ще подпишат серия от споразумения и ще участват във втората среща на съвместния Съвет за сътрудничество на високо ниво, предава базираната в Анкара  Anadolu Agency . \r\nОчаква се те също да присъстват на бизнес форума Турция-Сърбия.  \r\nВ изявление пред агенцията, посланикът на Турция Танжу Билгич заяви, че посещението на Ердоган има голямо икономическо и търговско значение. \r\n„Турските инвестиции в Сърбия бяха на стойност 1 млн. евро през 2011 г., но сега достигат до 200 млн.“, заяви той. \r\nБилгич подчерта, че ще бъдат подписани няколко споразумения и ще се проведедат церемонии за откриване на обекти, завършени от Турската агенция за сътрудничество и координация (ТАСК) в Сърбия. \r\n \r\n  Теодор Пенев", "date": "2019.10.06", "title": "Anadolu Agency: Ердоган ще се срещне със сръбския си колега Вучич и ще подпишат серия от споразумения"}
{"url": "http://www.focus-news.net/news/2019/10/06/2705604/ministar-temenuzhka-petkova-tselta-na-novata-naredba-za-toplosnabdyavaneto-e-da-balansira-mezhdu-interesite-na-horata-koito-polzvat-tazi-usluga-i-na-tezi-koito-sa-se-otkazali-ot-neya.html", "text": "Цената на природния газ, цената на парното се определя от Комисията за енергийно и водно регулиране. Това каза министърът на енергетиката Теменужка Петкова в предаването „Денят започва с Георги Любенов“ по  БНТ . „КЕВР е институцията, която прави съответните анализи, съответните преценки и взема регулаторните решения по отношение определянето на цената на топлинната енергия. Важно е да кажем за потребителите на тази услуга, че от първи октомври тази година, от новият на отоплителен сезон, са в сила промени в наредбата за топлоснабдяването, наредба, която беше променена с участието на много широк кръг заинтересовани лица“, добави Петкова. По думите й Министерство на енергетиката е сформирало работна група, в рамките на която участие са взели представители на топлофикационните дружества, представители на потребителските организации, представители на Столична община. „Имахме възможност да обсъдим много широк кръг въпроси свързани именно с тази изключително сериозна тема за потребителите. Бяха направени няколко много съществени промени. Една от най-важните промени в наредбата за топлоснабдяването и това, което хората трябва да знаят е че са определени конкретни срокове свързани с ангажиментите на фирмите за топлинно счетоводство. На първо място да извършват отчетите, които трябва да бъдат готови до 10 юли всяка година. До 15 юли те трябва да представят изравнителните сметки и до 31 август е срокът за обжалване на съответните сметки ако хората смятат, че има определени проблеми по отношение на тях“, обясни министърът на енергетиката. Според Петкова досега не е имало ясно изразено фиксиране на тези срокове. „Имаше много сериозен дебат по отношение на това кога е получена последната изравнителна сметка, кога е изтекъл срокът за възражение.  Това създаваше една основна част от споровете. Тук вече имаме много ясни фиксирани срокове и хората, трябва да ги знаят“, допълни още министърът. „И друго много важна тема за сградната инсталация, нещо, което много вълнува хората. В наредбата се дава възможност етажната собственост сама да определи размера на тази сградна инсталация, тя е между 20-40%. Тези проценти са определени в рамките на работната група и са определени на базата на статистика, на база на анализ, който е предоставен в Министерство на енергетиката“, посочи Петкова. „Целта е тук да се балансират интересите на хората, които от една страна ползват услугите на топлоснабдяването и на тези потребители, които са се отказали от тази услуга, но така или иначе трябва да плащат тази такса сградна инсталация. Смятам че това са едни добри новини за българските потребители“, коментира Теменужка Петкова.", "date": "2019.10.06", "title": "Министър Теменужка Петкова: Целта на новата наредба за топлоснабдяването е да балансира между интересите на хората, които ползват тази услуга и на тези, които са се отказали от нея"}
{"url": "http://www.focus-news.net/news/2019/10/06/2705606/detsa-ot-balgariya-i-chuzhbina-shte-pokazhat-talanta-si-v-mezhdunarodniya-muzikalen-festival-zlatni-yabalki-v-kyustendil.html", "text": "Деца от България и чужбина ще покажат таланта си в Международния музикален фестивал „Златни ябълки“.  Това съобщиха за  Радио „Фокус“ – Кюстендил  от читалище „Добрина“ – Кюстендил. Шестнадесетото издание на фестивала ще се проведе на 12 октомври от 10.00 часа в залата на читалище „Братство“ – Кюстендил. Програмата включва откриване на детския фестивал, конкурсна част и гала концерт на наградените. Отделно ще бъдат представени и авторски детски песни. \r\nВенцеслав ИЛЧЕВ", "date": "2019.10.06", "title": "Деца от България и чужбина ще покажат таланта си в Международния музикален фестивал „Златни ябълки“ в Кюстендил"}
{"url": "http://www.focus-news.net/news/2019/10/06/2705609/zapochva-izpalnenieto-na-proekt-rekonstruktsiya-na-ploshtad-rayna-knyaginya-v-panagyurishte.html", "text": "Започва изпълнението на проект „Реконструкция на площад „Райна Княгиня” в Панагюрище, съобщиха от  общинската администрация . Целите са да се подобри достъпността на средата, да се оптимизират комуникационните потоци и възможности за социални контакти, чрез създаване на единна система от пешеходни пространства с обща визия, съобразена със спецификата на града, като се запазват и надграждат  реализираните вече обекти. Ще се оформят функционални и естетически пешеходни алеи с паркова мебел и допълнителни осветителни тела. Ще се обособят нови зелени площи с автоматизирана поливна система и ще бъде положена нова площадна настилка. Ниска тревна растителност,  храсти, цветя и дървета ще допринасят за цялостния вид на площада и ще подчертават красотата му и възможностите за отдих. Изпълнението на проекта е поредна стъпка към повишаване качеството на живот за жителите на община Панагюрище и развитието ѝ като привлекателен социално-икономически център, сигурно място за живот и отдих. Реконструкцията на площад „Райна Княгиня” ще надгради  наложения имидж и позициониране на Община Панагюрище като атрактивна дестинация със собствен облик и богато културно-историческо наследство, както и създаване на бизнес и инвестиционен климат в подкрепа на туристическия сектор, съчетани с насърчаване на участието на частния сектор като инвеститор.", "date": "2019.10.06", "title": "Започва изпълнението на проект „Реконструкция на площад „Райна Княгиня” в Панагюрище"}
{"url": "http://www.focus-news.net/news/2019/10/06/2705612/vavezhda-se-vremenna-organizatsiya-na-dvizhenieto-po-ul-yanko-komitov-v-burgas.html", "text": "На 07 и 08 октомври ще бъдат извършени строително-монтажни дейности на ул. „Янко Комитов“. Това съобщиха от пресцентъра на  Община Бургас . По тази причина ще има затруднение на движението на светофарното кръстовището при мол „Галерия“. Службите за безопасност и контрол на трафика препоръчват на водачите на моторни превозни средства да спазват въведената временна организация на движение и да използват обходни маршрути.", "date": "2019.10.06", "title": "Въвежда се временна организация на движението по ул. „Янко Комитов“ в Бургас"}
{"url": "http://www.focus-news.net/news/2019/10/06/2705611/d-r-sotir-ivanov-im-petrich-lichnostta-na-tsar-samuil-nadrastva-mashtabite-na-srednovekovieto.html", "text": "Личността на цар Самуил надраства мащабите на Средновековието. Това каза за  Радио „Фокус“ – Пирин  д-р Сотир Иванов, директор на Исторически музей – Петрич. По думите му е особено важно да се има предвид, че това е средновековният владетел, който буди най-голям интерес в научните ни среди. „Това е владетелят, за който беше организирана много голяма научна конференция в София, посветена на 1000-годишнината от битката в Ключката клисура и 1000 години от смъртта на Самуил. Всъщност неговата личност е доста интересна, защото тя надраства мащабите на Средновековието. В политиката на цар Самуил има величие и военен гении, които виждаме и при цар Симеон. Виждаме също дипломацията, международните договори, както с католическия запад, така също сме свидетели на дипломацията му на изток с Византия и с държави и организации, които са разположени в източната част на Европа. Това, което най-много откроява Самуил, е неговата емоция и отношение към поданиците му“, каза още д-р Иванов. Той добави, че това е особено важно в края на първото християнско хилядолетие, когато всички очакват второто пришествие. „Това са дни на смирение, но и на надежда. Както казват и средновековните автори, в контекста на библейските разкази: „Какъвто е владетеля, такъв е и народа, който управлява““, посочи д-р Иванов. \r\nЛивия НИНОВА", "date": "2019.10.06", "title": "Д-р Сотир Иванов, ИМ  – Петрич: Личността на цар Самуил надраства мащабите на Средновековието"}
{"url": "http://www.focus-news.net/news/2019/10/06/2705613/the-times-of-israel-vanshniyat-ministar-na-izrael-potvardi-initsiativata-za-podpisvaneto-na-istorichesko-mirno-sporazumenie-sas-stranite-v-persiyskiya-zaliv.html", "text": "Външният министър в Тел Авив Исраел Кац потвърди, че се работи по подписването на договори за ненападение с няколко арабски държави от Персийския залив, което той нарече „историчсеко“ събитие, което ще прекрати конфликтите между Тел Авив и въпросните страни, пише вестник  The Times of Israel . \r\n„В последно време промотирахме, с подкрепата на премиера (Бенямин Нетаняху) дипломатическа инициатива да подпишем договори за ненападение с арабските държави от (Персийския) Залив“, написа Кац в „Туитър“. \r\n„Това е исторически ход, който ще прекрати конфликта и ще позволи цивилно сътрудничество до подписването на мирни споразумения“, добави той, като намекна, че арабските страни нямат намерение да започват пълни дипломатически взаимоотношения с Израел докато тече конфликта между страната и Палестина.  \r\nКац потвърди също така, че е представил плана си на няколко външни министри от въпросните страни по време на визитата си в Ню Йорк по-рано в кулоарите на Общото събрание на ООН. Той също така е дискутирал предложението с администрацията на САЩ.  \r\n„Ще продължа да работя за подсилването на позицията на Израел в света“, добави министърът.  \r\nСъобщението му в социалната мрежа включваше и линк към репортаж без източник, излъчен по израелска телевизия, който също потвърждава съществуването на инициативата, като според него тя е насочена срещу агресията на Иран.  \r\nКац присъства на Общото събрание на ООН от името на премиера Бенямин Нетаняху, който остана в Израел за да се опита да формира коалиционно правителство. В речта си пред ООН той наблегна на това, че страната му има „ясна политика“ да осъществи и подсили връзките и нормализирането на отношенията с арабските страни.  \r\n„Нямаме конфликт със страните от залива, имаме общи интереси в областта на сигурността срещу иранската заплаха, както и за развитието на множество съвместни цивилни инициативи“, заяви той.  \r\nПо-рано Кац заяви и, че е реалистично да се очакват формални мирни споразумения с умерените правителства в региона в рамките на няколко години.  \r\n \r\n  Теодор Пенев", "date": "2019.10.06", "title": "The Times of Israel: Външният министър на Израел потвърди инициативата за подписването на „историческо“ мирно споразумение със страните в Персийския залив"}
{"url": "http://www.focus-news.net/news/2019/10/06/2705610/iva-paneva-sdruzhenie-nash-svyat-varna-mnogo-ot-mladite-sportisti-pushat-i-piyat-energiyni-napitki.html", "text": "Много от младите спортисти в училищна възраст регулярно пушат цигари и прекаляват с енергийните напитки. Някои от най-натоварените състезатели прибягват и до психоактивни вещества или различни субстанции, за да подтиснат напрежението преди важно представяне. Това коментира за  Радио „Фокус“ – Варна  Ива Панева от Сдружение „Наш свят“, което проведе през летните месеци проект за превенция на емоционално-поведенчески проблеми и употребата на психоактивни вещества при младите спортист. Според нея в заниманията са се включили близо 40 възпитаници на Спортното училище в града, както и трениращи в различни клубове. По време на реализацията на проекта учениците са можели да се консултират със здравен коуч – специалисти, които стават все по-популярни в чужбина. Младите спортисти са имали и възможност да проверят някои физически показатели на специален кантар за електролитния баланс в организма, процентът на мазнини и вода в тялото. Именно този иновативен кантар може да отчете всяко отклонение, както и да докаже, че младият човек е употребил някакъв наркотик, или е изпил енергийна напитка, обясни Ива Панева. Според нея, въпреки че българските треньори са скептични към този подход, апаратурата и консултациите от здравния коуч могат да дадат добра превенция на проблеми при младите спортисти. По думите й, проучвания показват, че младите хора, дори и спортистите, посягат към наркотици, цигари, алкохол или други субстанции, които им помагат илюзорно да се чувстват по-добре. „Така че, преди този дисбаланс да настъпи, трябва да има начин треньорите и младите хора, в този случай спортистите, да си дадат ясна сметка в какво състояние е техният организъм. Защото за нас по-обикновените хора те изглеждат в супер форма физически, но това не означава, че те отвътре са добре“, добави ръководителят на проекта. \r\nДиана СТОЕВА", "date": "2019.10.06", "title": "Ива Панева, Сдружение „Наш свят“ – Варна: Много от младите спортисти пушат и пият енергийни напитки"}
{"url": "http://www.focus-news.net/news/2019/10/06/2705615/zapochva-zapisvaneto-za-parvoto-sastezanie-po-maystorsko-shofirane-v-onkologichniya-tsentar-kam-bolnitsata-v-panagyurishte.html", "text": "Започва записването за Първото състезание по майсторско шофиране в Онкологичния център към панагюрската болница, съобщиха от пресцентъра на  лечебното заведение . Надпреварата ще се проведе в болницата от 10.00 часа. Всички желаещи да се включат в състезанието могат да се запишат на телефон 0357-88-505. Състезанието е част от стратегическата инициатива „Победители”, която е насочена към пациентите на болницата, техните близки и цялата общественост. Целта е да се припомни, че правилната диагностика и доброто лечение, които Онкологичен център в панагюрската болница предлага, могат да превърнат пациентите в победители, без да променят драстично стила и качеството на живота си, разказа началникът на Центъра д-р Росица Кръстева. В името на гарантирането на високо качество на живот, инициираме това състезание, което е отворено за участие както за пациенти, така и за техните близки и лекари, уточни още д-р Кръстева.  Празничният ден ще приключи с церемония за награждаване.", "date": "2019.10.06", "title": "Започва записването за Първото състезание по майсторско шофиране в Онкологичния център към болницата в Панагюрище"}
{"url": "http://www.focus-news.net/news/2019/10/06/2705616/26-uchenitsi-ot-dualna-forma-na-obuchenie-zapochvat-rabota-v-chez.html", "text": "26 ученици от Дуална форма на обучение започват работа в ЧЕЗ. Това съобщиха от пресцентъра на  дружеството . \r\nКомпанията бе една от първите, които подкрепиха обучението по електротехника, при което учениците трупат трудов стаж, докато учат. \r\nОбщо 26 ученици в 11 и 12 клас в дуалната форма на обучение започват работа в ЧЕЗ Разпределение през септември и октомври. От 17 септември на работните си места се завърнаха деветимата младежи от 12-ти клас на Професионална гимназия по механоелектротехника – гр. Плевен, които вече втора година учат, докато трупат трудов стаж. Те са разпределени в две от дирекциите в ЧЕЗ Разпределение  – „Мерене и управление на данни“ и „Експлоатация и поддържане“. Съгласно учебната си програма учениците ще работят 3 дни в седмицата в ЧЕЗ под ръководството на петима наставници, които са сред опитните служители на ЧЕЗ Разпределение. От началото на октомври други деветима ученици от 11-ти клас на плевенската гимназия  подписаха трудовите си договори с ЧЕЗ Разпределение. Продължават работа в ЧЕЗ и седмината 12-токласници от столичната професионална гимназия „Н. Й. Вапцаров“, които още от предишната учебна година учат и работят. \r\nОсъзнавайки необходимостта от добра професионална подготовка, ЧЕЗ бе една от първите фирми, която подкрепи дуалното обучение по електротехника в България в рамките на проекта ДОМИНО, с паралелки в София и Плевен, а впоследствие и в Перник. Заради условията, които създава за насърчаване на младите специалисти, ЧЕЗ получи награда от ДОМИНО за фирма с най-добри социални придобивки за учениците в дуална форма на обучение. \r\n„Динамиката на бизнеса и бързо променящата се среда през последните години ни показват,  че дуалното обучение е най-добрият начин за наемане  на правилните хора  развитието и задържането им  в компанията“, заяви Евгения Накова, директор „Човешки ресурси“ в ЧЕЗ България. \r\nЧЕЗ е разработила и следва дългосрочна стратегия в областта на професионалното образование и подкрепата на младите таланти. Участието в дуланата форма на обучение е важен елемент в тази стратегия. Дуалното обучение допринася за реализиране на стратегическата цел на ЧЕЗ, а именно сближаване на професионалното образование с нуждите и целите на бизнеса, ранното кариерно ориентиране на младите хора и задържането им в България.", "date": "2019.10.06", "title": "26 ученици от Дуална форма на обучение започват работа в ЧЕЗ"}
{"url": "http://www.focus-news.net/news/2019/10/06/2705614/ministar-temenuzhka-petkova-optimist-sam-po-otnoshenie-na-vazmozhnostta-za-realizatsiya-na-aets-belene.html", "text": "Оптимист съм по отношение на възможността за реализация на АЕЦ \"Белене\". Това каза министърът на енергетиката Теменужка Петкова в предаването „Денят започва с Георги Любенов“ по  БНТ . „Знаете, че се провежда процедура за избор на стратегически инвеститор. Тази процедура беше публикувана в официален вестник на Европейския съюз. Целта беше да стигне до широк кръг заинтересовани лица, да бъде абсолютно публична, прозрачна, да могат наистина големи компании да заявят интерес и да участват в този проект, защото той ще бъде много важен не само за България, той ще бъде важен за целия регион, добави Петкова. По думите и анализите показват, че в нашия регион ще трябва да бъдат изведени от експлоатация определени мощности. „Проектът АЕЦ \"Белене\" според мен има бъдеще. Доказателство за това е и заявлението, което нашите съседи от Северна Македония направиха. Те подадоха заявление да придобият миноритарен дял от проектната компания, който да е в размер на 10% от капитала на компанията. И подадоха заявление за изкупуване на ел. енергия за целия срок на експлоатация на централата“, обясни енергийният министър. „Това е решение на правителството на Северна Македония, това решение е от тяхната компания, съответно, която е аналог на нашата Национална електрическа компания. Това е самата реалност и аз много се радвам за това. Отделно, участието на такива компании на „Росатом“, „Си Ен Си“, „Дженерал електрик“ смятам че е достатъчно ясна и категорична заявка по отношение на оптимизма във връзка с изграждането на този проект“, коментира още министърът. Петкова посочи, че на 1 октомври тази година бе дадено от страна на Агенцията за ядрено регулиране лицензията за удължаване на срока за експлоатация на 6 блок на АЕЦ \"Козлодуй\" с още 10 години. „Срокът може да бъде удължен още, до 30 години. Нашето национално законодателство изисква на всеки 10 години да се прави отново проверка, анализ от страна на Агенцията за ядрено регулиране и съответно да се подновява тази лицензия, ако централата отговаря на всички необходими изисквания за безопасност“, каза още енергийният министър. „Правителството показа на практика изпълнението на един от основните си приоритети в областта на енергетиката. Гарантирали сме енергия на достъпни цени и чиста енергия на българските граждани. Печалбата за първите 8 месеца за АЕЦ \"Козлодуй\"  наистина е рекордна – 271 млн. лв. Това красноречиво говори за ефективността, с която работи тази централа. АЕЦ \"Козлодуй\" наистина е в много добро финансово състояние“, допълни Теменужка Петкова.", "date": "2019.10.06", "title": "Министър Теменужка Петкова: Оптимист съм по отношение на възможността за реализация на АЕЦ \"Белене\""}
{"url": "http://www.focus-news.net/news/2019/10/06/2705619/vavezhda-se-vremenna-organizatsiya-na-dvizhenieto-v-sofiya-zaradi-futbolen-mach.html", "text": "Въвежда се временна организация на движението в София заради футболен мач. Това съобщиха от  Столична община . Във връзка с провеждането на футболна среща на Национален стадион „Васил Левски” на 6 октомври 2019 г. се забранява престоят и паркирането на превозни средства на моста пред стадиона същия ден от 15.00 часа до 20.00 часа. Изключение се прави само за автомобилите на участниците в мероприятието; \r\nОт 17.30 часа на 6 октомври 2019 г. до приключване на футболната среща, при необходимост и по преценка на ръководството на СДВР може да се забрани влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.10.06", "title": "Въвежда се временна организация на движението в София заради футболен мач"}
{"url": "http://www.focus-news.net/news/2019/10/06/2705618/prof-todor-kantardzhiev-v-momenta-v-golemite-oblastni-gradove-dominirat-respiratorni-virusi-koito-sa-harakterni-za-nachaloto-na-esenta.html", "text": "В момента доминират особено в големите областни градове респираторни вируси, които са характерни за началото на есента и се появяват обикновено есенно време или в края на пролетта. Това каза в интервю на  Агенция “Фокус“  с директорът на Центъра за заразни и паразитни болести проф. д-р Тодор Кантарджиев. „В момента докладвам доказаната в националната референтна лаборатория инфекция на горните дихателни пътища е причинената от риновируси инфекция. Риновирусите са група вируси, които са много дребни по размер, без покривка и те се унищожават с дезинфекционни средства, най-добре кърпички с хлорхексидин. Характерно за риновирусите, които в момента циркулират в град София, Пловдив, Стара Загора и други областни центрове, най-често са взривовете, които причиняват в детски колективи и в училищата. Също така по месторабота се забелязват случаи на тези инфекции“, обясни още той. „Инфекцията се характеризира с един инкубационен период от заразяването до проявата на инфекцията, който обикновено е от два до четири дни. Характерно за тази инфекция е, че не се разпространява по въздушно-капков път, колкото чрез мръсните ръце“, допълни той. „Характерно за проявите на тази инфекция е силна хрема, болки по гърлото и кашлица. Тази кашлица отзвучава при здрави, млади хора за около седмица, но 25 % от хората кашлят две седмици. Характерно за тази инфекция е, че предразполагащи фактори като хронични белодробни заболявания или някакъв имунен дефицит може да предизвика кашлица повече от две седмици“, каза още проф. Кантарджиев.  \r\nТеодора ПАТРОНОВА \r\n Пълния текст на интервюто четете по-късно в „Мнение”", "date": "2019.10.06", "title": "Проф. Тодор Кантарджиев: В момента в големите областни градове доминират респираторни вируси, които са характерни за началото на есента"}
{"url": "http://www.focus-news.net/news/2019/10/06/2705620/reuters-parlamentarnite-izbori-v-portugaliya-veroyatno-shte-badat-spechelieni-otnovo-ot-levitsata.html", "text": "Португалската левица се очаква да запази властта на парламентарните избори на 6 октомври в страната и дори да спечели още депутатски места в парламента, след четири години на икономически растеж, предава  Reuters . \r\nАко статистиката е вярна, премиерът на Португалия Антонио Коста, лидерът на Португалската социалистическа партия (ПСП) ще спечели около 38% от вота на изборите на 6 октомври. Той все пак ще има нужда отново от коалиционен партньор, за да остане на власт.  \r\n„Въпросът е дали ще се окажем с вързани ръце“, заяви Коста по време на предизборна кампания по-рано.  \r\n„Трябва да имаме силата да гарантираме четири години стабилност и да не сме краткосрочно правителство“, добави той.  \r\nОсновната опозиция на Коста в лицето на социалдемократите вероятно ще загуби места в парламента, като според статистиката ще спечели под 30% от вота.  \r\nИзборите в Португалия започват в 8:00 часа (10:00 българско време) и свършват в 19:00 (21:00 българско време).  \r\n \r\n  Теодор Пенев", "date": "2019.10.06", "title": "Reuters: Парламентарните избори в Португалия вероятно ще бъдат спечелиени отново от левицата"}
{"url": "http://www.focus-news.net/news/2019/10/06/2705605/tass-nachalo-na-predsrochnite-parlamentarni-izbori-v-kosovo.html", "text": "В Косово започнаха предсрочни парламентарни избори, като избирателните секции бяха отворени в 7:00 часа (8:00 часа българско време), предава  TACC . \r\n\"Процесът на изборите започна в 07:00, избирателните секции функционират в цяло Косово\", съобщи пресслужбата на Централната избирателна комиси. Четири коалиции, 20 политически партии и един независим кандидат се борят за 120 места в парламента. Общо ЦИК регистрира 1 938 868 избиратели, а изборните секции ще бъдат затворени в 19:00 местно време (20:00 часа българско време). \r\nГласуването се извършва в 2 547 избирателни секции. \r\nИзборите ще бъдат седмите по ред и шестите предсрочни такива, тъй като в цялата история на Косово нито едно правителство не е изпълнило мандата си докрай. Най-кратко просъществува правителството на бившият премиер Рамуш Харадиний. Той беше избран за министър-председател на изборите през 2017 г., като кабинетът му се задържа на власт за по-малко от две години. \r\nСпоред конституцията на Косово от 120 места в парламента, 100 депутатски мандата се разпределят между албанските депутати, а другите 20 сред представители на националните малцинства. От 20-те депутати, половината се избират от представителите на сръбското малцинство. \r\nВ избирателните списъци има над 100 хил. косовски сърби, като най-голямото косовско сръбско движение, \"Сръбска листа\", разчита на откритата подкрепа на правителството в Белград. \r\n \r\n  Теодор Пенев", "date": "2019.10.06", "title": "TAСС: Начало на предсрочните парламентарни избори в Косово"}
{"url": "http://www.focus-news.net/news/2019/10/06/2705625/izlozhba-s-knigi-za-vidni-dobrudzhantsi-s-prinos-v-kulturata-i-izkustvoto-na-dobrudzha-e-predstavena-v-regionalnata-biblioteka-v-dobrich.html", "text": "Изложба „Видни добруджанци с принос в културата и изкуството на Добруджа – Галина Дурмушлийска, Петър Крумов и Райко Тонев” е представена в Регионалната библиотека „Дора Габе“, предаде кореспондентът на  Радио „Фокус” – Варна .  Все още любознателните читатели могат да научат повече за своя роден край. Поводите за организирането на тази малка по обем изложба са няколко – отбелязването на 60-та годишнина от рождението на народната певица Галина Дурмушлийска, на 85-годишнината от рождението на композитора Петър Крумов и 90-годишнината от рождението на Райко Тонев. Това са личности с ярко присъствие в музикалния живот на Добруджа и на България. Експозицията включва библиотечни документи от фонда на сектор „Краезнание” на библиотеката – книги, периодични издания, сборници, компактдискове, фотографии и др. Място в изложбата са намерили книгите на Атанас Пеев: „Златните гласове на Добруджа”, „Майстори на добруджанската народна музика”, „Добруджанска фолклорна съкровищница”, „Личности и събития” и др.; изследванията на Ахил Карамузов: „Летопис на музикалната култура в Добрич”, „Видни музикални дейци в Добрич през ХХ век”, „Музиката в Добрич през втората половина на XIX и XX век”. Интерес представляват също книгите на Петър Крумов „Добруджански изпълнители пред микрофона”, „Народни песни от град Добрич”, „Народни песни от Добруджа”, „Стаматка Кирилова и нейните песни”, „Народни песни от Добричко”, „Моята Добруджа” и много други, негови нотни издания, сборници и компактдискове, включващи творчеството на добруджанския композитор. Представена е книгата на Любен Бешков „Добруджанци в науката, изкуството и културата”, разкриваща живота на добруджанските творци Галина Дурмушлийска, Петър Крумов и Райко Тонев, които за своите заслуги получават званието „Почетен гражданин на град Добрич”. Изложбата „Видни добруджанци с принос в културата и изкуството на Добруджа” може да бъде разгледана в Регионална библиотека „Дора Габе” до 8 октомври 2019 г. \r\nЖулиета НИКОЛОВА", "date": "2019.10.06", "title": "Изложба с книги за видни добруджанци с принос в културата и изкуството на Добруджа е представена в Регионалната библиотека в Добрич"}
{"url": "http://www.focus-news.net/news/2019/10/06/2705623/mvr-12-choveka-sa-raneni-pri-katastrofi-v-stranata-prez-izminaloto-denonoshtie.html", "text": "12 човека са ранени при катастрофи в страната през изминалото денонощие. Това съобщиха от пресцентъра на  МВР . Общо 9 са пътнотранспортните произшествия за последните 24 часа, а ранените са 12. В София са станали 19 леки катастрофи без загинали и ранени. \r\nОт началото на месеца в страната са загинали 10 човека, а 105 са ранени при 82 пътно-транспортни произшествия. От началото на годината загиналите са 454 човека, ранени са 6466 при 5072 катастрофи. \r\nПри сравнение с реалните данни за загиналите (469) през същия период на 2018 г. се отчитат 15 по-малко загинали участници в движението по пътищата през 2019 г.", "date": "2019.10.06", "title": "МВР: 12 човека са ранени при катастрофи в страната през изминалото денонощие"}
{"url": "http://www.focus-news.net/news/2019/10/06/2705629/oik-pazardzhik-e-zalichila-dvama-ot-kandidatite-za-kmet-na-selo-patalenitsa.html", "text": "ОИК-Пазарджик е заличила двама от кандидатите за кмет на село Паталеница, съобщиха от  комисията . Борислава Василева, издигната от „БСП за България“ и Иван Димитров, подкрепен от ГЕРБ са заличени с решения на Общинската избирателна комисия в Пазарджик. Като кандидат за кмет остава само досегашния – Ангел Налбатски, от местна коалиция „Новото време“.  В още 5 села – Пищигово, Синитово, Мирянци, Добровница и Величково, също е издигнат само един кандидат за кмет. От общо 31 населени места в община Пазарджик, кметове ще бъдат избирани в 27, тъй като в селата Крали Марко, Сбор, Цар Асен и Тополи дол жителите са под 350 души.", "date": "2019.10.06", "title": "ОИК-Пазарджик е заличила двама от кандидатите за кмет на село Паталеница"}
{"url": "http://www.focus-news.net/news/2019/10/06/2705622/predstavitelen-tantsov-sastav-chudesiya-pazardzhik-shte-vzeme-uchastie-v-mezhdunarodniya-folkloren-festival-v-obshtina-strumyani.html", "text": "Представителен танцов състав „Чудесия“ – Пазарджик ще вземе участие в Международния фолклорен фестивал в община Струмяни, съобщи за  Радио „Фокус“ – Пазарджик  Таня Димитрова, художествен ръководител на състава. 16-то издание на фестивала ще бъде на 4,5 и 6 октомври в с. Микрево, Община Струмяни. „Влизаме в поредната сериозна танцова битка, представяйки Пазарджик, и нямам съмнение, че отново ще се завърнем като победители, коментира ръководителят на „Чудесия”. Фестивалът в община Струмяни е престижно ежегодно събитие с повече от 3000 участника в състезателната програма, професионални ансамбли и състави, фолклорни групи и изпълнители , които поднасят грандиозни спектакли на сцената под магичното южно небе“, поясни Таня Димитрова.  По думите й, всяко подобно предизвикателство възпитава децата на Пазарджик в дисциплина, екипно мислене и подкрепа, носи подплатено самочувствие и изгражда в тях дух на победители.", "date": "2019.10.06", "title": "Представителен танцов състав „Чудесия“ – Пазарджик ще вземе участие в Международния фолклорен фестивал в Община Струмяни"}
{"url": "http://www.focus-news.net/news/2019/10/06/2705626/d-r-sotir-ivanov-im-petrich-tsar-samuil-e-imal-ne-samo-upravlenski-funktsii-no-i-chisto-choveshki-chuvstva-koeto-go-prevrashta-v-obayatelna-figura.html", "text": "При цар Самуил виждаме, че той има не само управленски функции, но и чисто човешки чувства – любов, емоция, съпричастност, милосърдие, състрадание. Това каза за  Радио „Фокус“ – Пирин  д-р Сотир Иванов, директор на Исторически музей – Петрич. По думите му тези качества са много нехарактерни за Iредновековието, затова и го открояват от владетелите през този период. „Мисля си, че те са били особено важни и в процеса на обединение на българите. Чисто човешкото отношение на Самуил към неговите войници и поданици, изиграва също толкова голяма роля, колкото и неговите политически, но и военни победи, които в продължение на 4 десетилетия показват един непримирим дух. Всички тези неща изграждат образа на владетеля, който доминира в Българското средновековие. И както по-късно ще пише Йоан Спирадонакис: „Самуил, който винаги е в устата на българите““, каза още д-р Иванов. Той посочи че тази особеност, това отношение към неговите поданици го превръща в една обединителна фигура, каквато не е била характерна за този период на нашата история. \r\nЛивия НИНОВА", "date": "2019.10.06", "title": "Д-р Сотир Иванов, ИМ  – Петрич: Цар Самуил е имал не само управленски функции, но и чисто човешки чувства, което го превръща в обаятелна фигура"}
{"url": "http://www.focus-news.net/news/2019/10/06/2705621/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kapitan-andreevo-i-gkpp-lesovo.html", "text": "Интензивен е трафикът на изход за товарни автомобили на ГКПП \"Капитан Андреево\" и ГКПП \"Лесово\". Това съобщиха от  ГД \"Гранична Полиция\" . Информацията за трафика на граничните контролно-пропускателни пункта е към 10.00 часа. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. \r\nНа границата с Република Сърбия трафикът е нормален на всички гранични контролно-пропускателни пунктове.   \r\nНа границата с Република Северна Македония на ГКПП Златарево движението е затруднено поради извършване на ремонтно-строителни дейности. Трафикът на останалите пунктове е нормален.  \r\nНа границата с Република Гърция трафикът е нормален на всички гранични контролно-пропускателни пунктове. \r\nНа границата с Румъния  трафикът е нормален. \r\nПоради лоши метеорологични условия, обслужваща фериботната връзка Оряхово – Бекет днес няма да работи.", "date": "2019.10.06", "title": "ГД \"Гранична полиция\": Интензивен е трафикът на изход за товарни автомобили на ГКПП \"Капитан Андреево\" и ГКПП \"Лесово\""}
{"url": "http://www.focus-news.net/news/2019/10/06/2705628/germanskiyat-poslanik-v-makedoniya-skopie-predprie-vazhni-stapki-za-zapochvaneto-na-pregovori-s-es.html", "text": "Северна Македония вече ускори реформите и предприе стъпки за реформи във всички области, важни за началото на преговорите с Европейския съюз, заяви германският посланик в страната Томас Герберих, пише електронното издание на скопския  “Фокус“ \r\nТой добави, че Западните Балкани са регион от стратегическо значение за ЕС и Брюксел не трябва да пренебрегва този регион.  \r\n„Липсват само още няколко (стъпки). Надявам се, че държавите-членки на Европейския съюз от на 15 октомври ще успеят да постигнат споразумение за започване на преговори“, каза Герберих. \r\nПо отношение на съдебната реформа и там справянето с високата престъпност и корупцията, Герберих заяви, че не иска да коментира работата на правосъдната система на страната. \r\n \r\n  Теодор Пенев", "date": "2019.10.06", "title": "Германският посланик в Македония: Скопие предприе важни стъпки за започването на преговори с ЕС"}
{"url": "http://www.focus-news.net/news/2019/10/06/2705617/bloomberg-turtsiya-strupva-voyski-po-granitsata-sas-siriya-sled-kato-erdogan-zaplashi-s-voenna-operatsiya.html", "text": "Турция подсили армейските части, разположени по границата със Сирия, след като президентът на Турция Реджеп Тайип Ердоган заплаши по-рано, че ще започне задгранична операция в най-скоро време срещу кюрдските милиции, подкрепяни от САЩ в Северна Сирия, предава американската медия  Bloomberg . \r\nТурция е изпратила допълнителни бронирани машини и войници до граничният град Акчакале, според турски източници.  \r\nПо-рано Ердоган заяви, че страната му е готова за военна интервенция, която може да започне до дни и ще бъде насочена срещу територии, контролирани от подкрепяните от Вашингтон кюрдски „Отряди за народна самоотбрана“(ОНС) в Северна Сирия. Той заплаши с военни действия по земя и въздух на изток от река Ефрат. \r\nЕрдоган се зарече да създаде буферна зона в Сирия, която да изведе кюрдските милиции от региона и в която да засели част от сирийските бежанци в Турция. Анкара подозира САЩ в това, че подкрепя кюрдските амбиции за самоуправление в Сирия и е готова да използва военна сила срещу това, което според нея е преначертаване на границите на региона.  \r\nТурция иска да действа преди зимните условия да направят терена труден за танковете й, което оставя малко време за споразумение с Вашингтон.  \r\nЕрдоган няколко пъти призовава САЩ да се присъединят към усилията му за разширение на договорената зона за сигурност, като отдавна заплашва и с военни действия, ако това не се случи. \r\nОНС, които спомогнаха за победата на коалиционните сили над радикалната терористична групировка „Ислямска Държава“, стоят в сърцето на трудните отношения между САЩ и Турция. Анкара вижда милициите като основна заплаха за сигурността си, заради връзките на ОНС с „Работническата партия на Кюрдистан“ (ПКК),  която оперира и в Турция и настоява за автономия. Тя е призната за терористична групировка също така от Вашингтон и от Европейския съюз.  \r\n \r\n \r\n \r\n  Теодор Пенев", "date": "2019.10.06", "title": "Bloomberg: Турция струпва войски по границата със Сирия, след като Ердоган заплаши с военна операция"}
{"url": "http://www.focus-news.net/news/2019/10/06/2705630/16-godishno-momiche-e-zaginalo-sled-intsident-na-peshehodna-pateka-v-sliven.html", "text": "16-годишно момиче е загинало след инцидент на пешеходна пътека в Сливен. Това съобщиха от пресцентъра на  ОДМВР - Сливен . В 4.00 часа е получен сигнал за възникнало тежко пътно произшествие на бул.”Бургаско шосе”  в град Сливен. Лек автомобил „Алфа Ромео”, управляван от водач на 28 години от село Тополчане е ударил, пресичащо на пешеходна пътека, момиче на 16 години от град Сливен. В резултат на произшествието момичето е починало. Водачът е задържан за 24 часа в РУ-Сливен. Пробата за употреба на алкохол е положителна.  \r\nПо случая е образувано досъдебно производство.", "date": "2019.10.06", "title": "16-годишно момиче е загинало след инцидент на пешеходна пътека в Сливен"}
{"url": "http://www.focus-news.net/news/2019/10/06/2705633/ria-novosti-severna-koreya-mozhe-da-vazobnovi-yadrenite-testove-poradi-protivorechiya-sas-sasht-smyatat-eksperti.html", "text": "Противоречията и липсата на напредък в преговорите със САЩ може да накарат Северна Корея да прекрати мораториума върху ядрените тестове, заяви академик Алексей Арбатов, ръководител на Международния център за сигурност в Института за световна икономика и международни отношения, предава  РИА Новости . \r\nПо-рано делегация от Северна Корея и САЩ разговаряха на работна среща в Швеция, но преговорите не бяха ползотворни.  \r\nКакто заяви АРбатов, основното противоречие между Вашингтон и Пхенян се крие във факта, че Ким Чен Ун изисква цялостно премахване на санкциите, а САЩ са готови само постепенно да премахват санкции, в очакване Северна Корея да прекрати ядрената си програма. \r\n\"Основният риск е Северна Корея да прекъсне мораториума върху ядрените тестове. Освен че Пхенян изстрелва балистични ракети, което се случва редовно, като допълнителен инструмент за натиск Северна Корея може да проведе нови ядрени тестове. Но това означава ново утежняване на кризата, възможността за нови санкции и повишен военен натиск\", заяви Арбатов. \r\n \r\n  Теодор Пенев", "date": "2019.10.06", "title": "РИА Новости: Северна Корея може да възобнови ядрените тестове поради противоречия със САЩ, смятат експерти"}
{"url": "http://www.focus-news.net/news/2019/10/06/2705632/tervel-totev-pss-prez-esenno-zimniya-sezon-turistite-tryabva-da-znayat-che-v-sutreshnite-i-vechernite-chasove-ima-opasnost-ot-zaledyavane.html", "text": "През есенно-зимния сезон туристите трябва да знаят, че в сутрешните и вечерните часове има опасност от заледяване. Това каза в интервю за  Агенция „Фокус“  дежурният спасител в Планинска спасителна служба Тервел Тотев за планината през есенно-зимния сезон. „Туристите трябва да бъдат по-внимателни, когато предприемат преходи във високите части на планината, особено ако пътеките са рискови и има опасност от подхлъзване и нежелани травми“, категоричен е планинският спасител. Той посъветва туристите да не надценяват възможностите си и да не се опитват да постигнат целите, които са си поставили, на всяка цена.  По думите му в повечето от случаите човек, ако се върне, няма да изпада в неприятни ситуации. За есенно-зимната екипировка в планините Тотев препоръча да се носят дрехи според сезона и зареден телефон. „Хубаво е хората, които предприемат по-дълги преходи да си носят някаква храна и подходящи обувки“, съветва още той \r\nЗорница КОСТАДИНОВА \r\n Пълният текст на интервюто четете по-късно в раздел „Мнения“", "date": "2019.10.06", "title": "Тервел Тотев, ПСС: През есенно-зимния сезон туристите трябва да знаят, че в сутрешните и вечерните часове има опасност от заледяване"}
{"url": "http://www.focus-news.net/news/2019/10/06/2705624/the-jerusalem-post-v-irak-byaha-napadnati-mestni-televizii-a-broyat-na-zhertvite-v-protestite-raste.html", "text": "Няколко телевизионни централи бяха нападнати от маскирани въоръжени мъже в Ирак, пише  The Jerusalem Post .  \r\nПоне 19 души са загинали след като иракското правителство продължи с грубото потушаване на противоправителствените протести в страната, като с тях общият брой на жертвите от началото на протестите надвиши 100. Сградите на няколко от главните иракски телевизии са били нападнати от въоръжени мъже в това, което изглежда е било координиран опит да бъдат спрени всички канали, които се противопоставят на правителството.  \r\nНападенията вероятно са били координирани, понеже са се случили по едно и също време. Журналисти от телевизиите са били атакувани, тяхното оборудване е било унищожавано, както и мобилните им телефони. Опитите на служителите в телевизиите да повикат на помощ органите на реда са били игнорирани, по данни на една от атакуваните телевизии.  \r\nДруга иракска телевизия е била нападната, след като е информирала, че протестиращи са изгорили централата на управляващата партия в град Насирия, като нейните офиси са били изгорени.  \r\nВсе още не е ясно дали атаките са дело на правителствени сили.  \r\n \r\n  Теодор Пенев", "date": "2019.10.06", "title": "The Jerusalem Post: В Ирак бяха нападнати местни телевизии, а броят на жертвите в протестите расте"}
{"url": "http://www.focus-news.net/news/2019/10/06/2705639/bchk-zapochva-informatsionna-kampaniya-za-sotsialno-znachimi-zabolyavaniya.html", "text": "БЧК и \"Байер\" България започва информационна кампания за социално значими заболявания. Това съобщиха от пресцентъра на  БЧК . Българският Червен кръст стартира информационна кампания, обхващаща социалнозначими заболявания в областта на кардиологията и офталмологията. Откриващото събитие ще се проведе на 7 октомври от 11:45 ч. в зала „Музейна“ на централата на БЧК (бул. „Джеймс Баучер“ 76) и е посветено на възрастово-обусловената макулна дегенерация, която е прогресивно хронично заболяване на очите и е причина за загуба на централното зрение при голям процент хора. Презентация по темата ще изнесе д-р Веселин Даскалов – офталмолог и специалист по микрохирургия на окото. \r\nВ продължение на един месец, водещи специалисти офталмолози и кардиолози ще представят информационни презентации в градовете – София, Пловдив, Варна, Велико Търново, Перник, Благоевград, Шумен, Ловеч, Плевен, Ямбол, Бургас, Дупница, Хасково.   \r\nКампанията е насочена към определени възрастови групи с цел превенция, ранна диагностика и възможности за лечение на възрастово-обусловената дегенерация на макулата, диабетен макулен едем, миокарден инфаркт  и инсулт. В направление кардиология, ще бъдат обхванати хора от 45 до 75 години и пациенти с неклапано предсърдно мъждене, а в направление офталмология насочеността е към 50 – 65-годишните.", "date": "2019.10.06", "title": "БЧК започва информационна кампания за социално значими заболявания"}
{"url": "http://www.focus-news.net/news/2019/10/06/2705634/prodalzhavat-protsesualno-sledstvenite-deystviya-po-sluchaya-s-obira-na-bankov-klon-v-sofiya.html", "text": "Продължават процесуално-следствените действия по случая с обира на банков клон на бул. \"Европа\" в София.  Това съобщиха за  Агенция \"Фокус\"  от  пресцентъра на МВР . Предстои изясняване на извършителите на престъплението.  \r\n \"Фокус\"  припомня: Вчера в 16.20 часа е бил подаден сигнал за лисваща голяма сума пари от банковия клон. Веднага са предприети действия по установяване на фактите и обстоятелствата около обира.", "date": "2019.10.06", "title": "Продължават процесуално-следствените действия по случая с обира на банков клон в София"}
{"url": "http://www.focus-news.net/news/2019/10/06/2705635/aktsenti-v-predavaneto-chudesata-na-severozapada.html", "text": "В предаването „Чудесата на Северозапада“ издание на    всяка седмица  ви представяме личности, борили се  за освобождението, културното и духовното въздигане на този край. На 10 октомври 1884 година е сформиран Трети пехотен Бдински полк . В редовете на този славен полк хиляди положиха костите си в името на Родината, в името на националния идеал – обединена България.  За този полк ще разкажем в предаването. В „Чудесата на Северозапада“ Мария Новакова от Държавен архив  разказва за една емблематична личност на Видин – Руси Коджаманов.   Всяка седмица в „Чудесата на Северозапада“   ви разказваме за Северозападния регион, за хората, свързали живота си с този край и с делата  си допринасящи за неговия просперитет и развитие. Тридневният  трансграничен събор за автентичен фолклор със 150 живи съкровища се проведе от 4-ти до 6-ти октомври в обновеното лятно кино в Белоградчик. В продължение на 3 дни изпълнители от Видинско, Монтанско и Окръг Долж от Румъния представиха на местните жители, гости и туристи автентични и интересни песни, танци и ястия, характерни за региона, от който идват. Предаването „Чудесата на Северозапада“ се излъчва всяка неделя от 13 до 14 часа. Водещ е Анна Лозанова.", "date": "2019.10.06", "title": "Акценти в предаването „Чудесата на Северозапада“"}
{"url": "http://www.focus-news.net/news/2019/10/06/2705627/tacc-kosovskite-sarbi-masovo-glasuvat-na-predsrochnite-parlamentarni-izbori-v-stranata.html", "text": "Сръбското население в северната част на Косово масово гласува на предсрочните парламентарни избори в републиката, заяви заместник-председателят на партия „Сръбска листа“, Игор Симич цитиран от  ТАСС . \r\n„Що се отнася до информацията, която получавам, изборите се провеждат по най-добрия начин, без никакви проблеми. Всички избирателни секции се отвориха навреме. Гражданите масово отидоха на урните, в момента се проверява избирателната активност, точните числа ще бъдат обявени малко по-късно. Засега това е цялата информация, която мога да предоставя“, каза той.  \r\nСпоред Централната избирателна комисия, от повече от 1,9 милиона избиратели, 117 808 са регистрирани в 10 общини с преобладаващо сръбско население. Четири сръбски общини в северно Косово са регистрирали 58 187 избиратели. \r\n \r\n  Теодор Пенев", "date": "2019.10.06", "title": "TACC: Косовските сърби масово гласуват на предсрочните парламентарни избори в страната"}
{"url": "http://www.focus-news.net/news/2019/10/06/2705636/katastrofa-e-stanala-na-ul-cherkovna-v-sofiya.html", "text": "Катастрофа е станала на ул. „Черковна“ в София, предаде репортер на  Агенция „Фокус“ .  На място има полиция. Шофьорите да карат с повишено внимание в района на местопроизшествието. \r\nЗорница КОСТАДИНОВА", "date": "2019.10.06", "title": "Катастрофа е станала на ул. „Черковна“ в София"}
{"url": "http://www.focus-news.net/news/2019/10/06/2705631/nezavisen-makedoniya-poslanikat-na-sasht-v-kosovo-oshte-vednazh-podkani-grazhdanite-da-glasuvat-v-parlamentarnite-izbori.html", "text": "Посланикът на САЩ в Косово Филип Коснет призова гражданите на страната да излязат и да пуснат гласа си в предсрочните парламентарни избори, пише македонският вестник  ”Независен“ . \r\nКоснет написа съобщение в „Туитър“, където призова всички в Косово да гласуват, тъй като всеки глас е от значение, и да го направят по съвест. \r\n„Добро утро гласоподаватели на Косово. Днес е вашият ден да излезете и да гласувате. Вашият глас има значение – гласувате за себе си, за страната си, за бъдещето си!“, пише посланикът на САЩ в Косово. \r\n \r\n  Теодор Пенев", "date": "2019.10.06", "title": "“Независен“ (Македония): Посланикът на САЩ в Косово още веднъж подкани гражданите да гласуват в парламентарните избори"}
{"url": "http://www.focus-news.net/news/2019/10/06/2705642/pregled-na-mezhdunarodnite-novini-do-1300-chasa-agentsiya-fokus.html", "text": "Москва е обезпокоена от ескалацията на  напрежението около използването на енергийните ресурси в Изключителната икономическа зона (ИИЗ) на Кипър и призова всички страни в конфликта да се въздържат от дестабилизиращи стъпки, предава  TACC . \r\nТова се казва в коментар, разпространен  от руското външно министерство. \r\n\"С тревога наблюдаваме по-нататъшната ескалация на напрежението около разработването на находищата на природен газ в Изключителната икономическа зона на Кипър\", се казва в съобщението на министерството.  \r\n„Призоваваме ви да се въздържате от стъпки, водещи до дестабилизация (…) в Източното Средиземноморие, стриктно да следвате принципите на международното право и да се стремите да решавате спорните въпроси изключително по мирен начин.“, пише още в него.  \r\nВ ИИЗ на Кипър бяха открити големи залежи на природен газ, но ползването им бива оспорвано от Турция, която смята, че не само Република Кипър, но и признатата единствено от Анкара Севернокипърска турска република (СКРТ) би трябвало да има достъп до ресурсите.  \r\n*** \r\n \r\n  Противоречията и липсата на напредък в преговорите със САЩ може да накарат Северна Корея да прекрати мораториума върху ядрените тестове, заяви академик Алексей Арбатов, ръководител на Международния център за сигурност в Института за световна икономика и международни отношения, предава  РИА Новости . \r\nПо-рано делегация от Северна Корея и САЩ разговаряха на работна среща в Швеция, но преговорите не бяха ползотворни.  \r\nКакто заяви АРбатов, основното противоречие между Вашингтон и Пхенян се крие във факта, че Ким Чен Ун изисква цялостно премахване на санкциите, а САЩ са готови само постепенно да премахват санкции, в очакване Северна Корея да прекрати ядрената си програма. \r\n\"Основният риск е Северна Корея да прекъсне мораториума върху ядрените тестове. Освен че Пхенян изстрелва балистични ракети, което се случва редовно, като допълнителен инструмент за натиск Северна Корея може да проведе нови ядрени тестове. Но това означава ново утежняване на кризата, възможността за нови санкции и повишен военен натиск\", заяви Арбатов. \r\n*** \r\n \r\n  Няколко телевизионни централи бяха нападнати от маскирани въоръжени мъже в Ирак, пише  The Jerusalem Post .  \r\nПоне 19 души са загинали след като иракското правителство продължи с грубото потушаване на противоправителствените протести в страната, като с тях общият брой на жертвите от началото на протестите надвиши 100. Сградите на няколко от главните иракски телевизии са били нападнати от въоръжени мъже в това, което изглежда е било координиран опит да бъдат спрени всички канали, които се противопоставят на правителството.  \r\nНападенията вероятно са били координирани, понеже са се случили по едно и също време. Журналисти от телевизиите са били атакувани, тяхното оборудване е било унищожавано, както и мобилните им телефони. Опитите на служителите в телевизиите да повикат на помощ органите на реда са били игнорирани, по данни на една от атакуваните телевизии.  \r\nДруга иракска телевизия е била нападната, след като е информирала, че протестиращи са изгорили централата на управляващата партия в град Насирия, като нейните офиси са били изгорени.  \r\nВсе още не е ясно дали атаките са дело на правителствени сили.  \r\n*** \r\n \r\n  Турция подсили армейските части, разположени по границата със Сирия, след като президентът на Турция Реджеп Тайип Ердоган заплаши по-рано, че ще започне задгранична операция в най-скоро време срещу кюрдските милиции, подкрепяни от САЩ в Северна Сирия, предава американската медия  Bloomberg . \r\nТурция е изпратила допълнителни бронирани машини и войници до граничният град Акчакале, според турски източници.  \r\nПо-рано Ердоган заяви, че страната му е готова за военна интервенция, която може да започне до дни и ще бъде насочена срещу територии, контролирани от подкрепяните от Вашингтон кюрдски „Отряди за народна самоотбрана“(ОНС) в Северна Сирия. Той заплаши с военни действия по земя и въздух на изток от река Ефрат. \r\nЕрдоган се зарече да създаде буферна зона в Сирия, която да изведе кюрдските милиции от региона и в която да засели част от сирийските бежанци в Турция. Анкара подозира САЩ в това, че подкрепя кюрдските амбиции за самоуправление в Сирия и е готова да използва военна сила срещу това, което според нея е преначертаване на границите на региона.  \r\nТурция иска да действа преди зимните условия да направят терена труден за танковете й, което оставя малко време за споразумение с Вашингтон.  \r\nЕрдоган няколко пъти призовава САЩ да се присъединят към усилията му за разширение на договорената зона за сигурност, като отдавна заплашва и с военни действия, ако това не се случи. \r\nОНС, които спомогнаха за победата на коалиционните сили над радикалната терористична групировка „Ислямска Държава“, стоят в сърцето на трудните отношения между САЩ и Турция. Анкара вижда милициите като основна заплаха за сигурността си, заради връзките на ОНС с „Работническата партия на Кюрдистан“ (ПКК),  която оперира и в Турция и настоява за автономия. Тя е призната за терористична групировка също така от Вашингтон и от Европейския съюз.  \r\n*** \r\n \r\n  Външният министър в Тел Авив Исраел Кац потвърди, че се работи по подписването на договори за ненападение с няколко арабски държави от Персийския залив, което той нарече „историчсеко“ събитие, което ще прекрати конфликтите между Тел Авив и въпросните страни, пише вестник  The Times of Israel . \r\n„В последно време промотирахме, с подкрепата на премиера (Бенямин Нетаняху) дипломатическа инициатива да подпишем договори за ненападение с арабските държави от (Персийския) Залив“, написа Кац в „Туитър“. \r\n„Това е исторически ход, който ще прекрати конфликта и ще позволи цивилно сътрудничество до подписването на мирни споразумения“, добави той, като намекна, че арабските страни нямат намерение да започват пълни дипломатически взаимоотношения с Израел докато тече конфликта между страната и Палестина.  \r\nКац потвърди също така, че е представил плана си на няколко външни министри от въпросните страни по време на визитата си в Ню Йорк по-рано в кулоарите на Общото събрание на ООН. Той също така е дискутирал предложението с администрацията на САЩ.  \r\n„Ще продължа да работя за подсилването на позицията на Израел в света“, добави министърът.  \r\nСъобщението му в социалната мрежа включваше и линк към репортаж без източник, излъчен по израелска телевизия, който също потвърждава съществуването на инициативата, като според него тя е насочена срещу агресията на Иран.  \r\nКац присъства на Общото събрание на ООН от името на премиера Бенямин Нетаняху, който остана в Израел за да се опита да формира коалиционно правителство. В речта си пред ООН той наблегна на това, че страната му има „ясна политика“ да осъществи и подсили връзките и нормализирането на отношенията с арабските страни.  \r\n„Нямаме конфликт със страните от залива, имаме общи интереси в областта на сигурността срещу иранската заплаха, както и за развитието на множество съвместни цивилни инициативи“, заяви той.  \r\nПо-рано Кац заяви и, че е реалистично да се очакват формални мирни споразумения с умерените правителства в региона в рамките на няколко години.  \r\n*** \r\n \r\n  Президентът на Турция Реджеп Тайип Ердоган ще се срещне със сръбския си колега Александър Вучич на 7 октомври и двамата ще подпишат серия от споразумения и ще участват във втората среща на съвместния Съвет за сътрудничество на високо ниво, предава базираната в Анкара  Anadolu Agency . \r\nОчаква се те също да присъстват на бизнес форума Турция-Сърбия.  \r\nВ изявление пред агенцията, посланикът на Турция Танжу Билгич заяви, че посещението на Ердоган има голямо икономическо и търговско значение. \r\n„Турските инвестиции в Сърбия бяха на стойност 1 млн. евро през 2011 г., но сега достигат до 200 млн.“, заяви той. \r\nБилгич подчерта, че ще бъдат подписани няколко споразумения и ще се проведедат церемонии за откриване на обекти, завършени от Турската агенция за сътрудничество и координация (ТАСК) в Сърбия. \r\n*** \r\n \r\n  В Косово започнаха предсрочни парламентарни избори, като избирателните секции бяха отворени в 7:00 часа (8:00 часа българско време), предава  TACC . \r\n\"Процесът на изборите започна в 07:00, избирателните секции функционират в цяло Косово\", съобщи пресслужбата на Централната избирателна комиси. Четири коалиции, 20 политически партии и един независим кандидат се борят за 120 места в парламента. Общо ЦИК регистрира 1 938 868 избиратели, а изборните секции ще бъдат затворени в 19:00 местно време (20:00 часа българско време). \r\nГласуването се извършва в 2 547 избирателни секции. \r\nИзборите ще бъдат седмите по ред и шестите предсрочни такива, тъй като в цялата история на Косово нито едно правителство не е изпълнило мандата си докрай. Най-кратко просъществува правителството на бившият премиер Рамуш Харадиний. Той беше избран за министър-председател на изборите през 2017 г., като кабинетът му се задържа на власт за по-малко от две години. \r\nСпоред конституцията на Косово от 120 места в парламента, 100 депутатски мандата се разпределят между албанските депутати, а другите 20 сред представители на националните малцинства. От 20-те депутати, половината се избират от представителите на сръбското малцинство. \r\nВ избирателните списъци има над 100 хил. косовски сърби, като най-голямото косовско сръбско движение, \"Сръбска листа\", разчита на откритата подкрепа на правителството в Белград. \r\n*** \r\n \r\n  Американският държавен секретар Майк Помпео заяви, че е обсъдил в Атина възможна среща между президента на САЩ Доналд Тръмп и гръцкия премиер Кириакос Мицотакис, предава  РИА Новости . \r\nПомпео е заявил това в интервю за гръцка телевизия.  \r\n\"Да, говорихме за това. Все още не мога да потвърдя нищо, но разбира се, че говорихме за това. И двамата (Тръмп и Мицотакис) имаха възможност да разговарят по-рано и знам, че ще продължат разговора\" заяви Помпео, отговаряйки на въпрос дали е обсъждал провеждането на среща между президента и гръцкия премиер.  \r\n*** \r\n \r\n  Дълбоко вкоренената корупция и мирните преговори със Сърбия, които ще отворят пътя на Прищина към членство в ООН са основните грижи на почти двата милиона гласоподаватели, които ще могат да пуснат бюлетина на предсрочните парламентарни избори в Косово, коментира  Reuters . \r\nПредсрочните избори, четвъртите от обявяването на независимостта на страната през 2008 г., бяха насрочени след като премиера Рамуш Харадинай напусна поста си през месец юли тази година, след като беше призован да се яви пред съда за военни престъпления.  \r\nТой беше разпитан относно ролята си във войната от 1998-1999 г. като един от командирите на бившата „Армия за освобождение на Косово“ (АОК), която се бори за независимостта на страната срещу Сърбия. \r\nСпоред анкетите, публичното недоволство срещу управлението на Харадинай и неговото коалиционно правителство са причината за увеличението в  подкрепата за опозиционните партии.  \r\nДве от тях, „Демократичната Лига на Косово“ (ДЛК) и националистите от „Ветевендосие“ (Движение „Самоопределение“) са разглеждани като фаворити на изборите, заедно с Демократическата партия на Косово (ДПК).  \r\nАртон Демхасай, който е част от мозъчният тръст Коху („Събуди се“) в Прищина, заяви че задачата на новото правителство ще бъде подновяването на преговорите с Белград.  \r\n„Следващото правителство ще е правителство на диалога, от първия до последния си ден и само когато преговорите приключат, тогава ще можем да се занимаем с истинските проблеми като корупцията, образованието и икономиката“, заяви той.  \r\nПреговорите с Белград бяха прекратени преди година, като тогавашното правителство наложи стопроцентови мита върху стоки, произведени в Сърбия. Макар решението да получи известна подкрепа, повечето партии в Косово заявиха в предизборните си кампании, че ще премахнат митата, но ще наложат други ответни санкции срещу Белград.  \r\nСАЩ и Европейският съюз виждат продължаващото напрежение между Косово и Сърбия като сериозна заплаха за регионалната стабилност и настояват за нормализирането на отношенията.  \r\nПо-рано президентът на САЩ Доналд Тръмп назначи Ричърд Гренел, посланикът на Вашингтон в Берлин, като специален посленик в преговорите между Белград и Прищина в опит да вдъхнат нов живот на преговорите между тях.  \r\nСърбия отказва да признае независимостта на Косово и заедно с подкрепата на Русия блокира членството на Прищина в международните организации, включително в ООН.  \r\nПрез 2013 г. Прищина и Белград се съгласиха да започнат диалог с медиаторството на ЕС за нормализирането на отношенията си, но оттогава е постигнат малко прогрес.  \r\nПрезидента на Косово Хачим Тачи и сръбския му колега Александър Вучич през 2018 г. сигнализираха, че може да се съгласят на размяна на територии, но и двамата бяха изправени пред огромна опозиция срещу идеята.  \r\nЕС твърди, че страната има проблем с „широко разпространената“ корупция и „Транспаренси Интернешънъл“ оценява Косово като „много корумпирана“ страна.  \r\nИзборите ще бъдат следени за нередности от повече от 34 хил. наблюдатели, сто от които ще са пратеници на ЕС.  \r\nИзборите започват на 6 октомври в 8:00 часа българско време, а секциите ще бъдат затворени в 20:00 часа. Първоначалните резултати от изборите се очаква да са известни в ранните часове на 7 октомври.", "date": "2019.10.06", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/10/06/2705638/dvama-dushi-sa-postradali-pri-intsidenta-na-ul-cherkovna-v-sofiya.html", "text": "Двама души са откарани за преглед в болница след инцидента на ул. „Черковна“ в София. Това съобщиха за  Агенция \"Фокус\"  от  пресцентъра на МВР . При инцидента автомобил се е обърнал по таван. Сигналът е подаден в 10.50 ч. Предстои изясняване на обстоятелствата около пътнотранспортното произшествие. \r\nЗорница КОСТАДИНОВА", "date": "2019.10.06", "title": "Двама души са пострадали при инцидента на ул. „Черковна“ в София"}
{"url": "http://www.focus-news.net/news/2019/10/06/2705641/ria-novosti-yaponskiyat-premier-i-ruskiyat-vitsepremier-obsazhdat-satrudnichestvoto-mezhdu-dvete-darzhavi.html", "text": "Японският премиер Шиндзо Абе проведе среща  в рамките на Международния форум на науката и технологиите вицепремиера на Русия Максим Акимов, по време на която страните обсъдиха развитието на сътрудничеството между двете страни в различни области, предава  РИА Новости . \r\n\"Приветстваме посещението на вицепремиера Акимов в Япония и очакваме да развием сътрудничество между Русия и Япония в областта на науката и технологиите\", заяви Абе в прессъобщение. \r\nОсвен това японският премиер отбеляза \"напредъка на отношенията между Япония и Русия в широк спектър от области\", както и \"резултатите, получени в рамките на\" плана за сътрудничество\". \r\nОт своя страна вицепремиерът Акимов отбеляза, че честите срещи между премиера Абе и президента (на Русия Владимир) Путин са внесли динамизъм в японско-руските отношения и изрази намерението си да разшири още повече взаимодействието на страните в областта на енергетиката, транспорта и иновациите. \r\n \r\n  Теодор Пенев", "date": "2019.10.06", "title": "РИА Новости: Японският премиер и руският вицепремиер обсъждат сътрудничеството между двете държави"}
{"url": "http://www.focus-news.net/news/2019/10/06/2705643/v-informatsionniya-tsentar-v-bansko-beshe-obsaden-filmat-podvigat-i-drugite-obiknoveni-neshta.html", "text": "В Информационния център в Банско беше обсъден филмът \"Подвигът и другите обикновени неща\". Това съобщиха от пресцентъра на  Община Банско . Наши съвременници като Валери Яков, проф. Михаил Неделчев и други,  предприемат едно пътуване назад във времето, за да ни разкажат за най-невероятния исторически факт в нашата история - превземането на Кавала от войводите Михаил Чаков, Пейо Яворов, Христо Чернопеев и Йонко Вапцаров.  На 27 октомври 1912 г. 50 000-ят пристанищен град на Егейско море е овладян с хитрост, без нито един изстрел от тях.  \r\nЗа това разказва филмът \"Подвигът и другите обикновени неща\", чието обсъждане се състоя в Посетителски-информационен център в Банско, в навечерието на празника на града.  \r\nАвторът на филма е Валери Яков – ръководител на Телевизионния център в Благоевград, а сценарист е Красимир Кушев. \r\nПо думите на проф. Неделчев това всъщност е филм, който разказва за съвременните аспекти на тези събития - \"Как днес, ние трима съвременници, изминавайки пътя на четиримата войводи и на техните чети, мислим за тези събития. С какво те са актуални за всички нас, какви са посланията им.\"                                             \r\nЗа личните си преживявания по време на заснемането на филмовата лента, за онзи повик на родовата памет, който се вплита в историческия, разказаха пред публиката участниците във филма. За подвига като нещо необикновено, направен от обикновени хора, за днешните му измерения, както и за най-невероятната военна операция на четиримата войводи, стана дума по време на обсъждането. Започнал от Банско, продължил през Гоце Делчев и Кавала, за да стигне до лобното място на безсмъртния Делчев войвода - село Баница, филмовият разказ, всъщност е едно човешко съпреживяване на онези героични събития, извършени от безсмъртните, които наричали себе си скромно - работници на делото.", "date": "2019.10.06", "title": "В Информационния център в Банско беше обсъден филмът \"Подвигът и другите обикновени неща\""}
{"url": "http://www.focus-news.net/news/2019/10/06/2705640/prof-todor-kantardzhiev-sega-e-podhodyashtoto-vreme-za-antigripna-vaksina.html", "text": "Сега е времето подходящо за антигрипна ваксина, защото първо трябва да минат 21 дена от ваксинирането, за да е готова имунната система с предложените и антигени и да има адекватен имунен отговор към микроба, с който се ваксинира човек.  Това каза в интервю на  Агенция “Фокус“  с директорът на Центъра за заразни и паразитни болести проф. д-р Тодор Кантарджиев. „Когато се поставя антигрипна ваксина, както и за повечето ваксини, но за грипната е много важно, човек не трябва да има някаква вирусна инфекция. Затова мисля, че времето октомври и ноември е подходящо за ваксиниране“, допълни още той.  Проф. Кантарджиев обясни, че образованият българин има положително мнение към ваксинациите. „Тъй като последните години не крием истината за грипната ваксина, желанието на все повече българи да се ваксинират е документално доказано. Миналата година още ноември месец свършиха ваксините, допълнително бяха внасяни. По-миналата година в средата на ноември по аптеките нямаше ваксини за грип“, уточни той. „А истината за грипната ваксинация е това, което са казали колегите от центъра за контрол на болестите в САЩ. Ако се ваксинираш за грип, вероятността да се срещнеш с лекаря си през зимата е два пъти по-малка. Грипната ваксина намалява вероятността да се разболееш, не казвам, че предпазва на 100 %, както дифтерийната и морбилната ваксина. Нещо, което е медицински доказано, грипната ваксина намалява усложненията от грипната инфекция“, подчерта проф. Кантарджиев.  \r\n Пълния текст на интервюто четете по-късно в „Мнение”  \r\nТеодора ПАТРОНОВА", "date": "2019.10.06", "title": "Проф. Тодор Кантарджиев: Сега е подходящото време за антигрипна ваксина"}
{"url": "http://www.focus-news.net/news/2019/10/06/2705637/tass-rusiya-e-zagrizhena-za-eskaliraneto-na-konflikta-v-iztochnoto-sredizemnomorie.html", "text": "Москва е обезпокоена от ескалацията на  напрежението около използването на енергийните ресурси в Изключителната икономическа зона (ИИЗ) на Кипър и призова всички страни в конфликта да се въздържат от дестабилизиращи стъпки, предава  TACC . \r\nТова се казва в коментар, разпространен  от руското външно министерство. \r\n\"С тревога наблюдаваме по-нататъшната ескалация на напрежението около разработването на находищата на природен газ в Изключителната икономическа зона на Кипър\", се казва в съобщението на министерството.  \r\n„Призоваваме ви да се въздържате от стъпки, водещи до дестабилизация (…) в Източното Средиземноморие, стриктно да следвате принципите на международното право и да се стремите да решавате спорните въпроси изключително по мирен начин.“, пише още в него.  \r\nВ ИИЗ на Кипър бяха открити големи залежи на природен газ, но ползването им бива оспорвано от Турция, която смята, че не само Република Кипър, но и признатата единствено от Анкара Севернокипърска турска република (СКРТ) би трябвало да има достъп до ресурсите.  \r\n \r\n  Теодор Пенев", "date": "2019.10.06", "title": "ТАСС: Русия е загрижена за ескалирането на конфликта в Източното Средиземноморие"}
{"url": "http://www.focus-news.net/news/2019/10/06/2705646/dnes-zapochva-novata-uchebna-godina-na-nedelnoto-uchilishte-kam-varnenskiya-hram-sv-atanasiy.html", "text": "Днес започва новата учебна година на неделното училище към варненския храм „Св. Атанасий“. Това каза за  Радио „Фокус“ – Варна  отец Дончо Александров. Той добави, че официалното откриване ще е след Iветата литургия с водосвет и молитва за учащите се. Занимания по пеене, изобразително изкуство, актьорско майсторство, вероучение и иконопис се предлагат за деца, имащи интереси в тези области. Водят се от специалисти и са безплатни. Графикът е следния: \r\nДетски хор „Ангели“ – репетиции се провеждат всяка събота от 10.00 до 11.30 ч. Възрастовата група е от 6 до 12 години. Диригент и ръководител на хора е Евгения Григорова. \r\nШкола по изобразително изкуство и ръкоделие – занятията са всяка събота, а възрастовата група е от 6 до 12 години. Преподавател е Веселина Василева. \r\nНеделно училище – заниманията се провеждат всяка неделя от 10.15 до 11.30 ч. В този часови диапазон се обучават три групи. Има две групи от 6 до 8 години и една от 9 до 12 години. Преподаватели са Йоанна Калешева, Дияна Янчева, Лора Мариянова. В преподавателската дейност се включват и духовниците: ставрофорен иконом Дончо Александров и протойерей Ясен Шинев. \r\nВсяка неделя ще има и школа по иконопис. Отец Дончо добави, че ще се работи с деца от 7 до 16-годишна възраст. Преподаватели са иконописците Катя и Младен Костадинови. \r\nВ школата по актьорско майсторство, могат да се включат деца от 6 до 14 години, като заниманията ще бъдат отново всяка неделя от 12.30 до 13.30 часа. Преподаватели са актьорите Мариета и Стефан Златарски. \r\nОт 11 октомври  се подновяват и беседите насочени към младежи и възрастни хора на теми, изясняващи православната вяра и живота на християнина в света. Те се провеждат всеки петък от 18.00 ч. в залата за беседи при храма. Водят се от свещениците. За поредна година стартира и школата по иконопис за възрастни. \r\nЦърковното настоятелство апелира към родителите, проявяващи загриженост за възпитанието и развиване талантите на децата си, да се възползват от предлаганите възможности. Записванията стават на място в храма всеки ден от 8.00 до 18.00 ч. \r\n„Много е важно да осъзнаем във времето, в което живеем, че израстването на децата под покрива на храма, там да развиват своите таланти, да се учат и да израстват като личности, е един безценен дар, от който е нужно да се възползваме в нашето общество. Така ще можем да съхраним децата и да им предадем нашата православна вяра, традициите и живота, които са свързани с нея“, категоричен бе отец Дончо. Той добави, че и тази година очаква в неделното училище да бъдат записани над 100 деца. \r\nДесислава ВАСИЛЕВА", "date": "2019.10.06", "title": "Днес започва новата учебна година на неделното училище към варненския храм „Св. Атанасий“"}
{"url": "http://www.focus-news.net/news/2019/10/06/2705649/pazardzhishkiyat-detski-hor-slava-ruseva-uchastva-v-mezhdunarodniya-festival-sartseto-na-drakona-v-postoyna-yama-sloveniya.html", "text": "Пазарджишкият детски хор „Слава Русева“ взе участие в Международния фестивал „Сърцето на Дракона“ в Постойна яма, Словения, предаде репортер на  Радио „Фокус“ – Пазарджик . Момичетата от хора изпълниха песни от своя репертоар като „Алелуя“, „Вечеряй, Радо“, „Бре, Петрунко“, „Разшъта се тънка Неда“ и други под ръководството на техния диригент Борислава Благоева. Изпълнението им разчувства публиката, за което бяха отличени с почетна статуетка от организаторите и грамота. След участието си хористките посетиха и туристическата забележителност пещера Постойна, където на фона на природната акустика изпълниха и песни от своя църковен репертоар. Това предизвика бурни овации и незабравимо изживяване от страна на посетители от всички краища на света. Международният фестивал „Сърцето на Дракона“ предоставя възможност за изява на всички участници – деца и възрастни – пред широка публика. Те имат възможност да развият и популяризират своето музикалното и танцовото изкуство. След успешното представяне на момичетата детски хор „Слава Русева“ набира и нови таланти. \r\nАлбена ЖИЛЕКОВА", "date": "2019.10.06", "title": "Пазарджишкият детски хор „Слава Русева“ участва в Международния фестивал „Сърцето на Дракона“ в Постойна яма, Словения"}
{"url": "http://www.focus-news.net/news/2019/10/06/2705647/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kapitan-andreevo-i-gkpp-lesovo.html", "text": "Интензивен е трафикът на изход за товарни автомобили на ГКПП \"Капитан Андреево\" и ГКПП \"Лесово. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. Това съобщиха от  ГД \"Гранична полиция\" . Информацията за трафика на граничните контролно-пропускателни пункта е към 13.00 часа. \r\nНа границата с Република Сърбия трафикът е нормален на всички гранични контролно-пропускателни пунктове.   \r\nНа границата с Република Северна Македония на ГКПП Златарево движението е затруднено поради извършване на ремонтно-строителни дейности. Трафикът на останалите пунктове е нормален.  \r\nНа границата с Република Гърция трафикът е нормален на всички гранични контролно-пропускателни пунктове. \r\nНа границата с Румъния  трафикът е нормален. \r\nПоради лоши метеорологични условия, обслужваща фериботната връзка Оряхово – Бекет, днес няма да работи.", "date": "2019.10.06", "title": "ГД \"Гранична полиция\": Интензивен е трафикът на изход за товарни автомобили на ГКПП \"Капитан Андреево\" и ГКПП \"Лесово"}
{"url": "http://www.focus-news.net/news/2019/10/06/2705644/edin-ot-postradalite-v-katastrofata-na-ul-cherkovna-v-sofiya-e-pregledan-v-umablsm-n-i-pirogov.html", "text": "Един от пострадалите при инцидента с обърнат по таван автомобил на ул. \"Черковна\" в София е прегледан в УМБАЛСМ \"Н.И.Пирогов\". Това съобщиха за  Агенция \"Фокус\"  от пресцентъра на болницата. На пострадалия са направени обстойни изследвания и е изписан, за да се прибере вкъщи.  \r\nЗорница КОСТАДИНОВА", "date": "2019.10.06", "title": "Един от пострадалите в катастрофата на ул. \"Черковна\" в София е прегледан в УМАБЛСМ \"Н. И. Пирогов\""}
{"url": "http://www.focus-news.net/news/2019/10/06/2705656/21-sluchaya-na-varitsela-sa-registrirani-prez-izminalata-sedmitsa-vav-varna-i-regiona.html", "text": "21 случая на варицела са регистрирани през изминалата седмица в града и региона. Това съобщиха за  Радио „Фокус“ – Варна  от Регионалната здравна инспекция в града. От там уточняват, че за изминалата седмица  регистрираната в РЗИ – Варна остра заразна заболeваемост се движи в характерните за сезона граници. Броят на регистрираните чревни инфекции е 48 случая срещу 28 от предходната седмица, представени от: 33 ентероколита, 13 колиентерита и 2 салмонелози. От въздушно – капковите инфекции  са регистрирани 24 лица срещу 18 за предходната седмица, представени от: 2 случая на вирусни менингити, 21 случая на варицела и 1 случай на скарлатина. \r\n \r\nДесислава ВАСИЛЕВА", "date": "2019.10.06", "title": "21 случая на варицела са регистрирани през изминалата седмица във Варна и региона"}
{"url": "http://www.focus-news.net/news/2019/10/06/2705653/mestni-izbori-2019-milka-hristova-bsp-mnozinstvoto-zad-fandakova-v-sos-napravi-upravlenieto-na-grada-lenivo-i-nedostatachno-vziskatelno-kam-resheniyata.html", "text": "Мнозинството зад Фандъкова в СОС направи управлението на града лениво и недостатъчно взискателно към решенията. Това заяви досегашният заместник-председател на СОС Милка Христова, която е втора в листата на БСП за общински съветници за предстоящите на 27-ми октомври местни избори в ефира на \"Канал 3\". Това съобщиха от пресцентъра на  БСП - София . \r\nЕдин от големите недостатъци на сегашния модел на управление на Столична община е прекалената централизация на бюджета. Това заяви досегашният заместник-председател на СОС Милка Христова, която е втора в листата на БСП за общински съветници за предстоящите на 27-ми октомври местни избори в ефира на \"Канал 3\". Според нея 20% от инвестиционната програма на София трябва да бъде заделена за районите. \r\n\"Столична община се състои от 24 района, част от тях са по-големи и от най-големите областни градове. На практика един районен кмет, който е избран от повече от 100 000 гласоподаватели, няма собствен бюджет, тъй като по закон той е второстепенен разпоредител, обясни тя. \"Това означава, че той получава една таблица със сумите за заплати, за консумативи, но няма никакви права по отношение на инвестиционната програма. А това е черешката на тортата. Там са ремонтите, новото строителство, благоустрояването. За да заобиколим тази законова празнота, ние винаги сме казвали така - нека 20% от инвестиционната програма, която в София е огромна, между 500 и 600 милиона, да бъде заделена за съответния район. И кметът, заедно с местните граждански и неправителствени организации, с етажните собствености да реши кое е най-важно да бъде направено за съответната година за съответния район\", допълни Христова. \r\nМилка Христова е категорична, че е необходима децентрализация, тъй като в момента на практика администрацията в Столична община решава кой кмет да бъде успешен, като му задели повече средства за инвестиционни разходи, и кой да бъде неглижиран.  \r\n\"Не сме доволни и от начина, по който се планират и разпределят парите на софиянци, каза още тя. \"Няма правилно разпределяне между отделните части на София. Това доведе и до метафората, която от години ние използваме - София на две скорости. Имаме един непрекъснато ремонтиран център и крайни райони, които са неглижирани. София трябва да се развива комплексно и хармонично. Всички, които живеем тук, сме данъкоплатци и имаме право на еднакво качество на живот\", каза Христова. \r\nМилка Христова добави, че БСП има коренни различия по отношение на визията за развитието на София в сравнение с управляващите досега. \"СОС е основният орган на местното самоуправление, от който в най-голяма степен зависи развитието на града\", коментира тя. \"С огромно огорчение и голяма доза неудовлетворение обаче ще кажа, че СОС не изпълняваше досега конституционните си права. Аз съм общински съветник вече два мандата и констатирам, че основната цел на СОС, която е да формира политиките и стратегията за развитие на града, за съжаление не се реализира. Общинският съвет беше превърнат в придатък на администрацията или казано по-друг начин - във валидатор на решенията на кмета на София и на нейния екип\", добави Христова. \r\nСпоред Милка Христова един от основните проблеми за София е фактът, че кметът Фандъкова управляваше с много удобно мнозинство в СОС, което одобряваше всяко решение, независимо дали е добре обмислено или не. \"Това направи управлението на града лениво и не достатъчно взискателно към решенията, които взимаше\", коментира досегашният заместник-председател на СОС.  \"Когато имаш пъстър общински съвет, в който са представени възможно най-голяма част от гражданите на София, ще бъдеш принуден да осмисляш и да предлагаш отлично обмислени решения, за да убедиш различните съветници в правотата си. Защото истината се ражда в спора. Не е нормално, не е добре за града ни на сесиите на Столичния общински съвет да няма дебати, а всички решения да бъдат взимани кротко и под команда. Затова нека да не се страхуваме от факта, че зад Мая Манолова в СОС ще застанем различни партии, а няма да е само една политическа сила\", каза още Христова.", "date": "2019.10.06", "title": "Местни избори 2019: Милка Христова, БСП: Мнозинството зад Фандъкова в СОС направи управлението на града лениво и недостатъчно взискателно към решенията"}
{"url": "http://www.focus-news.net/news/2019/10/06/2705654/vitsepremierat-mariyana-nikolova-shte-uchastva-v-svetovniya-kongres-po-informatsionni-tehnologii-v-armeniya.html", "text": "Заместник министър-председателят по икономическата и демографска политика Марияна Николова ще участва в 23-ия Световен конгрес по информационни технологии, който се провежда в Ереван, Армения, от 6 до 9 октомври 2019 г. Това съобщиха от  Правителствената информационна служба .  \r\nВ рамките на форума вицепремиерът Николова ще се срещне с министър-председателя на Република Армения Никола Пашинян, както и с министъра на високотехнологичната индустрия Хакоб Аршакян.  \r\nТази година Световният конгрес по информационни технологии е под мотото „Силата на децентрализацията“. Той ще бъде посветен на информационните и комуникационни технологии и как те променят живота на хората. В конгреса участват представители на над 70 държави.", "date": "2019.10.06", "title": "Вицепремиерът Марияна Николова ще участва в Световния конгрес по информационни технологии в Армения"}
{"url": "http://www.focus-news.net/news/2019/10/06/2705648/the-independent-pravitelstvoto-na-velikobritaniya-v-pregovori-s-leybaristkata-partiya-vav-vrazka-s-predlozheniyata-za-brekzit.html", "text": "Кабинетът на премиера на Великобритания Борис Джонсън започна разговори с депутатите от Лейбъристка партия, във връзка с новите предложения за Брекзит, в опит да получи подкрепа за тях в парламента преди те да бъдат гласувани, пише британското издание  The Independent . \r\nДепутатът от лейбъристите Лиса Нанди заяви, че има изпитателни разговори между нейните колеги от партията и членове на кабинета на Джонсън. Тя също така разкри, че около 40 представители на Лейбъристката партия в парламента ще се противопоставят на председателя й Джереми Корбин и ще подкрепят сделка за Брекзит.  \r\nВъпреки това, тя също така предупреди, че новите предложения на министър-председателя не са нищо повече от „предизборна партийна политическа емисия“, и добави, че те дори отдалечават Великобритания от постигането на сделка.  \r\nИнформацията идва малко след като секретарят за Брекзит Стив Баркли разкри, че правителството обмисля да предложи вот в парламента за новите предложения преди срещата на Европейския съвет на 17 октомври, в опит да изпрати знак до Брюксел, че Джонсън разполага с подкрепата на Камарата на общините.  \r\n„Смятам, че има много депутати от Лейбъристката партия, около 40, които работят с много партии през последните три години и се опитват да постигнат сделка и все още се водят дискусии“, заяви Нанди.  \r\n„Това е междупартийна група, депутати за сделка. Имахме някои ограничени разговори с правителството на Борис Джонсън, за това какво ще бъде приемливо и как да го постигнем“, добави тя.  \r\nНанди, която се застъпваше за напускане на Европейския съюз по време на референдума заяви, че би подкрепила сделка, но не е съгласна с плановете на премира.  \r\n„Имаме предложение, което буквално няма шанс да бъде прието от ЕС, което създава две граници на остров Ирландия, а това е напълно несъвместимо със съществуващите международни правила и отнема правата и гаранциите на работниците“, заяви тя.  \r\n„Бих гласувала за сделка, но това не е сделка. Това е предизборна партийна политическа емисия от министър-председателя и истината е, че цялото това говорене за осъществяването на Брекзит само ни отдалечава от постигането на сделка, до каквато бяхме близо преди два месеца, когато той стана премиер“, добави още Нанди.  \r\nБаркли от своя страна потвърди, че правителството наистина води преговори с опозицията в опит да си осигури подкрепа за сделката.  \r\n„Говорим с членове на парламента, защото смятам, че много депутати искат да предотвратят (Брекзит) без сделка“, заяви той.  \r\nПопитан дали това означава, че правителството ще гласува плана на Джонсън преди срещата на Европейската комисия, Барки заяви, че партията обмисля този вариант.  \r\nПредставителите на Лейбъристката партия отдавна са разглеждани от правителството като ключова част от подкрепата за всяка сделка за Брекзит. По-рано имаше спекулации, че 30 от техните депутати е трябвало да подкрепят сделката, предложена от бившият премиер Тереза Мей, но това не се случи.  \r\nДжонсън заяви, че е бил окуражен от факта, че не всички депутати в парламента са толкова скептично настроени към новия му план.  \r\n„Депутати от всяко крило от моята собствена Консервативна партия, от Демократичната юнионистка партия в Северна Ирландия, дори от кадрите на Джереми Корбин заявиха, че нашата предложена сделка изглежда сякаш може да бъде приета“, заяви министър-председателят и добави, че за разлика от предишното предложение за Брекзит, неговият план всъщност е получил известна подкрепа.  \r\n \r\n  Теодор Пенев", "date": "2019.10.06", "title": "Тhe Independent: Правителството на Великобритания в преговори с Лейбъристката партия във връзка с предложенията за Брекзит"}
{"url": "http://www.focus-news.net/news/2019/10/06/2705652/ria-novosti-v-severnata-chast-na-kosovo-sa-zadarzhani-dvama-chlenove-na-mestnata-izbiratelnata-komisiya.html", "text": "В северната част на Косово полицията задържа председателя и един от наблюдателите в местната избирателна комисия в Митровица, предава  РИА Новости , като се позовава на  “Радио и телевизия на Косово“ . \r\n„Председателят на местната избирателна комисия в училището„ Свети Сава“ в северната част на Косовска Митровица и неин наблюдател бяха задържани за това, че са разрешили на жена да гласува с акт за раждане“, заяви ръководителят на Централната избирателна комисия в в Прищина Валдете Дака. \r\nЧленовете на местната комисия бяха задържани за 24 часа. \r\nЦентралната избирателна комисия на Косово по-рано обяви, че ще допуска да се гласува само с косовски документи, каквито някои местни сърби не притежават. \r\nИзбирателните списъци включват над 100 хил. косовски сърби. За тях по квотата бяха разпределени 10 места в парламента в Прищина. Най-голямата партия, която ги представя е „Сръбската листа“. \r\n \r\n \r\n  Теодор Пенев", "date": "2019.10.06", "title": "РИА Новости: В северната част на Косово са задържани двама членове на местната избирателната комисия"}
{"url": "http://www.focus-news.net/news/2019/10/06/2705658/afp-severna-koreya-zayavi-che-nyama-da-vodi-pregovori-sas-sasht-dokato-beliyat-dom-prodalzhava-da-poddarzha-vrazhdebnata-si-politika.html", "text": "Северна Корея заяви, че „няма желание“ да продължава преговорите за разоръжаване със САЩ, освен ако Белият дом не предприеме стъпки за прекратяването на враждебността, малко след като разговорите в Швеция приключиха без резултат, предава  АFP . \r\nПхенян „няма желание да води такива (…) преговори, като тези, освен ако САЩ не предприеме практически мерки да прекрати враждебната си политика“, заяви говорител на външното министерство на Северна Корея.  \r\n„Съдбата на диалога между САЩ и Северна Корея е в ръцете на Вашингтон и крайният срок е до края на тази година“, се казва още в изявлението му.  \r\n \r\n  Теодор Пенев", "date": "2019.10.06", "title": "AFP: Северна Корея заяви, че няма да води преговори със САЩ, докато Белият дом продължава да поддържа враждебната си политика"}
{"url": "http://www.focus-news.net/news/2019/10/06/2705665/uvelichava-se-broyat-na-registriranite-ostri-respiratorni-zabolyavaniya-vav-varna.html", "text": "Увеличава се броят на регистрираните остри респираторни заболявания в града. Това съобщиха за  Радио „Фокус“ – Варна от Регионалната здравна инспекция в града . От там уточняват, че за изминалата седмица има регистрирани 140 срещу 138 случая. Няма регистрирани случаи на заболявания от грип. Има регистрирани 17 случая на усложнения от остри респираторни заболявания – 7 бронхита и 10 пневмонии. Регистрирани за 3 случая на ламблиоза. В имунизационният кабинет през отчетния период са преминали общо 36 лица. Проведени са 20 имунизации. С ваксина против жълта треска са обхванати 5 лица. В кабинета за анонимно и безплатно консултиране за СПИН (КАБКИС) са преминали и изследвани 18 лица. Регистрирани са 5 случая на ухапани от кърлежи. \r\n \r\nДесислава ВАСИЛЕВА", "date": "2019.10.06", "title": "Увеличава се броят на регистрираните остри респираторни заболявания  във Варна"}
{"url": "http://www.focus-news.net/news/2019/10/06/2705655/tass-moskva-izprati-protestna-nota-kam-vashington-sled-kato-v-nyu-york-zadarzhaha-ruski-deputat.html", "text": "Руското външно министерство изпрати протестна нота до властите в САЩ, във връзка със задържането и разпита на депутата от Държавната дума Инга Юмашева и нарече инцидента поредното враждебно действие, предава  ТАСС . \r\n\"Ние изказваме силен протест във връзка с действията на американските власти срещу депутата от Държавната дума на Руската федерация Инга Юмашева, която беше задържана на летището в Ню Йорк от агенти на ФБР и разпитана. Това е поредната враждебна акция срещу Русия и нейните представители, очевидно насочена към по-нататъшно влошаване на атмосферата на руско-американските отношения “, се казва в изявлението на министерството. \r\nМинистерството каза още, че американските власти не са в състояние да контролират собствените си специални служби или не се опитват да нормализират отношенията си с Русия. \r\n\"Възниква въпросът, че американските власти, противно на твърденията си, не се стремят да нормализират диалога, или пък не са в състояние да контролират действията на собствените си специални служби. Инга Юмашева, като координатор на парламентарната група на Държавната дума за връзките ни с Конгреса на САЩ, беше изпратена до обществено-политическия форум „Диалогът Форт-Рос\", който е прецизно създаден, за да помогне за укрепване на взаимното разбирателство и сътрудничество между народите на Русия и САЩ\", се казва още в изявлението. \r\n \r\n \r\n  Теодор Пенев", "date": "2019.10.06", "title": "ТАСС: Москва изпрати протестна нота към Вашингтон, след като в Ню Йорк задържаха руски депутат"}
{"url": "http://www.focus-news.net/news/2019/10/06/2705645/albanian-daily-news-hachim-tachi-smyata-che-v-kosovo-shte-se-provedat-spokoyni-izbori.html", "text": "Президентът на Косово Хачим подчерта, че в Косово се е установила традиция за „добри“ и спокойни избори, резултатите от които ще бъдат приети от всички, пише албанският вестник  Albanian Daily News . \r\nТой заяви това в изявление след началото на предсрочните парламентарни избори в Косово след оставката на бившия министър-председател Рамуш Харадинай, който беше призован от Специализираният съд за военни престъпления в Хага. Той се отказа от поста си, понеже не желаеше да се яви там като премиер, а като обикновен гражданин.  \r\nПрезидентът Тачи призова гражданите да участват в изборите и заяви, че новото правителство трябва да подобри живота на хората и да се изправи смело срещу предизвикателствата пред страната.  \r\n„Днес Косово избира нов парламент, който ще формира новото правителство на Косово\", заяви президента. \r\n\"То трябва да подобри животите на гражданите и да се изправи срещу предизвикателствата, които стоят пред нас. Затова призовавам за масово участие в изборите, както и за свободен и честен изборен процес. Създали сме традиция за добри избори, приемани от всички. Нека днес да спечели Косово“, се казва в изявлението на Тачи.  \r\n \r\n  Теодор Пенев", "date": "2019.10.06", "title": "Albanian Daily News: Хачим Тачи смята, че в Косово ще се проведат спокойни избори"}
{"url": "http://www.focus-news.net/news/2019/10/06/2705657/kathimerini-vashington-shte-zashtitava-bazovata-ideya-za-suvereniteta-na-kipar-v-sluchay-na-eskalatsiya.html", "text": "Държавният секретар на САЩ Майк Помпео заяви, че в случай на ескалация на напрежението в Източното Средиземноморие, Вашингтон ще „защитава базовата идея за суверенитета“ на Кипър, пише електронното издание на гръцкия вестник  Kathimerini . \r\nПо време на изявление в културния център „Ставрос Ниархос“ в Атина, Помпео беше попитан какво може да очаква Гърция от САЩ в случай на ескалация и разполагането на турски войски в Кипър.  \r\nПомпео заяви, че не желае да спекулира върху „хипотези“, но индикира, че Вашингтон споделя същите „ценности“ като Атина и възнамерява да ги защитава.  \r\n„Можете да наблюдавате как се държи тази администрация (на президента Доналд Тръмп) и да сте сигурни, че ще действаме по начин, по който ще защитаваме и предпазим тези базови идеи за суверенитета, (…) върховенството на закона и защитата на частната собственост – същите ценности, които имат и хората в Гърция“, заяви Помпео.  \r\n„Ние дълбоко уважаваме върховенството на закона. Говорили сме със страни, които се занимават с дейности, които ние казваме, че са фундаментално против нашите ценности, и тези на Гърция“, добави Помпео.  \r\n \r\n  Теодор Пенев", "date": "2019.10.06", "title": "Kathimerini: Вашингтон ще „защитава базовата идея за суверенитета“ на Кипър в случай на ескалация"}
{"url": "http://www.focus-news.net/news/2019/10/06/2705659/poveche-ot-20-tenisisti-vzeha-uchastie-v-priyatelski-turnir-po-tenis-na-masa-v-bansko.html", "text": "Повече от 20 тенисисти взеха участие в приятелски турнир по тенис на маса в Банско. Това съобщиха от пресцентъра на  Община Банско . Подбуден от страстта си да рисува и любимият си спорт - тенис на маса, роденият в Банско Николай Бизев с още няколко свои съмишленици изрисува скучните стени на тенис клуб „Джангал” и като завършек на това красиво дело организира приятелски турнир, в който участие взеха повече от двадесет тенисисти от страната и региона. Привлечена беше и чуждестранната общност в града ни с желание за сътрудничество и нови приятелства. Специални благодарности бяха изказани на Община Банско за подкрепата към този спорт. В рамките на два дни за всички желаещи да се учат на тенис, се предостави безплатно професионален инструктор. Бизев сподели, че драконът на стената вече носи името Джангал и става символ на спортния клуб.", "date": "2019.10.06", "title": "Повече от 20 тенисисти взеха участие в приятелски турнир по тенис на маса в Банско"}
{"url": "http://www.focus-news.net/news/2019/10/06/2705650/albanskiya-vanshen-ministar-sadbata-na-albaniya-i-kosovo-e-nerazdelna.html", "text": "Действащият албански министър на външните работи Гент Чакай обяви, че съдбата на Косово и Албания е неразделна, пише тиранското издание  Albanian Daily News . \r\nИзявлението си той направи докато гласуваше на предсрочните парламентарни избори в Косово.  \r\n„Аз не съм просто гражданин на Република Албания и на Република Косово, но също така съм активен гражданин, който вярва, че съдбата на тези две държави е неразделна. Изборите през Юни в Албания и октомврийските избори в Косово, въпреки разликите си, имат нещо общо – те са израз на общата политическа воля“, заяви Чакай.  \r\n \r\n  Теодор Пенев", "date": "2019.10.06", "title": "Албанския външен министър: Съдбата на Албания и Косово е неразделна"}
{"url": "http://www.focus-news.net/news/2019/10/06/2705670/sport-braziliya-pobedi-rusiya-s-30-za-svetovnata-kupa-po-voleybol.html", "text": "Мъжкият национален отбор по волейбол на Бразилия продължава наказателната си акция в Световната купа. „Селесао\" надигра категорично двукратния шампион в Лигата на нациите Русия с 3:0 гейма в мач от Група „Б“ в Нагано. Южноамериканците продължават да водят в класирането с 12 точки след 4 победи, а Сборная е на седмата позиция с 6 точки – 2 победи и 2 загуби. \r\n \r\nОстаналите резултати: \r\n \r\nЕгипет - Канада 2:3, Полша - Аржентина 3:1, Тунис - Италия 0:3, Австралия - Иран 1:3, Япония - САЩ 0:3.", "date": "2019.10.06", "title": "Спорт: Бразилия победи Русия с 3:0 за Световната купа по волейбол"}
{"url": "http://www.focus-news.net/news/2019/10/06/2705667/prof-plamen-pavlov-tsar-samuil-e-olitsetvorenie-na-balgariya-i-opitite-da-se-prenapisva-istoriyata-sa-obrecheni-na-neuspeh.html", "text": "Цар Самуил е олицетворение на България и опитите да се пренаписва историята са обречени на неуспех. Това каза в интервю за  Агенция „Фокус“  историкът проф. Пламен Павлов по повод 1 005 години от смъртта на цар Самуил. По думите му опити да се спори за произхода на цар Самуил не са само на нашата югозападната съседка. „Те са започват още от края на 19 век от турската наука, ако можем да я наречем наука в случая. Тогава се твърди, че това е една южнославянско царство възникнало в Югоизтока. Това се дължи на някои недооценявания, на неизвестно неразбиране на типологията на Първото българско царство от страна на чужди учени. Например Константин Иречек в чиято обективност не може да се съмняваме, но все пак в духа на чешката славянска идея, той смята, че Комит Никола и неговите синове са представители на някакъв княжески род от Охридското езеро, това, разбира се, не е така. Всичко, което имаме като извори показва, че фамилията на Комит Никола произхожда от Плиска и Велики Преслав, че тя е родствена на династията. Неслучайно един български автор, анонимният на българския апокрифен летопис казва, че те са от Крумовата династия. Ние го виждаме и в имената на династията. Имената Давид, Мойсей, Арон и Самуил за някои учени звучат странно и те от там търсят арменска връзка, дори еврейска, каква ли не. Това са библейски имена, които са на мода в Плиска и Велики Преслав след покръстването. И името Симеон е библейско, името Йоан е библейско, Петър е библейско и с тях повече сме свикнали. Но Давид, Мойсей, Арон и Самуил са също на библейски царе“, каза историкът. По думите му е логично  една династия, която смята че е получила властта от Бога да използва такива старозаветни имена. Проф. Павлов изтъкна, че това е характерно за целия християнски свят. „Освен това пак във фамилията имаме много характерни имена, да речем името Персиан или Пресиан. Персиан е владетелят, който присъединява земите на днешна Македония и Албания към българското царство в средата на 9 век. Пресиан е синът на Иван Владислав. Или името Лусиан, това са прабългарски имена, или Кракра. Да се откъсне историята на днешна Македония от историята на Добруджа, Мизия, Тракия и Поморавието е абсурдно, тъй като става дума за един и същ народ и един и същ управленчески елит. Той има много силни прабългарски корени, неслучайно в Битолския надпис на Иван Владислав се използва израза българи родом. „Владетелят е самодържец на българите, но и  българин родом“. Той е олицетворение на България, тъй като е представител на царската династия, династията на великия Крум. В това отношение всякакви опити да се пренаписва историята са обречени на неуспех“, допълни историкът.  \r\nВиолета СИМЕОНОВА \r\n Пълния текст на интервюто четете по-късно в „Мнение”", "date": "2019.10.06", "title": "Проф. Пламен Павлов: Цар Самуил е олицетворение на България и опитите да се пренаписва историята са обречени на неуспех"}
{"url": "http://www.focus-news.net/news/2019/10/06/2705669/premierat-boyko-borisov-vzaimnoto-otkrivaneto-na-posolstva-v-sofiya-i-abu-dabi-veche-dava-polozhitelni-rezultati.html", "text": "Проведох среща с престолонаследника на емирство Абу Даби и заместник-върховен главнокомандващ въоръжените сили на ОАЕ шейх Мохамед бин Зайед Ал-Нахаян, пред когото изразих задоволство от активизирането на двустранните отношения в резултат от създаденото политическо доверие и общо желание за задълбочаване на сътрудничеството. Взаимното откриването на посолства в София и Абу Даби вече дава положителни резултати. Това написа в социалната мрежа  \"Фейсбук\"  премиерът Бойко Борисов.  \"Потвърдих участието на България в Световното универсално изложение EXPO 2020 в Дубай. За да издигнем отношенията на нашите две страни на още по-високо ниво, поканих Мохамед бин Зайед Ал-Нахаян да посети в България\", пише още министър-председателят.", "date": "2019.10.06", "title": "Премиерът Бойко Борисов: Взаимното откриването на посолства в София и Абу Даби вече дава положителни резултати"}
{"url": "http://www.focus-news.net/news/2019/10/06/2705673/izlozhba-s-knigi-za-vidni-dobrudzhantsi-s-prinos-v-kulturata-i-izkustvoto-na-dobrudzha-e-predstavena-v-regionalnata-biblioteka-v-dobrich.html", "text": "Изложба „Видни добруджанци с принос в културата и изкуството на Добруджа – Галина Дурмушлийска, Петър Крумов и Райко Тонев” е представена в Регионалната библиотека „Дора Габе“, предаде кореспондентът на  Радио „Фокус” – Варна .  Все още любознателните читатели могат да научат повече за своя роден край. Поводите за организирането на тази малка по обем изложба са няколко – отбелязването на 60-та годишнин от рождението на народната певица Галина Дурмушлийска, на 85-годишнината от рождението на композитора Петър Крумов и 90-годишнината от рождението на Райко Тонев. Това са личности с ярко присъствие в музикалния живот на Добруджа и на България. Експозицията включва библиотечни документи от фонда на сектор „Краезнание” на библиотеката - книги, периодични издания, сборници, компактдискове, фотографии и др. Място в изложбата са намерили книгите на Атанас Пеев: „Златните гласове на Добруджа”, „Майстори на добруджанската народна музика”, „Добруджанска фолклорна съкровищница”, „Личности и събития” и др.; изследванията на Ахил Карамузов: „Летопис на музикалната култура в Добрич”, „Видни музикални дейци в Добрич през ХХ век”, „Музиката в Добрич през втората половина на XIX и XX век”. Интерес представляват също книгите на Петър Крумов „Добруджански изпълнители пред микрофона”, „Народни песни от град Добрич”, „Народни песни от Добруджа”, „Стаматка Кирилова и нейните песни”, „Народни песни от Добричко”, „Моята Добруджа” и много други, негови нотни издания, сборници и компактдискове, включващи творчеството на добруджанския композитор. Представена е книгата на Любен Бешков „Добруджанци в науката, изкуството и културата”, разкриваща живота на добруджанските творци Галина Дурмушлийска, Петър Крумов и Райко Тонев, които за своите заслуги получават званието „Почетен гражданин на град Добрич”. Изложбата „Видни добруджанци с принос в културата и изкуството на Добруджа” може да бъде разгледана в Регионална библиотека „Дора Габе” до 8 октомври 2019 г. \r\nЖулиета НИКОЛОВА", "date": "2019.10.06", "title": "Изложба с книги за видни добруджанци с принос в културата и изкуството на Добруджа е представена в Регионалната библиотека в Добрич"}
{"url": "http://www.focus-news.net/news/2019/10/06/2705671/okolo-2000-dushi-sa-posetili-samuilovata-krepost-za-1005-ata-godishnina-ot-smartta-na-balgarskiya-vladetel.html", "text": "Около 2000 души са посетили Национален парк музей \"Самуилова крепост\" през днешния ден, когато отбелязваме 1005 години от смъртта на цар Самуил. Това съобщи за  Радио \"Фокус\"-Пирин  д-р Сотир Иванов, директор на Исторически музей - Петрич. Той добави, че всеки човек, който днес е бил в музея е получил копие от Манасиевата хроника, направено под формата на магнитче. По думите на д-р Иванов, през целия ден е имало много чуждестранни туристи, сред които много руснаци. Освен това посетителите са имали възможност да разгледат изложбата \"Цар Самуил – ненадминат по сила и ненадминат по храброст\", която е дело на Националния археологически институт с музей към БАН и Софийският университет. Също така е бил прожектиран филм, посветен на цар Самуил. \r\nЛивия НИНОВА", "date": "2019.10.06", "title": "Около 2000 души са посетили Самуиловата крепост за 1005-ата годишнина от смъртта на българския владетел"}
{"url": "http://www.focus-news.net/news/2019/10/06/2705660/nezavisen-makedoniya-registrirani-sa-parvite-nerednosti-na-izborite-v-kosovo.html", "text": "Неправителствената организация „Демокрация в действие“ съобщи, че нейните наблюдатели са регистрирали няколко нередности на предсрочните парламентарни избори в Косово, преди началото на гласуването в някои избирателни секции. \r\nГоворителят на организацята Исмет Криезиу заяви, че гласуването се провежда във всички избирателни секции, но 2,6% от тях са открити със закъснение поради закъснения на членовете на избирателните комисии. \r\nОсвен това в някои избирателни секции продължиха да се наблюдават материали с предизборно съдържание на политически субекти, въпреки наложената забрана за агитация до края на изборния ден.  \r\nТой заяви и че около 30% от всички избирателни секции не са осигурили съоръжения за достъп на хора с увреждания.  \r\n \r\n  Теодор Пенев", "date": "2019.10.06", "title": "„Независен“ (Македония): Регистрирани са първите нередности на изборите в Косово"}
{"url": "http://www.focus-news.net/news/2019/10/06/2705674/tass-v-kiev-se-provezhda-protest-sreshtu-predostavyaneto-na-spetsialen-statut-na-donbas.html", "text": "ТАСС: В Киев се провежда протест срещу предоставянето на специален статут на Донбас \r\nНяколко хиляди души се събраха на митинг на Площада на Независимостта в Киев, призовавайки украинските власти да се откажат от прилагането на „Формулата на Щайнмайер“, предава  TACC .  \r\nПротестната акция се провежда от движението „Съпротива на капитулацията“ пред Паметника на Независимостта. \r\n„Събрахме се, защото страната ни е в опасност, защото съществува заплаха от капитулация“, заяви военен доброволец и един от организаторите на акцията. Ораторите декларираха, че движението „Съпротива на капитулацията“ е категорично против прилагането на „формулата на Щайнмайер“, което според тях води до „капитулация и федерализация“ на страната, както и срещу изтеглянето на войските и провеждането на избори в Донбас и амнистията на опълченците от непризнатите републики. \r\nСпоред някои медийни съобщения около 10 хиляди граждани са се събрали в центъра на украинската столица в неделя, но киевската полиция съобщи, че броят на протестиращите възлиза на около 3 хил. Представители на парламентарните политически сили „Европейска солидарност” и „Глас” дойдоха да подкрепят исканията на протестиращите, както и редица националистически организации, включително „Десен сектор“. \r\n \r\n \r\n  Юлиян Марков", "date": "2019.10.06", "title": "ТАСС: В Киев се провежда протест срещу предоставянето на специален статут на Донбас"}
{"url": "http://www.focus-news.net/news/2019/10/06/2705675/603-inspektsii-sa-izvarsheni-ot-inspektorite-na-rzi-za-minalata-sedmitsa-vav-varna.html", "text": "603 инспекции са извършени от инспекторите на РЗИ за миналата седмица във Варна. Това съобщиха за  Радио „Фокус“ – Варна  от Регионалната здравна инспекция в града.  От там добавиха, че служителите, осъществяващи държавен здравен контрол са извършили 31 проверки в различни обекти от Закона за здравето. През отчетния период в отдел „Държавен здравен контрол“ са постъпили 2 жалби и 1 сигнал, по които е започната процедура по проверка и отговор. Обработени са 2 жалби и 2 сигнала от предходната седмица. Извършени са 7 проверки в кухненски блокове на детски заведения за здравословно хранене на деца от 0 до 3 години, извършени са проверки и за здравословно хранене на деца от 3 до 7-годишна възраст, както и в бюфети на учебни заведения. Служителите на РЗИ – Варна са проверили и 5 учебни разписания. Не са констатирани нарушения. \r\n \r\nДиана СТОЕВА", "date": "2019.10.06", "title": "603 инспекции са извършени от инспекторите на РЗИ за миналата седмица във Варна"}
{"url": "http://www.focus-news.net/news/2019/10/06/2705678/mkd-makedoniya-ot-balgarska-teritoriya-e-vodena-hibridna-voyna-po-vreme-na-izborite-v-makedoniya.html", "text": "„От българска територия е водена хибридна война по време на изборите в Македония“, пише македонското електронно издание  “МКД“  в материал, представен без редакторска намеса. \r\nНапоследък хибридните заплахи се превърнаха в сериозен проблем за националната сигурност както в страната , така и в региона, беше заявено в Регионалното училище за сигурност по време на семинар на тема „Хибридни заплахи и тяхното въздействие на демокрацията - предизвикателства за регионално сътрудничество“. \r\nСпоред Татяна Дронзина, професор в Софийския университет, има хибридни заплахи, и това се вижда в работата на медиите, политическите партии, които не работят за национални интереси, и при вземането на решения за България, защото решенията се взимат навън и от други хора. \r\n„По време на изборите в Македония цялата хибридна война се водеше до голяма степен от територията на България, защото там беше разположен щабът на руското разузнаване. Така че от тази гледна точка се присъединявам към мнението на колегите си, че трябва да се борим заедно, защото бъдещето и на България, и на Македония е в ЕС и НАТО“, каза Дронзина. \r\nЗаместник-ректорът на скопския университет  Мариан Гюровски смята, че връщането на американския интерес към тази част на Балканите трябва да бъде приветствано, тъй като процесът на евроатлантическа интеграция ще бъде завършен и някои открити въпроси ще бъдат решени по-скоро. \r\nДиректорът на Агенцията за национална сигурност Виктор Димовски заяви, че хибридните заплахи в реално време се превръщат в сериозна заплаха за националната сигурност както в Македония, така и в региона. \r\n\"През последните години наистина имаме признаци и факти, че ние като страна сме изложени на подобни заплахи и от тази гледна точка нашето правителство реши да изготви план за решителни действия за противодействие на дезинформацията\", каза Димовски и заяви, че страната си сътрудничи със структурите на НАТО. и ЕС, които са изградили стратегия за сътрудничество и стратегия за противодействие на тази съвременна заплаха. \r\n \r\n  Юлиян Марков", "date": "2019.10.06", "title": "„МКД“ (Македония): От българска територия е водена хибридна война по време на изборите в Македония"}
{"url": "http://www.focus-news.net/news/2019/10/06/2705679/politsiyata-v-plovdiv-razkri-avtori-na-krupna-krazhba-ot-proizvodstvena-baza-v-selo-radinovo.html", "text": "Полицията в Пловдив разкри автори на крупна кражба от производствена база в село Радиново. Това съобщи за Радио  \"Фокус\" - Пловдив  говорителят на Областната дирекция на МВР. Разследването стартирало в РУ-Труд по сигнал за откраднати 16000 алуминиеви матрици от производствената база. По първоначални данни, щетите от посегателството възлизат на над 250 000 лева. При оперативните действия, осъществени съвместно с колегите им от пловдивския отдел \"Криминална полиция\", служителите събрали доказателства, че извършители са 36-годишен столичанин и 48-годишен пазарджиклия. С прокурорско постановление по-младият мъж е задържан за 72 часа. Съучастникът му е обявен за издирване. Работата по случая продължава. Тони МИХАЙЛОВ", "date": "2019.10.06", "title": "Полицията в Пловдив разкри автори на крупна кражба от производствена база в село Радиново"}
{"url": "http://www.focus-news.net/news/2019/10/06/2705666/rse-v-severno-kosovo-sa-arestuvani-chetirima-dushi-za-izborni-narusheniya.html", "text": "Косовската полиция съобщи, че е задържала четирима души в Северна Митровица за нарушения по време на гласуването на предсрочните парламентарни избори в страната, информира македонската редакция на  Радио „Свободна Европа“ .  \r\nВ една избирателна секция, според полицията, са били задържани председателят на комисията и лицето, което отговаря за идентифицирането на избирателите. Те са заподозрени в извършване на престъпление \"Злоупотреба със служебно положение по време на избори\". \r\nСпоред полицията, задържаните са позволили гласуване в противоречие с правилата, приети от Централната избирателна комисия в Косово, а именно без валидни косовски документи за самоличност, каквито някои косовски сърби не притежават. Двама души са били задържани за опит да гласуват с подправени косовски лични документи. \r\n \r\n  Юлиян Марков", "date": "2019.10.06", "title": "РСЕ: В Северно Косово са арестувани четирима души за изборни нарушения"}
{"url": "http://www.focus-news.net/news/2019/10/06/2705672/ana-mpa-prouchvaniya-za-vaglevodorodi-shte-se-izvarshavat-v-30-uchastaka-v-yoniysko-more-i-okolo-ostrov-krit.html", "text": "В Йонийско море и морската зона западно и южно от Крит са определени над 30 участъка за проучване на въглеводороди. Картата на \"парцелите\" беше представена от управителя на гръцкото управление на въглеводородните ресурси Янис Басиас на енергийна конференция за Източното Средиземноморие, предава  ANA-MPA \r\nПарламентът е ратифицирал споразумението с Total, ExxonMobil и Hellenic Petroleum Consortium за концесия за проучване югозападно от остров  Крит, на  консорциум Hellenic Petroleum и Repsol за концесия за проучване в района на Йонийско море. \r\n \r\n  Юлиян Марков", "date": "2019.10.06", "title": "ANA-MPA: Проучвания за въглеводороди ще се извършават в 30 участъка в Йонийско море и около остров Крит"}
{"url": "http://www.focus-news.net/news/2019/10/06/2705682/mestni-izbori-2019-kaloyan-pargov-bsp-rezultatite-v-sofiya-prez-poslednite-14-godini-pokazvat-che-dumite-na-gerb-sa-poveche-ot-rabotata.html", "text": "Резултатите в София през последните 14 години показват, че думите на ГЕРБ са повече от работата. Това каза лидерът на Градския съвет на БСП - София и водач налистата за общински съветницина \"БСП за България\" в столицата Калоян Паргов в предаването \"120 минути\" по  бТВ . \"БСП заяви в началото на предизборната кампания. Казвам го като официална позиция, че няма да търсим решение на проблемите през вдигане на данъците и таксите. Има достатъчно пари в бюджета. Говорим за 1,5 млрд., 1, 7 млрд. последните години, които трябва да се харчат ефективно, по един по-различен начин, свързан най-вече с качеството и с контрола и ще постигнем видими резултати. ГЕРБ Казват, че не работят на думи, а на дела: \"работа, работа\", но резултатите през последните 14 години ясно показват, че май думите са повече от работата, която е свършена до този момент. Говоря като оценка и на софиянци\", уточни още лидерътна БСП - София. Паргов обърна внимание, че БСП - София са били против вдигането на цената на единичния билет, която се е повишила с 60 %. \"Имаше и дело във Върховния административен съд, който за съжаление някак си не можа да стигне докрай\", допълни още Паргов.", "date": "2019.10.06", "title": "Местни избори 2019: Калоян Паргов, БСП: Резултатите в София през последните 14 години показват, че думите на ГЕРБ са повече от работата"}
{"url": "http://www.focus-news.net/news/2019/10/06/2705680/aktsenti-v-sutreshniya-blok-dobro-utro-balgariya-po-radio-fokus-na-7-oktomvri.html", "text": "Нови пътни знаци временно ще организират движението по родните пътища. Това предвижда Проект за Наредба за изменение и допълнение на Наредбата за сигнализацията на пътищата. Част от новите знаци са предупредителни и ще обозначават намалена видимост или пътнотранспортно произшествие. Ще повишат ли обаче безопасността на пътя? Отговорите търсим с председателя на Асоциацията на пострадалите при катастрофи Владимир Тодоров. Очаквайте и коментар след първите предварителни резултати от предсрочните парламентарни избори в Косово. Кои важни за страната теми мотивираха избирателите да отидат до урните и с колко големи очаквания ще бъде натоварено новото правителство? Темата коментираме с бившия посланик на България в Албания и Косово д-р Боби Бобев. Ще обърнем внимание и на традиционен, особено за големите градове проблем, този с безстопанствените животни. Малко преди настъпването на студените месеци как изглежда тяхната бройка и близо ли сме до изравняването й с броя на осиновяванията от приютите? Питаме Явор Гечев от Фондация „Четири лапи“. В минутите след 9 часа Венцеслав Илчев от Радио „Фокус“-Кюстендил ще ни разкаже повече за Европейската седмица на програмирането в Регионалната библиотека в града.  \r\n Тези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.10.06", "title": "Акценти в сутрешния блок „Добро утро, България“ по Радио „Фокус“ на 7 октомври"}
{"url": "http://www.focus-news.net/news/2019/10/06/2705683/iva-paneva-sdruzhenie-nash-svyat-varna-mnogo-ot-mladite-sportisti-pushat-i-piyat-energiyni-napitki.html", "text": "Много от младите спортисти в училищна възраст регулярно пушат цигари и прекаляват с енергийните напитки. Някои от най-натоварените състезатели прибягват и до психоактивни вещества или различни субстанции, за да подтиснат напрежението преди важно представяне. Това коментира за  Радио „Фокус“ – Варна  Ива Панева от Сдружение „Наш свят“, което проведе през летните месеци проект за превенция на емоционално-поведенчески проблеми и употребата на психоактивни вещества при младите спортист. Според нея в заниманията са се включили близо 40 възпитаници на Спортното училище в града, както и трениращи в различни клубове. По време на реализацията на проекта учениците са можели да се консултират със здравен коуч – специалисти, които стават все по-популярни в чужбина. Младите спортисти са имали и възможност да проверят някои физически показатели на специален кантар за електролитния баланс в организма, процентът на мазнини и вода в тялото. Именно този иновативен кантар може да отчете всяко отклонение, както и да докаже, че младият човек е употребил някакъв наркотик, или е изпил енергийна напитка, обясни Ива Панева. Според нея, въпреки че българските треньори са скептични към този подход, апаратурата и консултациите от здравния коуч могат да дадат добра превенция на проблеми при младите спортисти. По думите й, проучвания показват, че младите хора, дори и спортистите, посягат към наркотици, цигари, алкохол или други субстанции, които им помагат илюзорно да се чувстват по-добре. „Така че преди този дисбаланс да настъпи, трябва да има начин треньорите и младите хора, в този случай спортистите, да си дадат ясна сметка в какво състояние е техният организъм. Защото за нас по-обикновените хора те изглеждат в супер форма физически, но това не означава, че те отвътре са добре“, добави ръководителят на проекта. \r\nДиана СТОЕВА", "date": "2019.10.06", "title": "Ива Панева, Сдружение „Наш свят“ – Варна: Много от младите спортисти пушат и пият енергийни напитки"}
{"url": "http://www.focus-news.net/news/2019/10/06/2705668/tass-erdogan-zayavi-che-obkrazhenieto-na-tramp-ne-izpalnyava-narezhdaneto-mu-za-izteglyane-na-amerikanskite-voyski-ot-siriya.html", "text": "Обкръжението на президента на САЩ Доналд Тръмп не изпълни инструкциите му за изтегляне на войски от районите на Сирия източно от река Ефрат. Това заяви в неделя турският президент Тайип Ердоган, цитиран от Anadolu Agency и  TACC \r\n\"Аз лично показах на бившия президент на САЩ Барак Обама областите, които тази зона за сигурност може да обхване. По-късно Тръмп стигна до същото заключение като Турция. Той повдигна въпроса за изтеглянето на американските войски на изток от река Ефрат, но неговото обкръжение не изпълни неговите нареждания “, е заявил Ердоган. \r\nТурският президент отново обвини Вашингтон, че доставя оръжие на кюрдските сили в Сирия. \"На кого американците доставиха 30 000 камиона с оръжие в Сирия? Защо продължават тези доставки? Турция има право да получи отговори на тези въпроси\", е добавил Ердоган. \r\nНа 1 октомври Ердоган обяви, че Анкара възнамерява да действа самостоятелно по отношение на създаването на зона за сигурност източно от река Ефрат в Сирия, тъй като към настоящия момент „не е постигнат желания резултат“ и няма повече време да чака. Турският министър на националната отбрана Хулуси Акар същия ден информира, че въоръжените сили на страната са готови да проведат съответната операция в Сирия. \r\n \r\n  Юлиян Марков", "date": "2019.10.06", "title": "ТАСС: Ердоган заяви, че обкръжението на Тръмп не изпълнява нареждането му за изтегляне на американските войски от Сирия"}
{"url": "http://www.focus-news.net/news/2019/10/06/2705686/sport-stoycho-mladenov-specheli-kupata-na-kazahstan.html", "text": "Воденият от Стойчо Младенов Кайсар спечели Купата на Казахстан в продълженията на финала срещу Атирау. Редовното време на срещата в Нур-Султан завърши 1:1, като Кайсар успя да стигне до равенството в последните секунди на мача с човек по-малко. Срещата отиваше към дузпи, когато Нарзилдаев отбеляза гола на победата в 122-ата минута.   \r\n \r\nТака с малък бюджет и свободни агенти Стойчо Младенов изпълни поставената му цел от ръководството преди началото на сезона - класиране в Европа.", "date": "2019.10.06", "title": "Спорт: Стойчо Младенов спечели Купата на Казахстан"}
{"url": "http://www.focus-news.net/news/2019/10/06/2705677/123-narusheniya-sa-ustanoveni-pri-politseyska-aktsiya-po-bezopasnost-na-dvizhenieto-v-parvomay.html", "text": "Множество нарушения на Закона за движение по пътищата са констатирани при осъществения пътен контрол на територията на РУ-Първомай. Това съобщи за  Радио \"Фокус\" - Пловдив  говорителят на Областната дирекция на МВР. Акцията по безопасност на движението е проведена в събота, за времето от 8.00 ч. до 20.00 ч., от екипи на сектор Специализирани полицейски сили. Проверени са 141 души и 127 МПС. Установени са 123 нарушения на ЗДвП. Съставени са 56 акта и издадени 41 глоби с фиш. Преобладават случаите на неизползвани обезопасителни колани - 50. Един шофьор е бил под въздействие на алкохол над 1,2 промила, 18 - с неизправни пътни документи, 4 са ползвали мобилни телефони без необходимото устройство. От автомобилите 14 са били без годишен технически преглед и по 4 с технически неизправности и застраховка ГО. Засечени са и 5 МПС с неправомерно затъмнени стъкла. \r\nТони МИХАЙЛОВ", "date": "2019.10.06", "title": "123 нарушения са установени при полицейска акция по безопасност на движението в Първомай"}
{"url": "http://www.focus-news.net/news/2019/10/06/2705687/nad-80-signala-sa-podadeni-po-mobilnoto-prilozhenie-na-knsb-vox-ot-mesets-yuli-do-sega.html", "text": "Конфедерацията на независимите синдикати в България /КНСБ/ въвежда ново мобилно приложение за подаване на сигнали от граждани и работници, съобщи за  Радио „Фокус“ – Пазарджик  Даниела Алексиева от КНСБ. По думите й,  мобилното приложение цели борба „със сивата икономика“ и ще обобщава каналите за комуникация с институциите и ще гарантира на потребителите, че техните сигнали ще бъдат чути.  „От месец юли до момента  над 15 000 потребители са инсталирали мобилното приложение на телефоните си. Подадените  сигнали през този период са 80. Важно е да се отбележи, че приложението гарантира анонимността на сигналите на гражданите, има бърза обратна връзка, като сигналите се пренасочват по компетентност към съответните институции. Могат да се подават както негативни, така и позитивни сигнали“, уточни Алексиева. Тя допълни, че до момента няма подадени сигнали от област Пазарджик. „Най-често поставяните проблеми сап са свързани с полагането на извънреден труд, неизплатени възнаграждения или неполучени касови бонове“, коментира също Алексиева. \r\nАлбена ЖИЛЕКОВА", "date": "2019.10.06", "title": "Над 80 сигнала са подадени по мобилното приложение на КНСБ VOX от месец юли до сега"}
{"url": "http://www.focus-news.net/news/2019/10/06/2705676/vanshniyat-ministar-na-iran-vmeshatelstvo-v-siriya-nyama-da-donese-polza-na-turtsiya.html", "text": "Иранският външен министър Мохамад Джавад Зариф заяви, че действията на Турция срещу суверенитета и сигурността на Сирия няма да са от полза за Анкара и няма да гарантират нейната сигурност, цитира думите му  РИА Новости \r\nВ събота турският президент Тайип Ердоган заяви, че през следващите дни може да се вземе решение за турска операция в Северна Сирия източно от Ефрат. Той добави, че целта на операцията ще бъде прочистване на сирийската граница с Турция от силите за самоотбрана на сирийските кюрди, създаване на зона за сигурност там и настаняване на сирийските бежанци в Турция. \r\n\"Ние казахме на турската страна, че сигурността на Турция може да бъде постигната само чрез разполагане на военни сили в граничните райони. Действията срещу суверенитета и сигурността на Сирия няма да донесат на Турция никаква полза\", заяви министъра, цитиран от иранската агенция IRNA. \r\nПо-рано Турция и САЩ се споразумяха за създаване на зона за сигурност в Северна Сирия източно от Ефрат. В същото време Ердоган каза, че Анкара ще започне операция срещу кюрдските сили, контролиращи този регион, ако САЩ забавят формирането на зоната за сигурност. \r\nОфициален Дамаск категорично се противопостави на турско-американското споразумение, тъй като според сирийското правителство то представлява грубо нарушение на суверенитета и териториалната цялост на Сирия и на принципите на международното право. \r\n \r\n  Юлиян Марков", "date": "2019.10.06", "title": "Външният министър на Иран: Вмешателство в Сирия няма да донесе полза на Турция"}
{"url": "http://www.focus-news.net/news/2019/10/06/2705689/pregled-na-mezhdunarodnite-novini-do-18-chasa-agentsiya-fokus.html", "text": "Президентът на Косово Хачим подчерта, че в Косово се е установила традиция за „добри“ и спокойни избори, резултатите от които ще бъдат приети от всички, пише албанският вестник  Albanian Daily News . \r\nТой заяви това в изявление след началото на предсрочните парламентарни избори в Косово след оставката на бившия министър-председател Рамуш Харадинай, който беше призован от Специализираният съд за военни престъпления в Хага. Той се отказа от поста си, понеже не желаеше да се яви там като премиер, а като обикновен гражданин.  \r\nПрезидентът Тачи призова гражданите да участват в изборите и заяви, че новото правителство трябва да подобри живота на хората и да се изправи смело срещу предизвикателствата пред страната.  \r\n„Днес Косово избира нов парламент, който ще формира новото правителство на Косово\", заяви президента. \r\n\"То трябва да подобри животите на гражданите и да се изправи срещу предизвикателствата, които стоят пред нас. Затова призовавам за масово участие в изборите, както и за свободен и честен изборен процес. Създали сме традиция за добри избори, приемани от всички. Нека днес да спечели Косово“, се казва в изявлението на Тачи.  \r\n*** \r\n \r\n  Действащият албански министър на външните работи Гент Чакай обяви, че съдбата на Косово и Албания е неразделна, пише тиранското издание  Albanian Daily News . \r\nИзявлението си той направи докато гласуваше на предсрочните парламентарни избори в Косово.  \r\n„Аз не съм просто гражданин на Република Албания и на Република Косово, но също така съм активен гражданин, който вярва, че съдбата на тези две държави е неразделна. Изборите през Юни в Албания и октомврийските избори в Косово, въпреки разликите си, имат нещо общо – те са израз на общата политическа воля“, заяви Чакай. \r\n*** \r\n \r\n  В северната част на Косово полицията задържа председателя и един от наблюдателите в местната избирателна комисия в Митровица, предава  РИА Новости , като се позовава на  “Радио и телевизия на Косово“ . \r\n„Председателят на местната избирателна комисия в училището„ Свети Сава“ в северната част на Косовска Митровица и неин наблюдател бяха задържани за това, че са разрешили на жена да гласува с акт за раждане“, заяви ръководителят на Централната избирателна комисия в в Прищина Валдете Дака. \r\nЧленовете на местната комисия бяха задържани за 24 часа. \r\nЦентралната избирателна комисия на Косово по-рано обяви, че ще допуска да се гласува само с косовски документи, каквито някои местни сърби не притежават. \r\nИзбирателните списъци включват над 100 хил. косовски сърби. За тях по квотата бяха разпределени 10 места в парламента в Прищина. Най-голямата партия, която ги представя е „Сръбската листа“. \r\n*** \r\n \r\n  Северна Корея заяви, че „няма желание“ да продължава преговорите за разоръжаване със САЩ, освен ако Белият дом не предприеме стъпки за прекратяването на враждебността, малко след като разговорите в Швеция приключиха без резултат, предава  АFP . \r\nПхенян „няма желание да води такива (…) преговори, като тези, освен ако САЩ не предприеме практически мерки да прекрати враждебната си политика“, заяви говорител на външното министерство на Северна Корея.  \r\n„Съдбата на диалога между САЩ и Северна Корея е в ръцете на Вашингтон и крайният срок е до края на тази година“, се казва още в изявлението му.  \r\n*** \r\n \r\n  Неправителствената организация „Демокрация в действие“ съобщи, че нейните наблюдатели са регистрирали няколко нередности на предсрочните парламентарни избори в Косово, преди началото на гласуването в някои избирателни секции. \r\nГоворителят на организацята Исмет Криезиу заяви, че гласуването се провежда във всички избирателни секции, но 2,6% от тях са открити със закъснение поради закъснения на членовете на избирателните комисии. \r\nОсвен това в някои избирателни секции продължиха да се наблюдават материали с предизборно съдържание на политически субекти, въпреки наложената забрана за агитация до края на изборния ден.  \r\nТой заяви и че около 30% от всички избирателни секции не са осигурили съоръжения за достъп на хора с увреждания.  \r\n*** \r\n \r\n Косовската полиция съобщи, че е задържала четирима души в Северна Митровица за нарушения по време на гласуването на предсрочните парламентарни избори в страната, информира македонската редакция на  Радио „Свободна Европа“ .  \r\nВ една избирателна секция, според полицията, са били задържани председателят на комисията и лицето, което отговаря за идентифицирането на избирателите. Те са заподозрени в извършване на престъпление \"Злоупотреба със служебно положение по време на избори\". \r\nСпоред полицията, задържаните са позволили гласуване в противоречие с правилата, приети от Централната избирателна комисия в Косово, а именно без валидни косовски документи за самоличност, каквито някои косовски сърби не притежават. Двама души са били задържани за опит да гласуват с подправени косовски лични документи. \r\n*** \r\n \r\n Обкръжението на президента на САЩ Доналд Тръмп не изпълни инструкциите му за изтегляне на войски от районите на Сирия източно от река Ефрат. Това заяви в неделя турският президент Тайип Ердоган, цитиран от Anadolu Agency и  TACC \r\n\"Аз лично показах на бившия президент на САЩ Барак Обама областите, които тази зона за сигурност може да обхване. По-късно Тръмп стигна до същото заключение като Турция. Той повдигна въпроса за изтеглянето на американските войски на изток от река Ефрат, но неговото обкръжение не изпълни неговите нареждания “, е заявил Ердоган. \r\nТурският президент отново обвини Вашингтон, че доставя оръжие на кюрдските сили в Сирия. \"На кого американците доставиха 30 000 камиона с оръжие в Сирия? Защо продължават тези доставки? Турция има право да получи отговори на тези въпроси\", е добавил Ердоган. \r\nНа 1 октомври Ердоган обяви, че Анкара възнамерява да действа самостоятелно по отношение на създаването на зона за сигурност източно от река Ефрат в Сирия, тъй като към настоящия момент „не е постигнат желания резултат“ и няма повече време да чака. Турският министър на националната отбрана Хулуси Акар същия ден информира, че въоръжените сили на страната са готови да проведат съответната операция в Сирия. \r\n*** \r\n \r\n ТАСС: В Киев се провежда протест срещу предоставянето на специален статут на Донбас \r\nНяколко хиляди души се събраха на митинг на Площада на Независимостта в Киев, призовавайки украинските власти да се откажат от прилагането на „Формулата на Щайнмайер“, предава  TACC .  \r\nПротестната акция се провежда от движението „Съпротива на капитулацията“ пред Паметника на Независимостта. \r\n„Събрахме се, защото страната ни е в опасност, защото съществува заплаха от капитулация“, заяви военен доброволец и един от организаторите на акцията. Ораторите декларираха, че движението „Съпротива на капитулацията“ е категорично против прилагането на „формулата на Щайнмайер“, което според тях води до „капитулация и федерализация“ на страната, както и срещу изтеглянето на войските и провеждането на избори в Донбас и амнистията на опълченците от непризнатите републики. \r\nСпоред някои медийни съобщения около 10 хиляди граждани са се събрали в центъра на украинската столица в неделя, но киевската полиция съобщи, че броят на протестиращите възлиза на около 3 хил. Представители на парламентарните политически сили „Европейска солидарност” и „Глас” дойдоха да подкрепят исканията на протестиращите, както и редица националистически организации, включително „Десен сектор“. \r\n*** \r\n \r\n Ръководителят на мисията на ЕС за наблюдение на парламентарните избори в Косово Виола фон Крамон-Таубадел заяви, че досега гласуването протича гладко, цитира думите й македонската редакция на  Радио „Свободна Европа“ \r\n„Имаше няколко незначителни инцидента, но като цяло всички процедури, според нашия мониторинг, протичат гладко и безпроблемно. Мисля, че имаше няколко избиратели, които не се намираха в своите избирателни секции, или нещо подобно, но според това, което наблюдавахме, около 98 процента от процеса протича гладко и без проблеми “, каза Крамон-Таубадел.", "date": "2019.10.06", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/10/06/2705691/prof-plamen-pavlov-istorik-kostite-na-tsar-samuil-tryabva-da-badat-pogrebani-po-hristiyanski-a-ne-da-sedyat-v-depoto-na-edin-muzey.html", "text": "Днес костите на цар Самуил се намират в музея в Солун. Това каза в интервю за  Агенция „Фокус“  историкът Пламен Павлов по повод 1 005 години от смъртта на цар Самуил. „Там са занесени от починалия миналата година археолог проф. Николаос Муцопулос, но те стоят там като обемна монета за размяна на някакви артефакти с България. Истината е, че тези кости не могат да бъдат предмет на подобни преговори“, добави проф. Павлов. По думите му това са кости на християнски владетел, на български владетел и е кощунство те да седят в депото на един музей. „Те трябва да бъдат погребани по християнски. Имало е изказване от гръцка страна, да речем от кмета на Солун Янис Бутарис, че те трябва да бъдат върнати на България в знак на добра воля. Според мен единственото възможно място за саркофагът с останките на цар Самуил, с мощите на цар Самуил е „св. София“ в столицата“, обясни историкът. „Още повече, че Средец или днешна София е възможно да е неговият роден град. Комит Никола бащата на Комитопулите и на Самуил е бил управител на Югозападните български земи като е резидирал именно в днешна София“, поясни проф. Павлов. „Мога да изкажа и една голяма благодарност и на д-р Милен Врабевски, фондация „Българска памет“, благодарение на чиято воля, средства и усилия паметникът на нашия велик владетел беше поставен именно в района на „Св. София“. Там е и паметника на Незнания войн, на загиналите милион българи за свободата на нашата земя – Мизия, Тракия и Македония. Най-логично е  саркофагът с костите на цар Самуил да бъде в „Св. София“, допълни още проф. Пламен Павлов.  \r\nВиолета СИМЕОНОВА \r\n Пълния текст на интервюто четете в „Мнение”", "date": "2019.10.06", "title": "Проф. Пламен Павлов, историк: Костите на цар Самуил трябва да бъдат погребани по християнски, а не да седят в депото на един музей"}
{"url": "http://www.focus-news.net/news/2019/10/06/2705690/tsik-na-kosovo-kam-1500-chasa-izbiratelnata-aktivnost-na-izborite-e-blizo-30.html", "text": "Избирателната активност на предсрочните парламентарни избори в Косово до 15:00 часа местно време (16:00 часа българско време).Това съобщиха за  ТАСС  от пресслужбата на ЦИК на най-младата държава на Балканите. \r\n\"До 15:00 гласуваха 29,24% от избирателите\", се казва в съобщението от пресслужбата. \r\nОтбелязва се, че най-високата избирателна активност е регистрирана в градовете Щърпак (42,64%) и Грачаница (34,25%). По-рано заместник-председателят на \"Сръбска листа\" Игор Симич заяви пред ТАСС за \"масовата избирателна активност\" на изборите сред сръбското население в региона. \r\nСпоред ЦИК общият брой на сръбските и албанските избиратели в Косово надхвърля 1,9 милиона души. От тях 117 808 са регистрирани в 10 общини с преобладаващо сръбско население. От 120 места в парламента на Косово 100 са разпределени между албански депутати, а останалите 20 - сред представители на националните малцинства. Десет от тези 20 депутати се избират от сърбите, четири места са запазени за роми, ашкали и гупти, три места са запазени за бошняци, две са запазени за турци и едно за горани. \r\n \r\n Тереза Герова", "date": "2019.10.06", "title": "ЦИК на Косово: Към 15:00 часа избирателната активност на изборите е близо 30%"}
{"url": "http://www.focus-news.net/news/2019/10/06/2705692/tass-kam-1300-chasa-izbiratelnata-aktivnost-sred-sarbite-v-kosovo-e-bila-blizo-25.html", "text": "Към 13:00 часа местно време (14:00 часа българско време) избирателната активност сред сръбските избиратели на предсрочните парламентарни избори в Косово е била 24,58%. Това съобщи ръкководителят на Службата за Косово и Метохия при сръбския кабинет Марко Джурич, предава  TACC . \r\nСъгласно думите на Джурич, в Косово са гласували повече от 20% от сръбските избиратели, а в 10-те сръбски общини избирателната активност е средно 24,58%. \r\n\"Гласували са 35 хиляди 566 граждани, което възлиза на 24,58% от общия брой гласоподаватели [в сръбските общини]. Тази цифра е по-висока от избирателната активност на последните избори през 2017 г. 20,84% са гласували до този момент\", твърди Джурич. услуга. Най-висока избирателна активност е регистрирана в Сърбице (49,81%), Щръбце (38,57%), Лепосавич (29,4%), Косовска Митровица (25,5%). Вицепредседателят на \"Сръбска листа\" Игор Симич заяви за ТАСС, че \"изборите се провеждат в пълно съответствие с реда\". \r\nВ същото време Прокуратурата на Косово съобщи за едно нарушение, регистрирано в Косовска Митровица. Има един задържан - за 48 часа. Според сръбските медии има двама задържани, които са председател на избирателна комисия и друг служител в избирателна секция. Те са обвинени, че са разрешили на една от жените да гласува с акт за раждане. \r\nЦИК на Косово поясни, че в гласуването може да вземат участие само лица, притежаващи документи, издадени само от властите на най-младата държава на Балканите. \r\nСпоред ЦИК общият брой на сръбските и албанските избиратели в Косово надхвърля 1,9 милиона души. От тях 117 808 са регистрирани в 10 общини с преобладаващо сръбско население. От 120 места в парламента на Косово 100 са разпределени между албански депутати, а останалите 20 - сред представители на националните малцинства. Десет от тези 20 депутати се избират от сърбите, четири места са запазени за роми, ашкали и гупти, три места са запазени за бошняци, две са запазени за турци и едно за горани. \r\n \r\n Тереза Герова", "date": "2019.10.06", "title": "ТАСС: Към 13:00 часа избирателната активност сред сърбите в Косово е била близо 25%"}
{"url": "http://www.focus-news.net/news/2019/10/06/2705685/es-do-momenta-glasuvaneto-v-kosovo-proticha-gladko.html", "text": "Ръководителят на мисията на ЕС за наблюдение на парламентарните избори в Косово Виола фон Крамон-Таубадел заяви, че досега гласуването протича гладко, цитира думите й македонската редакция на  Радио „Свободна Европа“ \r\n„Имаше няколко незначителни инцидента, но като цяло всички процедури, според нашия мониторинг, протичат гладко и безпроблемно. Мисля, че имаше няколко избиратели, които не се намираха в своите избирателни секции, или нещо подобно, но според това, което наблюдавахме, около 98 процента от процеса протича гладко и без проблеми “, каза Крамон-Таубадел. \r\n \r\n  Юлиян Марков", "date": "2019.10.06", "title": "ЕС: До момента гласуването в Косово протича гладко"}
{"url": "http://www.focus-news.net/news/2019/10/06/2705694/kaloyan-pargov-bsp-nyama-da-tarsi-reshenie-na-problemite-v-sofiya-prez-vdigane-na-danatsi-i-taksi.html", "text": "БСП няма да търси решение на проблемите в София през вдигане на данъци и такси. В бюджета на столицата има достатъчно пари. Това заяви лидерът на БСП - София и водач на листата на социалистите за общински съветници Калоян Паргов при гостуването си в предаването \"120 минути\" по bTV. \"Става въпрос за 1,7 милиарда лева, които трябва да бъдат харчени ефективно, по различен начин от досегашния, коментира той. - Много е важно да има контрол върху разходването и качеството на изпълнението на проектите. Тогава Столична община ще постигне резултати\". Калоян Паргов посочи вътрешнокварталната инфраструктура като един от големите проблеми, които трябва да бъдат решени в града. \"В София, а и в \"Надежда\", където живея, състоянието на улиците е много далече от стандарта на европейска столица, каза той. - Още преди 4 години, когато ние заговорихме за тези проблеми, и кметът Фандъкова, и Вили Лилков, го поеха като ангажимент. Но досега нищо не направиха. А решение има, трябва само да бъдат отделени достатъчно средства от бюджета и да се работи усърдно в тази посока\". На въпроса за референдумите, Калоян Паргов отговори, че има много теми, чието решение подлежи на допитване до гражданите. \"Ние досега сме предлагали три референдума, припомни той. - Единият беше за \"Софийска вода\"  - за или против концесията, за презастрояването в \"Младост\" и за изграждането на инсталацията за горене на RDF гориво в ТЕЦ \"София\". И трите предложения категорично бяха отхвърлени\". \r\nСпоред лидера на БСП - София, трите теми все още са на дневен ред и гражданите на столицата биха могли да си дадат мнението чрез организиране на референдум. \"Защо да не ги питаме за това как да бъдат харчени средствата от бюджета на София - дали да ги насочим към кварталите или да продължи инвестирането им в големите инфраструктурни проекти от типа на \"Граф Игнатиев\" и \"Дондуков\". Те на практика се оказаха айсберга, в който се удари титаника ГЕРБ в последната година, коментира Калоян Паргов. - В крайна сметка дължината на големите пътни артерии в София е много по-малка от тази на вътрешнокварталните улици. А в кварталите ние живеем, там прекарваме по-голямата част от свободното си време, там се спъваме в дупките или настъпваме някоя плочка след дъжд и си мърсим обувките. Мисля, че е време, след 30 години, общината да стане майка и за кварталите\". Калоян Паргов добави, че транспортът в София трябва да бъде бърз, качествен и достъпен. \"Ние бихме върнали цената от един лев на билета за градския транспорт, заяви той. - Столична община разполага със средства да дотира градския транспорт. Важно е също да успеем да качим повече хора в метрото, това е голямо достижение за София, няма спор. В кварталите трябва да има довеждащ транспорт, за да може повече граждани да го използват\". Калоян Паргов коментира и темата, свързана с таксиметровите услуги. \"Разбира се, всеки иска повишение на цената на услугата си, но отсреща трябва да има качество. Трябва да питаме и хората, които използват тези услуги, какво е мнението им. Нужен е открит диалог, експертен разговор, който трябва да бъде проведен в Комисията по транспорт в Столична община и в него да участват всички ангажирани страни\", заяви той. Водачът на листата на БСП за общински съветници засегна и демографския проблем. \"Столична община има косвено влияние върху него, каза Паргов. - Тя трябва да създаде достатъчно добри условия за това младите семейства да планират бъдещето си тук, в София, както и раждането на децата им. Общината трябва да осигури място за всяко дете в градина или ясла, което очевидно не се случва вече години наред, въпреки че се хвали с построени детски градини, а раждаемостта пада\". На финала на разговора Калоян Паргов коментира и декларацията на Движение България на гражданите от тази седмица. \"Приемам я като леко изнервяне в рамките на кампанията, каза той. - Но нека да не се изнервяме, а да работим. Кандидатурата на Мая Манолова за кмет на София е печеливша и всеки, който я подкрепя, трябва да даде най-доброто от себе си за крайния успех\".", "date": "2019.10.06", "title": "Калоян Паргов: БСП няма да търси решение на проблемите в София през вдигане на данъци и такси"}
{"url": "http://www.focus-news.net/news/2019/10/06/2705684/kosovo-izbori-premahvane-na-mitata-i-sled-tova-dialog.html", "text": "Като че ли е сигурно, че който и да дойде на власт в Прищина, драконовските мита върху сръбските продукти ще бъдат премахнати. Тогава диалогът трябва да се възобнови. Но кандидатите за премиер не са говорили много по тази тема, пише македонската редакция на  Deutsche Welle . \r\nПредизборната кампания често минава под знака на големи обещания. Нищо не е по-различно в Косово, където се избира нов парламент, след като бившият премиер Рамуш Харадинай подаде оставка заради обвинения пред Специалния съд за престъпления на Армията за освобождение на Косово (АОК).  \r\nСлушайки водещи политици в Прищина, може да се заключи, че те са се отказали от големи обещания - почти всички, с изключение на Рамуш Харадинай, са наясно, че след формирането на правителството, драконовските мита върху сръбските продукти трябва да бъдат премахнати. След това трябва да последва връщане към масата за преговори. Това искане на международната общност, и по-специално на САЩ, бе повторено от пратеника на САЩ за Западните Балкани Матю Палмър. И действащият ръководител на дипломацията в Косово Беджет Пацоли каза нещо подобно - който и да дойде на власт, трябва да премахне митата, независимо какво обещава в предизборната кампания. \r\n\"Който и да спечели, този човек ще се сблъска с темата за диалога, която може да влияе на управлението на бъдещото правителство\", заяви политическият анализатор Блерим Буряни пред DW. \"Бъдещият премиер трябва да има коалиция с мнозинство в парламента, т.е. 80 гласа, за да приеме окончателното споразумение между Косово и Сърбия. Мисля, че това може да стане само от широко коалиционно правителство или с широк консенсус на политическия спектър “, казва събеседникът. Без широка подкрепа диалогът остава непреодолимо предизвикателство, отбеляза Буряни. Но по време на кампанията почти нищо не предполагаше възможността за широка коалиция. Както казва Буряни, водачите на листи не са много конкретни, така че не е ясно в каква посока ще се насочи диалогът. \r\nВьоса Османи, кандидатът на Демократическата лига на Косово (ДЛК), е най-вероятно да стане премиер, като се има предвид, че партията й според проучвания има близо 30% подкрепа. Тя казва, че в случай на победа на изборите лично ще води диалога със Сърбия. Тя критикува настоящата практика за водене на диалог с президента на Косово. „Диалогът трябва да се води от правителството на Косово и аз ще водя този процес. В областта на преговорите и диалозите имам повече опит от всеки кандидат за премиер “, каза тя пред медиите. \"След като ние като правителство преговаряме и подписваме споразумение със Сърбия, със сигурност в сътрудничество с косовския парламент и когато споразумението бъде ратифицирано в парламента, президентът ще има само церемониално задължение да подпише указ за ратифицирането му\", каза Османи. \r\n \r\nНеотдавнашният премиер Рамуш Харадинай оглавява коалицията между Алианс за бъдещето на Косово и Социалдемократическата партия. Той повтори, че решението за налагане на мита върху сръбските продукти е правилно, тъй като изпраща съобщение, че Прищина не е съгласна на диалог при условия, продиктувани от Белград. \r\n„Косово и Сърбия се нуждаят от добросъседски отношения. Готови сме за това, но не сме готови за подчинение “, заяви Харадинай в предизборната кампания. „Две държави, два съседа, които имат свои собствени интереси. Тази ситуация Сърбия никога не е искала да възприеме и ние показахме това с митата \". \r\nЛидерът на движението „Самоопределение“ Албин Курти казва, че всички постигнати досега споразумения в диалога между Косово и Сърбия трябва да бъдат преразгледани. Той добавя, че ако бъде избран за министър-председател, той ще сформира преговарящ екип с правителството си, който ще разгледа всяка област. Кандидатът от Инициативата (Нисма) Фатмир Лимай призовава за единство в политическия спектър и казва, че „народът на Косово не заслужава съюзниците на Косово, онези, които застанаха до нашия народ в ключови моменти, да бъдат разочаровани“. \r\nЕдинствено кандидатът на Демократична партия на Косово Кадри Весели все още не е обявил позицията си за диалога със Сърбия. Предполага се, че неговата партия заедно с движението „Самоопределение“ ще води битката за второ място. \r\n \r\n  Юлиян Марков", "date": "2019.10.06", "title": "Косово: Избори, премахване на митата и след това диалог"}
{"url": "http://www.focus-news.net/news/2019/10/06/2705700/predstoyashti-mezhdunarodni-sabitiya-za-7-oktomvri-agentsiya-fokus.html", "text": "Презиздентът на Австрия Александър Ван дер Белен ще връчи мандат на Себастиан Курц (АНП) за съставяне на правителство. \r\n*** \r\n \r\n  Посещение на държавния глава на Турция Реджеп Тайип Ердоган. \r\n*** \r\n \r\n  Ще бъде връчена Нобеловата награда за медицина. \r\n*** \r\n \r\n  Отбелязване на 70-та годишнина от създаването на ГДР.  \r\n*** \r\n \r\n  Премиерът на Испания Педро Санчес ще представи програмата си за изборите през ноември. \r\n***", "date": "2019.10.06", "title": "Предстоящи международни събития за  7 октомври (Агенция „Фокус“)"}
{"url": "http://www.focus-news.net/news/2019/10/06/2705688/sloboden-pechat-makedoniya-do-15-chasa-aktivnostta-na-izborite-v-kosovo-e-okolo-29.html", "text": "Централната избирателна комисия на Косово съобщи, че до 15:00 часа местно време (16:00 часа българско време)  са гласували 29,28% от общо 1 937 868 избиратели, съобщава Kosovapress , цитирано от  македонското издание  “Слободен печат“ \r\nПредседателят на ЦИК Валдете Дака заяви, че процесът на изборите протича гладко с няколко нарушения, които според нея се разследват от косовската полиция и държавната прокуратура. \r\nПредседателят на ЦИК направи и сравнение с изборите през 2017 година. \r\n„Процесът на гласуване продължава без проблем. Въз основа на данни, изпратени от 2491 избирателни секции или 98% от тях, броят на гражданите, гласували до 15:00, е 554 750 лица или 29,28% от 1 937 868 избиратели. Същевременно на предсрочните парламентарни избори в Косово през 2017 г. към същия момент бяха гласували 497 120 избиратели, или 27,75 процента“, каза Дака. \r\n \r\n  Юлиян Марков", "date": "2019.10.06", "title": "„Слободен печат“ ( Македония): До 15 часа активността на изборите в Косово е около 29%"}
{"url": "http://www.focus-news.net/news/2019/10/06/2705699/prof-todor-kantardzhiev-zanimaniyata-na-detsata-v-dvorovete-na-uchilishtata-i-igrata-na-otkrito-namalyavat-respiratornite-infektsii.html", "text": "Топлото есенно време, свежият въздух, заниманията на децата в дворовете на училищата, играта на открито, намаляват респираторните инфекции. Това каза в интервю на  Агенция “Фокус“  с директорът на Центъра за заразни и паразитни болести проф. д-р Тодор Кантарджиев. „Всички респираторни инфекции започват в големите градове, в момента, когато започнат да се затварят прозорците  на градския транспорт, когато стане студено и много хора се събират на едно място“, допълни той. „Две са причините за сезонността на тези инфекции обикновено на горните и долните дихателни пътища. Едната причина е събирането на много хора на едно място, на топло, както казваме, а другата причина е, че ниската температура на въздуха, който дишаме свива кръвоносните съдове в носа на хората. Свиването на кръвоносните съдове в лигавицата на носа и горните дихателни пътища на човека обикновено води до там, че количеството на белите кръвни клетки, които са в нашата кръв и които са отговорни за защитата от инфекции, намаляват“, каза още проф. Кантарджиев. „Когато на една лигавица са свити от студа кръвоносните съдове, намаляват белите кръвни клетки и съответно намалява възможността да реагира имунната система на човека срещу причинителите на респираторни инфекции и инфекции, които попадат в човешкия организъм чрез нечисти ръце, когато се пипнат носа, устата и очите. Трябва да се изграждат навици в децата и във възрастните да не пипат с нечисти ръце без повод нос, уста и очи“, подчерта още той.   \r\n Пълния текст на интервюто четете в „Мнение”  \r\nТеодора ПАТРОНОВА", "date": "2019.10.06", "title": "Проф. Тодор Кантарджиев: Заниманията на децата в дворовете на училищата и играта на открито, намаляват респираторните инфекции"}
{"url": "http://www.focus-news.net/news/2019/10/06/2705701/sport-dominik-tiym-specheli-turnira-v-pekin.html", "text": "Доминик Тийм спечели турнира на твърди кортове в Пекин. На финала водачът в схемата се наложи в три сета над Стефанос Циципас, в отделните части 3:6, 6:4, 6:1, а двубоят продължи повече от два часа. \r\nЗа австриеца това е четвърта титла за годината и общо 15-а в кариерата му. За втори път Тийм печели 4 трофея в рамките на един сезон - в Индиън Уелс, Барселона и Кицбюел. С представянето си през седмицата Тийм си осигури и класиране за финалите на Ей Ти Пи в Лондон през ноември.", "date": "2019.10.06", "title": "Спорт: Доминик Тийм спечели турнира в Пекин"}
{"url": "http://www.focus-news.net/news/2019/10/06/2705702/regionalnata-biblioteka-vav-varna-veche-e-dostapna-24-chasa-v-denonoshtieto-chrez-onlayn-usluga-prez-smartfona.html", "text": "Регионалната библиотека „Пенчо Славейков“ във Варна вече е достъпна 24 часа в денонощието с помощта на нови онлайн услуги, които читателите могат да ползват чрез смартфоните си. Това каза в интервю за  Радио „Фокус“ – Варна  директорът на културната институция Радка Калчева. По думите й, електронните читателски карти са услуга, която се предлага от известно време и са аналог на пластиките. Те могат да бъдат инсталирани на всеки смартфон и винаги са на разположение на читателите. „Стараем се да отговаряме на новите информационни потребности на нашите ползватели, да бъдем в крак с новите технологии. Затова решихме да предложим такъв вид електронна читателска карта, която винаги да бъде с тях, в техния смартфон. Като допълнение към нея, предлагаме и услуга, наречена „Моята библиотека“, която е достъпна също онлайн“, обясни Радка Калчева. Според нея, чрез втората услуга, читателите имат възможност да заявяват книги, които да им бъдат приготвени и да ги очакват в определения от тях ден в заемната или читалните. Могат също да презаписват книги, да проверяват статуса на заетата литература. Идеята на услугите е да се улесни достъпът на хората с натоварен график до нужната им литература. Услугата е достъпна  през сайта на библиотеката, 24 часа в денонощието, седем дни в седмицата.  \r\nДиана СТОЕВА", "date": "2019.10.06", "title": "Регионалната библиотека във Варна вече е достъпна 24 часа в денонощието чрез онлайн услуга през смартфона"}
{"url": "http://www.focus-news.net/news/2019/10/06/2705703/deneshen-makedoniya-erdogan-shte-poseti-sarbiya-za-nachaloto-na-stroitelstvoto-na-magistrala-belgrad-saraevo.html", "text": "Държавният глава на Турция Реджеп Тайип Ердоган ще направи двудневно посещение в Сърбия в периода 7-8 октомври, отбелязва електронното издание на македонския вестник  \"Денешен\" . \r\nОсвен на срещата с президента на западната ни съседка - Александър Вучич, Ердоган ще вземе участие във второто заседание на Съвета на високо равнище за двустранно сътрудничество между Сърбия и Турция, като се очаква в рамките му да бъдат подписани поредица от двустранни споразумения. \r\nДвамата лидери ще присъстват също и на бизнес форум, насочен към засилване на двустранното икономическо сътрудничество между Сърбия и Турция. \r\nВъв вторник Вучич, Ердоган и членовете на председателството на Босна и Херцеговина ще проведат Тристранна среща на върха в Белград, с която ще отбележат официалния старт на работата по магистралата Белград-Сараево в Сремска Раца. \r\nМагистралата е важна за свързване на целия регион, тъй като е изградена в две посоки: Биелена - Сремска рача (граница с БиХ) - Кузмин и Пожега - Котроман (граница с БиХ). \r\nСтойността на търговския договор е 250 млн. евро и включва подготовката на документация и работи по участъка Сремска рача - Кузмин и подготовката на проектна и техническа документация за участъка Пожега-Котроман. Проектът ще се финансира със заем от турската Exim Bank и бюджета на Република Сърбия. \r\n \r\n Тереза Герова", "date": "2019.10.06", "title": "\"Денешен\" (Македония): Ердоган ще посети Сърбия за началото на строителството на магистрала Белград-Сараево"}
{"url": "http://www.focus-news.net/news/2019/10/06/2705704/nimh-utre-minimalnite-temperaturi-v-povecheto-rayoni-shte-badat-mezhdu-2-i-7.html", "text": "Утре облачността ще е предимно значителна и по-късно през деня и през нощта срещу вторник на места, главно в Южна България, ще има превалявания от дъжд. Ще духа до умерен североизточен вятър. Максимални температури между 13° и 18°. През нощта над страната ще има разкъсана облачност. Минималните температури в повечето райони ще бъдат между 2° и 7° и в сутрешните часове на места по високите полета и в котловините ще се образуват слани. Атмосферното налягане ще бъде по-ниско от средното за месеца. По-късно през деня слабо ще се повиши. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) .  Над Черноморието ще има значителна облачност, но превалявания ще има чак през нощта срещу вторник по южното крайбрежие. Ще духа до умерен североизточен вятър. Максимални температури на въздуха между 16° и 18°. Температурата на морската вода е 20-21°. Вълнението на морето ще бъде 2-3 бала. Над планините ще бъде предимно облачно. Ще има превалявания от дъжд, над 2000 метра от сняг. Ще духа до умерен западен вятър, който по-късно през деня в по-ниските части на планините ще се ориентира от изток-североизток. Максимална температура на височина 1200 метра – около 9°, на 2000 метра – около 4°. Във вторник ще бъде доста хладно, с дневни температури между 12° и 17°, сутрешни - между 5° и 10°. Вятърът ще бъде от север-североизток, слаб, в източните райони - до умерен. Облачността ще е променлива, все още по-често значителна и на места, с по-голяма вероятност в Южна България, ще превалява дъжд, в планините над 1800 метра - сняг. В средата на седмицата вятърът ще се смени с югозападен, ще се усили и бързо ще се затопли. В сряда облачността ще се разкъса и намалее до слънчево, но в четвъртък от запад отново ще се увеличи, отначало ще бъде висока и средна, но до вечерта ще се вплътни и в Северозападна България ще превали дъжд. Във вторник ще бъде доста хладно, с дневни температури между 12° и 17°, сутрешни - между 5° и 10°. Вятърът ще бъде от север-североизток, слаб, в източните райони - до умерен. Облачността ще е променлива, все още по-често значителна и на места, с по-голяма вероятност в Южна България, ще превалява дъжд, в планините над 1800 метра - сняг. В средата на седмицата вятърът ще се смени с югозападен, ще се усили и бързо ще се затопли. В сряда облачността ще се разкъса и намалее до слънчево, но в четвъртък от запад отново ще се увеличи, отначало ще бъде висока и средна, но до вечерта ще се вплътни и в Северозападна България ще превали дъжд. Във вторник ще бъде доста хладно, с дневни температури между 12° и 17°, сутрешни - между 5° и 10°. Вятърът ще бъде от север-североизток, слаб, в източните райони - до умерен. Облачността ще е променлива, все още по-често значителна и на места, с по-голяма вероятност в Южна България, ще превалява дъжд, в планините над 1800 метра - сняг. В средата на седмицата вятърът ще се смени с югозападен, ще се усили и бързо ще се затопли. В сряда облачността ще се разкъса и намалее до слънчево, но в четвъртък от запад отново ще се увеличи, отначало ще бъде висока и средна, но до вечерта ще се вплътни и в Северозападна България ще превали дъжд", "date": "2019.10.06", "title": "НИМХ: Утре минималните температури в повечето райони ще бъдат между 2° и 7°"}
{"url": "http://www.focus-news.net/news/2019/10/06/2705706/predstoyashti-sabitiya-v-stranata-za-7-oktomvri-agentsiya-fokus.html", "text": "От 16.00 часа в Гербовата зала на „Дондуков“ 2 президентът Румен Радев ще връчи отличията на лауреатите на президентската инициатива Награда „Джон Атанасов“ за 2019 година на млади български учени в областта на компютърните науки. \r\n \r\n*** \r\n   \r\nПо покана на българската общност вицепрезидентът Илияна Йотова ще бъде на работно посещение в Казахстан. \r\n \r\n*** \r\n   \r\nЗаместник министър-председателят по икономическата и демографска политика Марияна Николова участва в 23-ия Световен конгрес по информационни технологии, който се провежда в Ереван, Армения, до 9 октомври 2019 г.  \r\n \r\n \r\n*** \r\n \r\nОт 17:00 ч. в Дома на Европа в София (ул. Г. С. Раковски 124) заместник-председателят Юрки Катайнен ще участва в граждански диалог на тема „Каква Европа искаме? Новите приоритети за развитието на ЕС\". \r\n \r\n*** \r\n \r\nОт 9.00 ч. в Софийския университет „Св. Кл. Охридски“ ще бъде открит проектът “Големи данни за интелигентно общество” (GATE), а от 11.00 часа ще се проведе пресконференция. \r\n \r\n*** \r\n \r\nОт 10.00 часа  21 състав на Софийски градски съд ще заседава по жалба от Будимир Куйович срещу заповед на шефа на затвора, с която му е променен режима от лек в общ. \r\n \r\n*** \r\n \r\nОт 11.00 ч. на площад \"Независимост\" в София ще се проведе национален протест на медицинските специалисти. \r\n \r\n*** \r\n \r\nОт 19.30 ч. в Sofia Event Center, Paradise Center  ще се проведе Вечер на добродетелите на фондация „За Нашите Деца“. \r\n \r\n*** \r\n \r\nОт 11.45 ч. в зала „Музейна“ на централата на БЧК ще се проведе откриващото събитие от БЧК и \"Байер\" за  информационна кампания за социално значими заболявания.  \r\n \r\n*** \r\n \r\nОт 11.00 ч. в зала „Проф. Марин Дринов“ на БАН  ще се проведе  церемония по валидиране на марка „150 години Българска академия на науките“. \r\n \r\n*** \r\n \r\nОт 12.00 ч. ще се проведе дискусия за изпълнение на Решение № 16 на Министерски съвет от 17.01.2019г. и  Концепция за обучение по безопасност на движението и организацията на подготовката на водачите за придобиване на правоспособност за управление на МПС. \r\n \r\n*** \r\n \r\nОт 17.30 ч. в галерия „Оборище“ ще бъде връчена Награда 2019 за европейски принос „Проф. Иван Шишманов“ \r\n \r\n*** \r\n \r\nОт 09.30 часа – 11-ти състав Софийски градски съд ще заседава по дело  НОХД № 4355/2017 г. срещу Христо Петров бивш управител на „Фонд научни изследвания“ за умишлена безстопанственост. \r\n \r\n*** \r\n \r\nОт 14.30 часа 25-ти състав на Софийски градски съд ще заседава по дело срещу Румен Сергиев, подсъдим за укриване на данъци в особено големи размери \r\n \r\n*** \r\n \r\nОт 9.00 ч. Специализирания наказателен съд ще разгледа дело НОХД 3076/2018 срещу Симеон Дянков, Иво Прокопиев, Радослав Георгиев, Любомир Евстатиев, Петър Василев, Трайчо Трайков за престъпление по служба.  \r\n \r\n*** \r\n \r\nОт 9.30 ч. Специализирания наказателен съд ще разгледа дело НОХД 585/2019 срещу Борис Аврамов, Данаил Петков, Петър Петров, Пламен Дренков за образуване и ръководене на организирана престъпна група.  \r\n \r\n*** \r\n \r\nОт 9.30 ч. Специализираният наказателен съд ще разгледа дело ХХI\tНОХД\t3718/2019\t срещу Станимир Кесаров и Радослав Михов за участие в организирана престъпна група.  \r\n \r\n*** \r\n \r\nОт 10.00 ч. Специализираният наказателен съд ще разгледа дело НОХД 3165/2017\tсрещу Добрин Синигеров, Георги Петров и други за образуване на ръководене на организирана престъпна група.  \r\n \r\n*** \r\n  \r\nОт 10.00 ч. Специализираният наказателен съд ще разгледа дело НОХД 664/2018 срещу бишвия здравен министър Петър Москов, Адам Персенски, Любомир Димитров, Росен Алексиев за безстопанственост в особено големи размери.  \r\n \r\n*** \r\n \r\nОт 10.00 ч. Специализираният наказателен съд ще разгледа дело срещу Румяна Ченалова за престъпление по служба.  \r\n \r\n*** \r\n \r\nОт 10.00 ч. Специализираният наказателен съд ще разгледа дело срещу Лъчезар Яковски, Габриел Пушкаров за квалифицирани състави за изнудване.  \r\n \r\n*** \r\n \r\nОт 10.00 часа Специализираният наказателен съд ще разгледа дело срещу Димитър Димитров за участие в организирана престъпна група.  \r\n \r\n*** \r\n \r\nОт 13.30 ч. Специализираният наказателен съд ще разгледа дело срещу Иван Тодоров, Александър Крихтин, Петър Манев и Димитър Ангелов аз образуване и ръководене на престъпна група.  \r\n \r\n*** \r\n \r\nОт 14.00 ч. Специализираният наказателен съд ще разгледа дело срещу Петър Петров, Станислав Марков, Валентин Христов, Любен Мерджанов за организиране и ръководене на организирана престъпна група. \r\n \r\n*** \r\n \r\n От 13.30 ч. в зала № 2 на Районен съд Асеновград съдът ще разгледа дело НОХД № 342/2019 г. срещу подсъдима по делото е Василка  Н., обвинена в извършване на престъпление по чл. 202, ал. 2, т. 1, вр. ал. 1, т. 1, вр. чл. 201 от НК. \r\n \r\n*** \r\n \r\nОт 18.00 часа в зала „Петя Дубарова“ на Културен център „Морско казино“ ще се проведе премиерата на дебютната стихосбирка на Христо Узунов „Солени стъпки“. \r\n \r\n*** \r\n   \r\nОт 18.30 ч. в Експоцентър „Флора“ ще бъде излъчен филмът „Изпепеляване“. \r\n \r\n*** \r\n \r\nОт 17.30 часа в Градска художествена галерия ще бъде представена книгата на народния представител Георги Марков „Феноменът Виктор Орбан”  \r\n \r\n*** \r\n \r\nОт 8.00 до 17.00 ч. в НЧ „Йордан Йовков – 1870 г.“ ще се проведе център за духовно развитие и подпомагане „Млади възрожденци“. \r\n \r\n*** \r\n   \r\nОт 11.30 ч. в Конферентната зала на факултет „Авиационен“ Комисията по отбрана към 44-тото Народното събрание ще проведе изнесено заседание във факултет „Авиационен“ на НВУ „В. Левски” и във Военновъздушната учебна база – Долна Митрополия. \r\n \r\n*** \r\n   \r\nОт 17.00 ч. в залата за временни изложби на Регионален исторически музей – Пазарджик ще бъде открита изложбата „Христо Г. Данов – книжарят, когото наричаха министър“, на Регионален исторически музей – Пловдив. \r\n \r\n*** \r\n \r\nОт 10.30 ч. в Младежки дом – Пазарджик ще се проведе кампанията Жени без остеопороза“. \r\n \r\n*** \r\n \r\nОт 10.00 ч. в зала № 3 9 наказателен състав на Районен съд Пловдив ще разгледа дело НОХД № 4246/2019 срещу подсъдимия  по делото е Васил Х., от гр.Пловдив, обвинен за престъпление по чл.343б, ал.3 от НК. \r\n \r\n*** \r\n \r\nОт 14.00 ч. в зала № 10 7 наказателен състав на Районен съд – Пловдив ще разгледа дело НОХД № 7665/2018 срещу подсъдимия  Димитър К. от гр. Пловдив, обвинен за престъпление по чл.131 ал.1 т.9 пр.1 и т.12 пр.1 вр. чл.129 ал.2 вр. ал.1 от НК.  \r\n \r\n*** \r\n \r\nОт 10.00 ч. в зала № 11 14-ти наказателен състав на Районен съд – Пловдив ще разгледа дело НОХД № 5480/2019 срещу подсъдимия  по делото е Димитър И., от гр.Първомай, ученик в 11 клас.  \r\n \r\n*** \r\n \r\nОт 8.30 ч. в 10 зала на Окръжен съд Пловдив ще заседава дело НОХД №1601/2019 г. срещу подсъдимия Рангел Хр.  Нарушаване на правилата за движение и че по непредпазливост е причинил смъртта на Н. Ч.  \r\n \r\n*** \r\n \r\nОт 9.00 ч. в 10 зала Окръжен съд Пловдив ще заседава по дело НОХД №1516/2019 г. срещу подсъдимия Караджан Дж, обвинен в това, че на 1 юли 2018 г. на автомагистрала „Тракия“ км 108+300, обл. Пловдив, при управление на моторно превозно средство – лек автомобил „Фолксваген“, е нарушил правилата за движение по пътищата и по непредпазливост е причинил смърт на четири лица.  \r\n \r\n*** \r\n \r\nОт 9.00 ч. във 2-ра зала на Окръжен съд Пловдив ще бъде разгледано дело НОХД №1645/2019 г. срещу подсъдимия Сергей Х за опит умишлено да умъртви А. К. в качеството му на длъжностно лице.  \r\n \r\n*** \r\n \r\nОт 10.00 ч. в 10 зала Окръжен съд Пловдив ще разгледа дело НОХД №872/2019 г.  срещу подсъдимия Делян Д. и Милен Д. за представяне на неверни сведения пред Областна дирекция на Държавен фонд „Земеделие“, гр. Пловдив. \r\n \r\n*** \r\n \r\nВ 18.00 часа на площад „Съединение“ ще се състои тържествената церемония по откриване на 17-то състезание по пожароприложен спорт за купата на Българската федерация за пожароприложен спорт /БФППС/. \r\n \r\n*** \r\n \r\n От 11.00 часа в зала 247 в сградата на Община Смолян ще се проведе заключителна пресконференция за представяне на изпълнените дейности и постигнатите резултати по проект за обновяване и енергийна ефективност на образователна инфраструктура в града. \r\n \r\n*** \r\n \r\nОт 10.30 ч. в залата на Община Чепеларе в Пампорово ще се проведе пресконференция за Седмата работна среща между бизнеса и местната власт.", "date": "2019.10.06", "title": "Предстоящи събития в страната за  7 октомври (Агенция „Фокус“)"}
{"url": "http://www.focus-news.net/news/2019/10/06/2705705/hurriyet-amerikanski-diplomat-be-privikan-v-mvnr-na-turtsiya-zaradi-tuit-za-devlet-bahcheli.html", "text": "Министерството на външните работи на Турция привика американски дипломат за обяснение, след като посолството на САЩ хареса съобщение в социалната мрежа \"Туитър\", който спекулира за здравето на лидера на \"Партия на националистическото действие\" (ПНД) Девлет Бахчели, съобщава вестник  Hurriyet . \r\n\"Туитът\" гласи, че Турция трябва да е готова за политика без участието на Бахчели - 71-годишният съюзник на управляващата \"Партия на справедливостта и развитието\" (ПСР). Съобщението бе публикувано от журналиста Ергун Бабахан, заподозрян за връзки с ФЕТО който избяга от Турция след опита за преврат от 15 юли 2016 г. „Хората от Турция трябва да започнат да свикват с политиката без председателя на ПНД Девлет Бахчели\", цитира изданието \"туита\". \r\nПо-късно от посолството на САЩ публикуваха извинение във връзка с харесването не съобщението.  \r\n„По-рано днес акаунта ни \"лйкна\" неподходяща публикация по погрешка. Съжаляваме за грешката и се извиняваме за объркването“, се казва в съобщението.  \r\nНо Анкара реагира остро. Външното министерство привика за обяснение дежурните в американското посолство и поиска разяснения за инцидента. \r\n\"Неволна грешка? Посолството на САЩ няма работа във вътрешните дела на Турция. Държавният департамент рябва да разследва този инцидент и да дисциплинира отговорните. Посланието на САЩ е, че харесва публикация, свързана с ФЕТО, която твърди, че краят на Бахчели наближава“, написаха представителите на официална Анкара в \"Туитър\".  \r\nПНД е съюзник на управляващата ПСР на президента Реджеп Тайип Ердоган. Двете партии влязоха в парламентарните и президентските избори в съюз, което им позволи да получат мнозинство в парламента. \r\n \r\n Тереза Герова", "date": "2019.10.06", "title": "Hurriyet: Американски дипломат бе привикан в МВнР на Турция заради \"туит\" за Девлет Бахчели"}
{"url": "http://www.focus-news.net/news/2019/10/06/2705695/vechernye-novosti-sarbiya-dvama-dushi-sa-arestuvani-v-severno-kosovo-zaradi-narusheniya-v-izborniya-den.html", "text": "Двама души са арестувани в Северно Косово заради нарушения в изборния ден, съобщава електронното издание на белградския ежедневник  \"Вечернье Новости\" . \r\nИнцидентите са се случили в Северна Митровица. Според регионалния говорител на косовската полиция Бранислав Радович, мярката задържане е наложена „поради нередности в изборния процес“. \r\n\"Двама души, членове на избирателната комисия, бяха задържани в избирателния участък в основното училище \"Свети Сава\", разследването продължава\", поясни Радович.  \r\nПо-рано Прокуратурата на Косово съобщи за едно нарушение, регистрирано в Косовска Митровица. Има един задържан - за 48 часа. Според сръбските медии има двама задържани, които са председател на избирателна комисия и друг служител в избирателна секция. Те са обвинени, че са разрешили на една жена да гласува с акт за раждане. \r\nЦИК на Косово поясни, че в гласуването може да вземат участие само лица, притежаващи документи, издадени само от властите на най-младата държава на Балканите. \r\n \r\n \r\n Тереза Герова", "date": "2019.10.06", "title": "\"Вечернье Новости\" (Сърбия): Двама души са арестувани в Северно Косово заради нарушения в изборния ден"}
{"url": "http://www.focus-news.net/news/2019/10/06/2705697/washington-examiner-vtoro-litse-svidetelstva-sreshtu-tramp-v-skandala-s-ukrayna.html", "text": "Втори разобличител подаде сигнал срещу държавния глава на САЩ Доналд Тръмп в скандала около разговора с украинския му колега Владимир Зеленски от 25 юли тази година, съобщава американското издание  Washington Examiner . Информацията е потвърдена от официален Вашингтон.  \r\nСъгласно разпространената информация, свидетелят разполага с данни \"от първа ръка\" за събитията, които подкрепят твърденията на първия разобличител. Лицето, подало сигнала, ще бъде представляван от същия адвокат, който работи от името на първия свидетел.  \r\nОфициална жалба не е подадена, но лицето е свидетелствало пред разузнавателните служби и е дало \"защитени показания\". Появата на втория подател на сигнал следва доклад от петък, съгласно който още един човек е обмислял да свидетелства срещу Доналд Тръмп.   \r\nАмериканският президент изглеждаше подготвен за сигнала от второто лице, коментира изданието. „Продължавайте да се появявате\", написа Тръмп в социалната мрежа \"Туитър\". \r\nВ първата жалба на лицето, подало сигнала, се казва, че „в рамките на служебните си задължения получих информация от множество правителствени служители на САЩ, че президентът на САЩ използва служебното си положение, за да иска намеса от чужда държава в изборите през 2020 г. в САЩ . \r\nТръмп и Зеленски разговаряха по телефона за около 30 минути на 25 юли, а високопоставени представители на Вашингтон като държавния секретар Майк Помпео са слушали хода на разговора. Стенограмата бе оповестена публично два месеца по-късно. Тръмп поиска \"услуга\" от Украйна при разследването на фирмата за киберсигурност CrowdStrike, която определи, че руснаците са проникнали в системите на Демократическата партия, оценка, дадена от специалния прокурор Робърт Мюлер и американската разузнавателна общност. Тръмп също призова украинския лидер да проучи каквото и да е украинско участие в изборите през 2016 г.  \r\n \r\n \r\n Тереза Герова", "date": "2019.10.06", "title": "Washington Examiner: Второ лице свидетелства срещу Тръмп в скандала с Украйна"}
{"url": "http://www.focus-news.net/news/2019/10/06/2705693/tanjug-sarbiya-kam-1500-chasa-izbiratelnata-aktivnost-v-kosovo-e-bila-3711-sred-sarbite-v-stranata-3343.html", "text": "Към 15:00 часа местно време (16:00 часа българско време) на предсрочните парламентарни избори в Косово правото си на глас са упражнили 37,11% от избирателите. Това показват данните на Централната избирателна комисия (ЦИК) в Прищина, предава държавната информационна агенция на Сърбия -  Tanjug . \r\nВ северната част на Косовска Митровица до 15:00 часа местно време са гласували 7 508 избиратели, или 33,43 процента. \r\n \r\n Тереза Герова", "date": "2019.10.06", "title": "Tanjug (Сърбия): Към 15:00 часа избирателната активност в Косово е била 37,11%, сред сърбите в страната - 33,43%"}
{"url": "http://www.focus-news.net/news/2019/10/06/2705709/korea-herald-sasht-i-severna-koreya-se-provaliha-v-opita-si-postignat-saglasie-v-pregovorite-v-shvetsiya.html", "text": "След като дългоочакваното възобновяване на преговорите за ядрено разоръжаване на Пхенян, които се проведоха в Швеция между представители на САЩ и Северна Корея, завърши с пореден провал, нараства опасението, че ситуацията отново ще спре планираните мирни инициативи на Южна Корея, отбелязват в редакцията на англоезичното издание  Korea Herald . \r\nПреговорите на работно ниво започнаха в събота следобед и продължиха около осем часа на фона на надеждата за евентуален пробив в диалога, който бе спрян вследствие на провалената среща в Ханой между президента на САЩ Доналд Тръмп и севернокорейския лидер Ким Чен-ун през февруари тази година. Но за пореден път двете страни не успяха да преодолеят различията си относно денуклеаризацията на Корейския полуостров. Главният преговарящ на Севера Ким Мьон-гил обяви „провала“ на преговорите в рядка среща с репортери пред посолството на Северна Корея в Стокхолм. \r\nНеуспешните преговори са удар за правителството в Сеул тъй като поредица от мирни усилия, водени от президента Муун Дже-ин, вероятно ще се забавят или отново ще навлязат в задънена улица след прекратения диалог между Пхенян и Вашингтон. \r\nОсновните мирни инициативи включват плана за отправяне на покана към лидера на Северна Корея на предстоящата специална среща на върха на АСЕАН, предвидена за следващия месец. Остават 50 дни до откриването на срещата на 25 ноември. От пресслужбата на Президентството в Сеул дадоха проведе брифинг, но не направиха коментар за въздействието на преговорите в Швеция върху инициативата на Мун Дже-ин да покани севернокорейския лидер на посещене в страната. \r\nИнтересът към подобна визита е голям. Скорошно проучване показва, че 68% от гражданите на Южна Корея одобряват идването на Ким Чен-ун в страната за срещата на върха на АСЕАН. \r\nАко преговорите между Вашингтон и Пхенян постигнат плавен напредък, някои анализатори са уверени, че ще има вероятност лидерът на Пхенян да направи първото си по-продължително пътуване на в Южна Корея. След прекъсването на преговорите, Държавният департамент на САЩ изрази готовността си да запази инерция в отношенията, като проведе нови дискусии със Северна Корея. \r\n\"В края на нашите преговори, САЩ приехата поканата на шведските домакини да се върнат в Стокхолм, за да се срещнат отново след две седмици и да продължат дискусиите по всички теми\", се казва в заключителната декларация след срещата в Швеция. „Делегацията на САЩ прие тази покана“. \r\nМинистерството на външните работи в Сеул изрази очакване, че САЩ и Северна Корея ще продължат да поддържат преговорите, въпреки че не е постигнат осезаем напредък в Стокхолм.  \r\n \r\n Тереза Герова", "date": "2019.10.06", "title": "Korea Herald: САЩ и Северна Корея се провалиха в опита си постигнат съгласие в преговорите в Швеция"}
{"url": "http://www.focus-news.net/news/2019/10/06/2705710/osem-sa-signalite-podadeni-na-zeleniya-telefon-na-ekoinspektsiyata-v-pazardzhik.html", "text": "Осем са сигналите, подадени на „зеления телефон“ и по електронната поща на Екоинспекцията в Пазарджик, съобщиха за  Радио „Фокус“ – Пазарджик  от РИОСВ. Първият е за това, че главният колектор на отточната вода на град Стрелча е запушен и отпадъчните води изтичат в земеделски земи. При извършената проверка е установено, че в земеделски земи, по общински път изтичат отпадъчни води видимо от животински произход от стопанската канализация. Дадено е предписание на„ВиК-С“ ЕООД прекратяване на разлива. Подаден е и сигнал за изтичане на отпадъчни води от свинекомплекса в село Априлци в река Елшишка. При извършената проверка в присъствието на сигналоподателя не е констатирано нерегламентирано заустване на отпадъчни води от свинекомплекса, както и наличие на неприятни миризми. Сигнализирано е и за замърсяване на въздуха с прахови частици от двете фабрики за производство на ориз в село Ковачево. Извършена е проверка на двете оризарни в село Ковачево. Праховото замърсяване е вследствие работата на сушилните и приемното сито от работната площадка от единия оператор. Дадени са предписания да не се допускат неорганизирани прахови емисии. Предстои последващ контрол. \r\nВаня НИКОЛОВА", "date": "2019.10.06", "title": "Осем са сигналите, подадени на „зеления телефон“ на Екоинспекцията в Пазарджик"}
{"url": "http://www.focus-news.net/news/2019/10/06/2705708/reuters-bezreditsite-v-irak-nad-stotina-zaginali-i-poveche-ot-shest-hilyadi-raneni.html", "text": "Най-малко 104-ма души са загинали, а над шест хиляди други са ранени за по-малко от седмица на размирици в Ирак, заяви говорителят на вътрешното министерство генерал-майор Саад Маан по държавната телевизия на страната, предава  Reuters . \r\nМаан заяви, че сред жертвите са осем членове на силите за сигурност, а 51 обществени сгради и осем щаба на управляващата партия са изгорени от протестиращи. \r\n \r\n Тереза Герова", "date": "2019.10.06", "title": "Reuters: Безредиците в Ирак - над стотина загинали и повече от шест хиляди ранени"}
{"url": "http://www.focus-news.net/news/2019/10/06/2705715/sport-naomi-osaka-specheli-turnira-v-pekin.html", "text": "Японката Наоми Осака спечели турнира на твърда настилка в Пекин с награден фонд 8,2 милиона долара. Във финала Осака направи обрат срещу водачката в световната ранглиста Ашли Барти от Австралия и спечели с 3:6, 6:3, 6:2 за 1 час и 51 минути игра. \r\nТова бе трета титла за Осака през сезона, след Откритото първенство на Австралия и родния й град Осака.", "date": "2019.10.06", "title": "Спорт: Наоми Осака спечели турнира в Пекин"}
{"url": "http://www.focus-news.net/news/2019/10/06/2705714/malko-nad-80-ot-zaraznite-zabolyavaniya-vav-velikotarnovska-oblast-prez-septemvri-sa-bili-chrevni-infektsii.html", "text": "81 случая на остри заразни заболявания са регистрирани във Великотърновска област през септември. Това съобщават за  Радио „Фокус“ – Велико Търново  от Регионалната здравна инспекция в града. Броят им е бил идентичен и през предходния месец – август. Данните от статистиката показват, че се запазва ниският дял на въздушно-капковите инфекции – 15%, при 23% през август. Нарастват чревните инфекции, които са  82%, при 62% в края на лятото. За сравнение – през месец септември 2018 година въздушно-капковите инфекции са били 30% от общия брой заразни заболявания, а чревните – 64%. Най-висока е била заболеваемостта в община Горна Оряховица, следвана от Павликени и Стражица. \r\nЛуиза ТРАНЧЕВА", "date": "2019.10.06", "title": "Малко над 80% от заразните заболявания във Великотърновска област през септември са били чревни инфекции"}
{"url": "http://www.focus-news.net/news/2019/10/06/2705713/v-kyustendil-se-realizira-proekt-za-mladezhko-grazhdansko-uchastie.html", "text": "В града се реализира проект за младежко гражданско участие. Това съобщиха за  Радио „Фокус” – Кюстендил  от Младежки общински съвет. Проектът носи името „Модел за активно участие на младежи в местното развитие”, а сред основните дейности са пилотно изпълнение на модел на младежко гражданско участие  и онлайн платформа за приложение и разпространение на модел на младежко гражданско участие. В рамките на първата дейност ще бъде проведена кампания за набиране на кандидати, подбор чрез автобиографии и последващи интервюта за определяне на общата компетентност и мотивация на кандидатите за включване в бъдещия Младежки съвет. Ще бъдат подбрани 11 участници, които ще се включат в обучение за изграждане на капацитет. В рамките на втората дейност ще бъде разработена онлайн платформа, която ще разполага с функционалност за приложение и разпространение на модела и вземане на решения, осигуряващо публичност и прозрачност на решенията в реално време, както и обществен форум за коментари, предложения, обмен на опит и добри практики, консултации. Онлайн платформата ще събира информация и за реалното изпълнение на областни и общински политики и мнението на гражданите за взети решения на местно ниво в сферите от модела – финанси, икономика, туризъм, транспорт, благоустройство, околна среда, култура ,образование, спорт, здравеопазване, социални дейности, основни човешки права. \r\nВенцеслав ИЛЧЕВ", "date": "2019.10.06", "title": "В Кюстендил се реализира проект за младежко гражданско участие"}
{"url": "http://www.focus-news.net/news/2019/10/06/2705716/plamen-dimitrov-knsb-ne-iskame-ostavki-na-borisov-goranov-i-ananiev-a-zasluzhenite-zaplati-ot-meditsite.html", "text": "Пламен Димитров, президент на КНСБ, разговаря с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от екипа на  предаването . Той заяви позиции по следните теми:  \r\n \r\n Организираният от КНСБ на 7-ми октомври протест на здравните работници. \r\n„Клатите ли, г-н Димитров, Бойко Борисов в предизборна обстановка?“, попита водещата Илиана Беновска. Пламен Димитров заяви, че преди да се даде отговор на този въпрос трябва да се подчертае, че КНСБ е най-голямата организация в България с повече членове от ГЕРБ и БСП взети заедно. „По-големи ли сте от КРИБ, по-големи ли сте от работодателите?“, попита водещата Илиана Беновска. Събеседникът й отговори, че нещата се мерят по различен начин. Работодателте не могат да се мерят през работниците, а през инвестиции, пари и предприятия, които управляват. „Казвам го това, защото някак си започнахме, както представителната демокрация да я атакуваме по различни начини, виждаме тук през последните няколко години с различни популистки подходи, дали традиционните партии са добри или лоши, нови трябва да излязат, които са по-различни от всички останали, така и по отношение на гражданското общество и пространство всеки започна като че ли да усеща възможността да говори едва ли не от собствено име и никой никого не може да представлява ефективно. Аз твърдя, че ние от КНСБ можем, добре или лошо – нашите членове ще кажта!“, категоричен бе президентът на КНСБ.  \r\n„Нека да Ви прекъсна защо всъщност Ви питам, утре в 11 часа с подготвителни действия от 9 КНСБ започвате протест за?“, попита водещата Илиана Беновска. Пламен Димитров отговори, че на 7-ми октомври, понеделник, КНСБ организира митинг на всички здравни работници, които искат да кажат, че по този начин не може повече да продължава. Той продължи, че КНСБ го твърди от година и половина, защото първият протест на медицинските сестри е бил през май 2018 г. „Започнахме с ясни анонси, с ясни искания, подписахме, договорихме колективен трудов договор, който сега всички цитират, всеки говори за едни 900-950 лева за сестрите! Това стана благодарение на нашия колективен трудов договор през ноември миналата година!“, обясни той.  \r\n„Нека да осветим проблема, Дечо Дечев го каза много ясно, не знам дали обърнахте внимание, защото не прозвуча много силно в медиите, няма да се занимавам сега с финансирането, но че 950 лева няма да е стартовата заплата, а ще бъде средната работна заплата на сестрите, което означава, че може да има 500 лева, може да има и 1500 лева!“, обясни водещата Илиана Беновска. Пламен Димитров отговори, че не знае какво е казал Дечо Дечев, но има споразумение с министъра и работодателските организации, в което се посочва, че 900 лева за сестрите в училищното и детското здравеопазване и 950 лева за сестрите в болниците ще бъде заплатата по време на действие на този колективен трудов договор. Той поясни, че не е казано, че ще стане от 1-ви януари, а този колективен трудов договор е от 8-ми ноември 2018 до 8-ми ноември 2020 г. През тези две години с договаряния на ниво болници и общини досега има подписани над 230 колективни трудови договора. „Когато имаме такава рамка, съобразно състоянието на всяка болница и на парите, които сме издействали и сме извоювали от здравния и финансовия министър за 2019 г., а той ги е дал по трите начина, по които се финансира системата – през бюджета на НЗОК, през единните стандарти, които минават през местните власти и през бюджета на МЗ за психоболници, белодробни и т.н., по тези три начина те стигат до здравните заведения и ние се опитваме през тези колективни трудови договори да стигнем до тези числа. А че не сме стигнали навсякъде – не сме! В бълниците в момента има най-голям проблем. В училищата, в детските ясли, тези, които се финансират директно, заплатите са нараснали със 100-150 лева за 10 месеца. Не сме стигнали всички 900 лева!“, обясни президентът на КНСБ.  \r\n„Тоест пред кого протестирате?“, попита водещата Илиана Беновска. Пламен Димитров отговори, че протестът е пред управляващите. „Тук говоря и за премиера, но говоря и за финансовия министър и най-вече за здравния министър!“, заяви той. „Какво е трябвало да довършат?“, продължи с въпросите си водещата Илиана Беновска. Събеседникът й отговори, че е трябвало да довършат сметките, които не са направени толкова време, за да има на първо място правна рамка. „Стигаме до тези договорености, но шефът на болницата Х казва – да, но това е препоръчително, довиждане, ще пиеш една студена вода и някой друг път ще дойдеш пак!“, заяви той.  \r\n„Очаквате те да кажат на търговските дружества как да определят възнагражденията ли?“, попита водещата Илиана Беновска. Пламен Димитров отговори, че всички търговски дружества, държавни или общински, директорите им се назначават от министъра или местния парламент, тоест има лостове да разпореди този, който назначава, какво трябва да се свърши. Освен това в бордовете на всички тези болници има представители на МЗ и на местните общински съвети. „Значи инструменти колкото искаш, ако искаш да го направи, да го направиш, дори и в системата на действащите търговски дружества, които ние критикуваме от 21 години!“, заяви президентът на КНСБ.  \r\n„Нека да прозвучи ясно, че вие избирате датата не защото е кампания за местни избори, а защото тя е свързана с датата на подписване на колективния трудов договор?“, попита водещата Илиана Беновска. Пламен Димитров отговори, че протестът няма нищо общо с местните избори. Той поясни, че от КНСБ смятат, че сега е моментът в контекстна на следващия бюджет да се чуе какви са исканията допълнително. „Каквото е направено до момента, трябва да се сложи на масата – къде отидоха тези 30 милиона, къде отидоха вторите 6 милиона, 50 милиона от НЗОК. Говорим си ги тези числа, но няма разбивки по болници къде какво е стигнало. Нека да излезем и това искаме от финансовия министър, по-скоро от здравния, защото финансовият вече ги е дал, за да успокоим обществото, че няма някаква лъжа!“, призова той.  \r\n \r\n Колко време ще продължи протестът? В какви срокове се очаква да се решат проблемите?   \r\n„Колко време ще продължи този протест?“, попита водещата Илиана Беновска. Пламен Димитров отговори, че протестът е еднократно действие на 7-ми октомври, за да видят хората в цялата страна колко хиляди души искат да кажат нещо. „Задавам този въпрос, за да разберат в какъв срок очаквате отговор от финансовия и от здравния министър!“, уточни водещата Илиана Беновска. Събеседникът й отговори, че сроковете могат да бъдат продължавани във времето и никой не е казвал, че още утре ще бъде намерено решението. „Но трябва да стане ясно, че не са 20 или 30 души протестиращите, защото само това слушаме по новините – 20 сестри тук, 5 сестри там. Хората наистина са доста нагнетени и това ще покажем и утре. Когато няколко хиляди души дойдат на центъра на София, трябва малко повече внимание да им се обърне, не значи, че това ще клати някого или някой клати! Никого няма да клатим!“, категоричен бе президентът на КНСБ.    \r\n„Очаквате ли обаче утре и здравният министър Ананиев, финансовият Горанов, пък защо не и премиерът Борисов да излязат или да ви приемат?“, попита водещата Илиана Беновска. Пламен Димитров отговори, че очаква да бъдат приети на най-високо ниво. „Аз мисля, че е време премиерът да седне и да види реалността в очите, а тя е ясна. Трябва всички да си бръкнат в джобовете и да стигнат дотам, има общини, които могат да го постигнат, но не го правят. За догодина са нужни между 150 и 200 милиона допълнително за болниците, за заплати говоря само! Това, че Дечев е казал, че трябват 600 милиона, това е може би за цялата система, за консумативи, лекарства и т.н. Тези 200 милиона лева са нужни само за заплати, за да могат да стигнат в началото на следващата година всички заплати, и на медицинските специалисти, на фелдшерите, на лаборантите, но и на лекарите не по-малко от договореното в отрасловия договор през колективния трудов договор по места!“, подчерта той.  \r\n„Вие разбрахте ли, аз мисля, че не разбрах точно, но може да не съм внимавала, тези 86 милиона стигнали ли са ефективно, реално до болниците?“, попита водещата Илиана Беновска. Пламен Димитров отговори, че всъщност няма ясна разбивка точно в коя болница колко пари са отишли. „Това за разбивките разбрах, но те въобще тръгнали ли са?“, попита водещата Илиана Беновска. Събеседникът й отговори, че според министъра са тръгнали, но докъде са стигнали не е ясно. Той изрази мнение, че част от средствата са стигнали до болниците, вероятно част от тях са отишли и за заплати, но доколко справедливо са раздадени не е ясно. Заради това КНСБ иска да сложи ред в системата. Това става, като всички, които са подписали колективния трудов договор, искат от социалния министър да го разпростре, като към него се прибави и методиката, която министър Ананиев е разписал за болниците. Президентът на КНСБ добави, че очаква до няколко месеца да има решения.  \r\n„Колко няколко месеца, понеже и Вие казахте, че трябва да се изпълняват сроковете?“, попита водещата Илиана Беновска. Пламен Димитров отговори, че една стъпка през есента може до края на годината с приемането на новия бюджет да даде обиране на всички луфтове. Той още веднъж подчерта, че в общинските бюджети има пари, които не се дават, а освен това трябва парите, дадени до момента, да се проследи как се разходват, за да не ги скрие някой. „Е, как ще ги скрие сега пък и Вие?“, попита водещата Илиана Беновска. Събеседникът й отговори, че в системата на здравеопазването годишно се изливат около 5 милиарда лева и не винаги знаем къде са. „Тогава поискайте и този отчет?“, призова водещата Илиана Беновска. Президентът на КНСБ отговори, че синдикатът го иска отдавна, още от обявената от Кирил Ананиев здравна реформа. „Следователно пари има, не са малко, трябват още малко за заплати, прозрачност естествено и правила как се харчат!“, категоричен бе той.  \r\n \r\n Ще се искат ли оставки по време на протеста? \r\n„Финално – утре ще искате ли оставките на Горанов, Ананиев и Борисов?“, попита водещата Илиана Беновска. Събеседникът й отговори: „Никакви оставки нямам намерение да искам, искам решения час по скоро от името на хората и то такива решения, които да не са – дадох ви 50 милиона, оправяйте се! Това не е решение. Решението е както казвам аз – с механизмите и със засилен контрол, който властта може да упражни с цялата машина, с която разполага!“, с което завърши разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2” на 6-ти октомври 2019 година.", "date": "2019.10.06", "title": "Пламен Димитров: КНСБ не искаме оставки на Борисов, Горанов и Ананиев, а заслужените заплати от медиците"}
{"url": "http://www.focus-news.net/news/2019/10/06/2705719/1005-g-ot-smartta-na-balgarskiya-tsar-samuilobzor.html", "text": "На 6 октомври през 1014 г. умира цар Самуил. Това се случва след завръщането на ослепените след битката при село Ключ български войници в българската столица Охрид. 1005 години по-късно няма съмнение за българския произход на владетеля. По повод 1005-ата годишнина от кончината на българския владетел Национален парк музей „Самуилова крепост“ работи със свободен вход за посетители. Безплатният вход премина под засилен интерес. Около 2000 души посетиха Национален парк музей \"Самуилова крепост\" за 1005-ата годишнина от смъртта на българския владетел.  Всеки посетител е получил копие от Манасиевата хроника, направено под формата на магнитче. Посетителите имаха и възможност да разгледат изложбата \"Цар Самуил – ненадминат по сила и ненадминат по храброст\", която е дело на Националния археологически институт с музей към БАН и Софийският университет. Също така бе прожектиран филм, посветен на цар Самуил. \r\nПо повод кончината на владетеля „Фокус“ потърси мнението на историците.  Проф. Пламен Павлов  изтъкна, че цар Самуил за нас българите е нещо като национален светец, независимо, че не е канонизиран. „Самуил е един много емоционален човек, той е един човек с много силна воля, същевременно може да бъде и много човечен. Той е жесток и суров като всички средновековни владетели, той не се поколебава да екзекутира собственият си брат Арон и неговото семейство, когато Арон е уличен в държавна измяна в 987 г. Същият този суров човек получава инфаркт, когато вижда колоните от своите ослепени войници. Това става на 4 октомври, а на 6 октомври той си отива от този свят“, каза проф. Павлов. Той подчерта, че 1 005 години след събитията, ние се обръщаме към личността на Самуил, за нас той е нещо като национален светец, независимо, че не е канонизиран от църквата. „Както и в поезията на Вазов и Атанас Далчев и много други поети и писатели, както и в трилогията на Димитър Талев, Самуил за нас е една знакова фигура. Той е част от нашата българска идентичност, ние не можем да си представим България и нас самите без цар Самуил“, изтъкна още проф. Павлов.  Историкът проф. Пламен Павлов бе категоричен, че цар Самуил е олицетворение на България и опитите да се пренаписва историята са обречени на неуспех.  Той обърна внимание, че костите на цар Самуил в момента се намират в музея в Солун. Според него те трябва да бъдат погребани по християнски, а не да седят в депото на един музей. Проф. Павлов изтъкна, че цар Самуил е владетелят, който дава отпечатък върху едно цяло столетие в историята на Средновековна България.  Подобно бе мнението и на  директорът на Исторически музей – Петрич д-р Сотир Иванов . Той посочи, че личността на цар Самуил надраства мащабите на Средновековието. По думите му е особено важно да се има предвид, че това е средновековният владетел, който буди най-голям интерес в научните ни среди. „Това е владетелят, за който беше организирана много голяма научна конференция в София, посветена на 1000-годишнината от битката в Ключката клисура и 1000 години от смъртта на Самуил. Всъщност неговата личност е доста интересна, защото тя надраства мащабите на Средновековието. В политиката на цар Самуил има величие и военен гении, които виждаме и при цар Симеон. Виждаме също дипломацията, международните договори, както с католическия запад, така също сме свидетели на дипломацията му на изток с Византия и с държави и организации, които са разположени в източната част на Европа. Това, което най-много откроява Самуил, е неговата емоция и отношение към поданиците му“, каза още д-р Иванов. Той добави, че това е особено важно в края на първото християнско хилядолетие, когато всички очакват второто пришествие. „Това са дни на смирение, но и на надежда. Както казват и средновековните автори, в контекста на библейските разкази: „Какъвто е владетеля, такъв е и народа, който управлява““, посочи д-р Иванов.", "date": "2019.10.06", "title": "1005 г. от смъртта на българския цар Самуил(ОБЗОР)"}
{"url": "http://www.focus-news.net/news/2019/10/06/2705718/vasil-vasilev-direktor-na-dkt-ivan-radoev-pleven-shte-ima-premiera-v-obnovenata-ni-kamerna-zala.html", "text": "Ще има премиера в обновената ни камерна зала. Това каза за   Радио „Фокус“  Васил Василев, директор на ДКТ ,,Иван Радоев“ - Плевен. ,,Обновената камерна зала на Драматично-куклен театър „Иван Радоев“ – Плевен ще посрещне не само децата, но и техните родители. Залата ще посреща и малчугани за куклени постановки.На 16 и 17 октомври в 19.00 часа тук ще се състои премиерата на спектакъла „Серьожа е много тъп“ от Дмитрий Данилов\", каза Васил Василев.Той  подчерта, че е  режисьор на постановката. ,,В ролите ще видим популярните вече  Антъни Пенев, Адриан Филипов, Иван-Александър Дойчев, Емил Николов и Йоана Кирчева. Това е една пиеса, която се занимава със съвременна проблематика, поднесена в смехотворна форма“, каза още Васил Василев.", "date": "2019.10.06", "title": "Васил Василев, директор на ДКТ ,,Иван Радоев“ - Плевен: Ще има премиера в обновената ни камерна зала"}
{"url": "http://www.focus-news.net/news/2019/10/06/2705711/gazeta-express-kosovo-priklyuchi-izborniyat-den-v-kosovo-parvite-ekzitpolove-pokazvat-pobeda-za-dlk-i-samoopredelenie.html", "text": "Предсрочните парламентарни избори в Косово приключиха. В 19:00 часа местно време (20:00 часа българско време) избирателните секции затвориха врати и минути по-късно се появиха първите екзитполове, които показват победа за \"Демократическа лига на Косово\" (ДЛК) на Иса Мустафа и \"Самоопределение\" на Албин Курти, съобщава електронното издание на прищинския ежедневник  Gazeta Expess . \r\nЕкзитполовете са на телевизионния канал  Klan Kosova , пояснява изданието. Съгласно представените данни, двете партии събират подкрепата на около 30% от избирателите в Косово. \r\nНе се привеждат данни за резултатите на другите партии, участващи в изборите. \r\n \r\n Тереза Герова", "date": "2019.10.06", "title": "Gazeta Express (Косово): Приключи изборният ден в Косово, първите екзитполове показват победа за ДЛК и \"Самоопределение\""}
{"url": "http://www.focus-news.net/news/2019/10/06/2705723/nad-600-uchenitsi-ot-sliven-se-vklyuchiha-v-dnite-na-otvorenite-vrati-na-biblioteka-sava-dobroplodni.html", "text": "По традиция, всяка година, в началото на учебната година Регионална библиотека „Сава Доброплодни” – Сливен организира Дни на отворените врати. Това съобщиха от  културната институция . \r\nИ тази година към инициативата проявиха интерес много ученици и граждани. Над 600 ученици от ПМГ “Д.Чинтулов“, ГПЗЕ “З.Стоянов“, Хуманитарна гимназия „Дамян Дамянов“, НХГ “Д.Добрович“, ПГТО “Добри Желязков“ се включиха в различни прояви: екскурзии в библиотеката, демонстрации на възможностите за ползване чрез Интернет на пълнотекстови електронни бази данни на библиотеката, представяне на нови книги и помагала в помощ на обучението по различни предмети за отделните класове, интересни презентации и прожекции на филми за историята и културното и литературно наследство на нашия град. \r\nНад 240 ученици, изучаващи чужди езици, посетиха Чуждоезиковия център на библиотеката и се запознаха с богатия му книжен фонд, включиха се и във викторини и презентации посветени на 26 септември – Европейския ден на езиците. \r\nЗа най-малките читатели библиотеката също беше подготвила интересни прояви. Най-многобройни участници в тях бяха учениците от първи до четвърти клас на XII ОУ „Елисавета Багряна“, които се включиха в забавни часове „Библиотеката – свят пълен с чудеса” и се срещнаха със своите любими приказни герои. \r\nПрез дните на отворени врати в библиотеката се регистрираха 181 нови читатели. \r\nНа 28.09.2019г./събота/, в последния от Дните на отворени врати в библиотеката, на почитателите на стойностната съвременна българска художествена литература гостува известната писателка и преводачка Здравка Евтимова, чиито книги днес водят класациите за най-продавани книги на български автори. Нейният стил е разпознаваем в своята уникалност, простота на изказа, драматичност, герои от улицата, аромат на забравени селца и лица от градските низини, в чиито съдби обаче се оглеждат проблемите на цялата ни нация, \r\nВъпреки необичайния обеден час на срещата, залата едва побра почитателите на творчеството на писателката. След кратко представяне на творческата й биография, тя, разказа за първите си стъпки на писателското поприще, за преводаческата си дейност, за начина си на писане, за интересите си към определени теми и герои, за работата си по последния си роман и др. Отговори на много въпроси на публиката, между които и за повода за написването на разказа „Кръв от къртица“, около който се вдигна голям медиен шум по повод публикуването му в американски учебник по литература за осми клас. \r\nСлед срещата, повече от час Здравка Евтимова раздава автографи на своите почитатели.", "date": "2019.10.06", "title": "Над 600 ученици от Сливен се включиха в Дните на отворените врати на Библиотека „Сава Доброплодни”"}
{"url": "http://www.focus-news.net/news/2019/10/06/2705721/66-sastezateli-se-vklyuchiha-v-tretoto-darzhavno-parvenstvo-po-rolkovi-ski-za-kupa-velingrad.html", "text": "66 състезатели от 8 български отбора се включиха в Третото държавно първенство по ролкови ски за купа „Велинград“, съобщиха от  общинската администрация . За два часа те преминаха стартовете по всички дисциплини от Третото лятно държавно първенство по ролкови ски за купа „Велинград“, организирано от община Велинград, Българската федерация по ски и СК „Атлас“-Велинград. Велинградчанката Александра-Ан Влахова грабна среброто в 5-километровата дистанция при жените. Победителите получиха своите купи от секретаря на община Велинград Тодор Янков и от Цвета Спасова – началник на отдел“ Икономическа политика“.", "date": "2019.10.06", "title": "66 състезатели се включиха в Третото държавно първенство по ролкови ски за купа „Велинград“"}
{"url": "http://www.focus-news.net/news/2019/10/06/2705724/ag-spetsialisti-preglezhdat-bezplatno-500-zheni-ot-romski-proizhod-vav-varnensko.html", "text": "500 жени от ромски произход и такива със затруднен достъп до лечебни заведения предстои да бъдат прегледани безплатно от АГ специалисти на ДКЦ 3 във Варна. За целта здравното заведение вече е подписало договор с Регионалната здравна инспекция в града. Това съобщиха за  Радио „Фокус“ – Варна  от РЗИ. Дейността е част от Националния план за действие за периода 2015-2020 г. за изпълнение на Национална стратегия на Република България за интегриране на ромите 2012-2020 г., приоритет Здравеопазване“. Профилактичните прегледи ще се извършват от д-р Даниела Славова и д-р Маруся Танева по график от 8-ми октомври до 5-ти ноември. Прегледи ще се извършват всеки ден от 9 до 12 часа. На 8-ми октомври специалистите ще бъдат в село Каменар, на 9-ти октомври – в град Игнатиево, на 16-ти октомври – в село Старо Оряхово, на 22-ри октомври – в селата Синдел и Дъбравино, на 23-ти октомври – в град Провадия и ден по-късно – в Девня, на 29-ти октомври – в Суворово, на 30-ти октомври – в село Чернево и на 5-ти ноември – в град Вълчи дол. Специалистите ще консултират пациенти и на място в ДКЦ 3 всяка седмица в дните понеделник и петък. \r\nДиана СТОЕВА", "date": "2019.10.06", "title": "АГ специалисти преглеждат безплатно 500 жени от ромски произход във Варненско"}
{"url": "http://www.focus-news.net/news/2019/10/06/2705681/mestni-izbori-2019-kaloyan-pargov-bsp-vreme-e-sled-30-godini-stolichna-obshtina-da-stane-mayka-za-kvartalite-a-ne-samo-mashteha.html", "text": "Време е след 30 години общината да стане майка за кварталите, а не само мащеха. Това каза лидерът на Градския съвет на БСП - София и водач налистата за общински съветницина \"БСП за България\" в столицата Калоян Паргов в предаването \"120 минути\" по  бТВ . Попитан кой проблем е най-неотложен за решаване в София, Паргов отговори: \"В София, както и в квартала, в който живея, това са вътрешно-кварталната инфраструктура, която е далеч от стандарта на европейска столица. Това е нещо, което и 2015 г. в кампанията го посочихме като проблем. Всички кандидати го поеха като ангажимент, но за четири години нищо не се направи\", посочи още лидерът на БСП - София. Според него може да се направи, ако се отделят достатъчно пари в бюджета и се работи усърдно в тази посока. Според него има много теми, които подлежат на референдум.Паргов припомни, че досега БСП - София е предложила три референдума: за \"Софийска вода\", застрояването в \"Младост\" и RDF инсталацията и че трите са били отхвърлени.  \r\nПО думите му \"Граф Игнатиев\" и \"Дондуков\", които са айсбергът, който е ударил Титаникът \"ГЕРБ\" в последната година. На въпрос дали би насочил повече пари във вътрешнокварталните улички или облагородяване на големите булеварди, водачът на листата на \"БСП за България\" отговори: \"Големите булеварди така или иначе са в много по-малка дължина. Общата мрежа в София е близо 4000 км., от които 400-500 км са основните артери, останалите 2500-2600 км - са вътрешнокварталните улици. Това са местата, където ние живеем, където прекарваме свободното си време, където се спъваме в някоя дупка и настъпваме някоя плочка, която ни измива очите с дъждовна вода след паднал дъжд\", допълни още Паргов.", "date": "2019.10.06", "title": "Местни избори 2019: Калоян Паргов, БСП: Време е след 30 години Столична община да стане майка за кварталите, а не само мащеха"}
{"url": "http://www.focus-news.net/news/2019/10/06/2705727/dimitar-uzunov-lozan-panov-shte-se-proiznese-za-polfriyman-bez-uvazhenie-kam-iskaneto-na-glavniya-prokuror-tsatsarov.html", "text": "Димитър Узунов, екс-представляващ ВСС, разговоря с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от екипа на  предаването . Той заяви позиции по следните теми: \r\n \r\n Делото „Полфрийман“ и Калин Калпакчиев \r\nБеновска покани Димитър Узунов в студиото и го попита къде е сега след края на мандата му като член на Висшия съдебен съвет. Узунов отговори, че се е върнал в Районен съд Сандански и е работил 1 година. Сега е командирован в Административен съд Благоевград. „Не Ви ли е тясно?“ попита водещата. „Не. Знам какво питате, знам накъде ще отиде разговорът“ отговори Узунов. „Има ли вина ВСС по случая с Полфрийман и съдийската колегия с двете противоречиви позиции, с това, което предизвика съдя Калпакчиев, който е председател на Съюза на съдиите?“ попита Беновска. „На всеки в съдебната система е ясно, че ВСС не е правораздавателен орган и от тази гледна точка няма абсолютно никаква вина за постановения съдебен акт. Знам, че разговорът ще се върти около Калин Калпакчиев, но може би ще Ви изненадам – 5 години във ВСС изкарах аз и няколко мои колеги в противоборство с неговата правилна теза, с неговата линия на поведение и сега е, може би, най-удобният момент да го критикувам или да кажа всичко, което не съм успял да кажа, но разберете – няма да го направя. Първо – той  съдия, второ – аз съм съдия и знам, че едно съдебно решение не се коментира. То се изпълнява“ заяви Узунов. „Стига с тия клишета. Ако ми се закълнете с ръка на сърцето, че няма корумпирани съдии, че няма некомпетентни съдии, че всичките съдят по закон и съвест – ще Ви сложа една нимба отгоре“ заяви Беновска. „А, нима някъде в света има? Може би и тук има такива колеги, но да се надяваме, че те ще бъдат все по-малко и по-малко и няма да дават облика на съдебната ни система. Така ще отговоря на Вашия въпрос. Той е сложен, знам хората какво мислят, проблем е за обществото“ отговори Узунов.  \r\n„Утре не само ще има протест от КНСБ за възнагражденията в сектора за здравеопазване, ВМРО ще направи протест пред съдебната палата за произнасянето по делото „Полфрийман“, защото отключващото съдебно събитие утре е заседание на състав на ВКС по искане на главния прокурор Цацаров за преразглеждане на решението на Апелативния съд, чийто състав оглавява Калин Калпакчиев“ започна темата Беновска. „Моят съвет е към всяка една политическа сила да се въздържа от каквито и да е форми на протест. Казвам Ви като съдия – един съдебен акт правилен, неправилен – той е закон и се изпълнява“ каза Узунов. „Цацаров имал ли е право да протестира решението на Апелативния съд?“ попита Беновска. Узунов обясни, че прокуратурата е страна в това производство и може да протестира срещу абсолютно всичко по дела, в които участва. „Защо тогава Вашите компетентни колеги съдиите, които ги защитавате, спорят по тая тема – Съюзът на съдиите?“ попита Беновска. „Това не е цялата съдебна система. За да имаме уважение и за да могат хората да ни уважават, за да могат хората да вярват в нас – трябва да не коментираме този съдебен акт. Нека инспекторатът към ВСС да приключи проверката. Разберете – нямам право да го коментирам. Аз също си имам своите обяснения, мога да говоря доста на тази тема“ каза Узунов, но Беновска го прекъсна и заяви, че това е абсолютно лицемерие. „Значи, над Вас съдиите – небе. Ще Ви сложа нимба, на всички съдии ще им сложим нимба“ заяви Беновска. Узунов каза, че така трябва и в цял свят е така.  \r\n  \r\n Иван Гешев; Лозан Панов \r\n„Главният прокурор Цацаров е страна по делото и прокуратурата има право да протестира срещу решението на Апелативния съд пред ВКС, така ли?“ попита Беновска. Узунов потвърди, но обясни, че точно този съдебен акт, който съставът на Калин Калпакчиев е постановил, не попада под обхвата на института за проверка на съдебни актове и това пренасочване наслага големи съмнения. Беновска уточни, че делото е било насрочено за 23-ти октомври – един ден преди избора на новия главен прокурор Иван Гешев, но сега е изтеглено напред заради обществения интерес – на 7-ми октомври. „Това пренасрочване наслагва съмнението, което тегне върху този съдебен акт, нека бъде откровени, защото още в самото начало беше ясно, че това дело е с голям обществен интерес. Когато беше насрочено за 23-ти, да не би интересът да беше по-малък или да е бил по-малък от сега? Говорих с един съдя от ВКС, който каза, че в момента, в който Лозан Панов се е върнал от командировка в чужбина, делото е било пренасочено. Сега, има ли връзка с неговата поява на работа?“ коментира Узунов. „Понеже ме попитахте дали ще говорим за многоуважаемия Калин Калпакчиев аз се изразих малко небрежно, но исках друго да кажа. На мен ми се иска повече да говорим за многоуважаемия Лозан Панов, който ръководи ВКС и който държи политически речи, и който е свързан с олигарси, грантаджии и това е публична тайна, и  за да Ви напомня, когато бяхте представляващ ВСС – във връзка с предложението на ВМРО, Красимир Каракачанов да се върне задължителната военна служба, аз реших да помогна и попитах по-видните мъже в България и самия Лозан Панов като председател на най-висшия съд дали са ходили войници. Въпросният Лозан Панов и до ден днешен не отговаря на този въпрос, а това го казвам като лакмус за това, че не всички съдии, както казвате Вие, не могат да бъдат коментирани и че действат по закон и съвест“ подчерта Беновска. „Като члена на ВСС съм изразявал позиция по отношение на Лозан Панов. Сега съм съдия, сега съм магистрат, за мен той е председател на ВКС. Хубав или лош аз му дължа уважение. Не ме карайте да изпадам в реториката на Нели Куцкова, която допреди няколко дни я слушах в една друга телевизия – дава оценки на кандидата за главен прокурор, казвайки, че не притежава необходимата интелигентност, че граматически не говорел правилно, че специализираният съд е създаден да обслужва властта. Така не се говори. Ние, когато говорим помежду си, както да очакваме от хората? Как да убедим хората да ни уважават, да вярват в нас, в институцията?“ попита Узунов. Беновска обясни, че Лозан Панов е попитал колко решения влезли в сила от производства, по които прокурорът е бил Иван Гешев. „Иван Гешев му отговори, но въпросът е друг – защо е този показен въпрос?“ попита Беновска. Узунов коментира, че това е във връзка с желанието му прокуратурата да му предостави абсолютно всички актове, които Гешев е постановил. „Процедурата за избор на главен прокурор е ясно разписана в закона. Аз Ви казвам, че в закона е разписано кои органи вземат отношение при избора на главен прокурор. Нито главният прокурор, нито главна прокуратура може да предоставя такава информация. Аз поставям въпроса, когато избираха председател на ВАС, г-н Панов изискваше ли там съдебни актове? Не е изисквал. Целта според мен е ясна – търси се сблъсък, търси се остра реакция, предизвикване на съмнение в дейността на две от комисиите в прокурорската колегия, т.нар. КАК – Комисия по атестирането и конкурсите и Етичната комисия, които по закон им е възложено по закон да направят тази преценка, която председателят на ВКС иска. Целта е да се сложи съмнение в качествата на кандидата г-н Гешев и излиза, че този, който гони престъпниците, този, който повдига обвинения – няма необходимата интелигентност, а този или тези, които пускат в затвора – те са много интелигентни, те граматически правилно се изразяват“ заключи Узунов.  \r\n \r\n Решението утре по делото „Полфрийман“ \r\n„Не предопределя ли всичко това, което изредихме и Вие, и аз като поведение на Лозан Панов и неговата политическа кариера, утрешния отговор на делото Полфрийман, който ще бъде отрицателен и ще се остави в сила решението на Апелативния съд?“ попита за финал Беновска. Узунов отговори, че с пренасочването на датата на делото целта е да има колкото може по-голям отзвук делото. „Решението ще бъде без уважение и искането на главния прокурор е неоснователно. Такава е съдебната практика, освен ако не стане преобръщане на съдебната практика“ заключи Узунов. \r\nТака завърши разговорът между Димитър Узунов и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 6-ти октомври 2019 година.", "date": "2019.10.06", "title": "Димитър Узунов: Лозан Панов ще се произнесе за Полфрийман без уважение към искането на главния прокурор Цацаров"}
{"url": "http://www.focus-news.net/news/2019/10/06/2705729/izdirva-se-42-godishen-mazh-koyto-e-vlyazal-v-reka-maritsa-i-e-izcheznal.html", "text": "Издирва се 42-годишен мъж, който е влязъл в река Марица и най-вероятно се е удавил. Това съобщи за  Радио \"Фокус\"- Пловдив  говорителят на ОДМВР. Сигналът е получен около 18.30 ч. днес. На място са пристигнали служители от 4 РУ, предприети са действия и от спасителен екип на РДПБЗН. До момента обаче мъжът не е открит и издирването ще продължи утре сутрин. По предварителни данни той е бил край реката заедно с 26-годишен мъж и 15-годишно момче. На местопроизшествието са открити две бутилки алкохол и таблетки ксанакс. \r\nЦветана ТОНЧЕВА", "date": "2019.10.06", "title": "Издирва се 42-годишен мъж, който е влязъл в река Марица и е изчезнал"}
{"url": "http://www.focus-news.net/news/2019/10/06/2705726/nedelya-s-katastrofi-obzor.html", "text": "Пътни инциденти белязаха неделния ден. Инцидентите започнаха още в 4.00 ч. сутринта. 16-годишно момиче загина след като бе блъснато от автомобил на пешеходна пътека в Сливен. Инцидентът стана на  бул. ”Бургаско шосе” в града. Автомобилът бе управляван от  28-годишен водач от Тополчане. След произшествието водачът е задържан за 24 часа в РУ-Сливен, а пробата му за употреба на алкохол е положителна. Към 10.50 ч. бе регистрирана катастрофа и на ул. „Черковна“ в столицата. Автомобил се преобърна на пътя. Вследствие на катастрофата пострадаха двама души, които са без сериозни наранявания.  \r\nВ следобедните часове автобус се е наклонил в канавката на автомагистрала „Тракия“. Инцидентът стана при 222 км на автомагистралата.  \r\nПострадалият бе закаран в лечебно заведение, където бе прегледан.", "date": "2019.10.06", "title": "Неделя с катастрофи (ОБЗОР)"}
{"url": "http://www.focus-news.net/news/2019/10/06/2705722/tanjug-sarbiya-aleksandar-vuchich-shte-napravi-obrashtenie-kam-natsiyata-vav-vrazka-s-izborite-v-kosovo.html", "text": "Президентът на Сърбия ще направи обръщение към нацията във връзка с предсрочните парламентарни избори в Косово, предава държавната информационна агенция на западната ни съседка -  Tanjug . \r\nОчаква се Вучич да се обърне към сърбите по-късно вечерта.  \r\nПо-рано директорът на Службата за Косово и Метохия при кабинета в Белград - Марко Джурич, обяви, че най-високата избирателна активност на предсрочните парламентарни избори в бившата сръбска провинция е сред представителите на сръбската общност. Официални данни обаче не бяха приведени. \r\n„Вече имаме 1000 повече избиратели, отколкото на предишните избори. Косовска Митровица, Щръбце, Грачаница са само част от списъка на местата, където сърбите са гласували по-масово от албанците \", заяви Джурич пред белградска телевизия. \r\nСпоред него \"направиха всичко, за да отрежат крилата на сърбите в Косово\", включително кампанията срещу \"Сръбска листа\", но представителите на малцинството са показали сила и не са били \"уплашени от арестите\". \r\n \r\n Тереза Герова", "date": "2019.10.06", "title": "Tanjug (Сърбия): Александър Вучич ще направи обръщение към нацията във връзка с изборите в Косово"}
{"url": "http://www.focus-news.net/news/2019/10/06/2705720/danas-sarbiya-nay-visokata-izbiratelna-aktivnost-v-kosovo-e-sred-srabskata-obshtnost-tvardi-dzhurich.html", "text": "Директорът на Службата за Косово и Метохия при кабинета в Белград - Марко Джурич, обяви, че най-високата избирателна активност на предсрочните парламентарни избори в бившата сръбска провинция е сред представителите на сръбската общност, съобщава електронното издание на водещия ежедневник в западната ни съседка  Danas . \r\n„Вече имаме 1000 повече избиратели, отколкото на предишните избори. Косовска Митровица, Щръбце, Грачаница са само част от списъка на местата, където сърбите са гласували по-масово от албанците \", заяви Джурич пред телевизия Pink, на която се позовава изданието. \r\nСпоред него \"направиха всичко, за да отрежат крилата на сърбите в Косово\", включително кампанията срещу \"Сръбска листа\", но представителите на малцинството са показали сила и не са били \"уплашени от арестите\". \r\n \r\n \r\n Тереза Герова", "date": "2019.10.06", "title": "Danas (Сърбия): Най-високата избирателна активност в Косово е сред сръбската общност, твърди Джурич"}
{"url": "http://www.focus-news.net/news/2019/10/06/2705730/sluzhiteli-na-odmvr-veliko-tarnovo-i-politseysko-kuche-gostuvaha-na-detsata-ot-detska-gradina-alen-mak.html", "text": "Полицейско куче и неговият водач гостуваха тази сутрин на децата от детска градина „Ален мак“ във Велико Търново. Това съобщиха от  пресцентъра на Областна дирекция на МВР – Велико Търново . Малчуганите научиха как се обучават и отглеждат служебните полицейски кучета, видяха от близо и как изпълняват командите на своите водачи. Посещението беше част от проявите на детското заведение, организирани по повод международния ден на животните – 4 октомври. Полицейските служители обясниха на децата  още какви са задълженията на четириногите полицаи и как преминават един техен ден. Униформените дадоха и препоръки как да се пазят от бездомни или непознати домашни любимци.", "date": "2019.10.06", "title": "Служители на ОДМВР – Велико Търново и полицейско куче гостуваха на децата от детска градина „Ален мак“"}
{"url": "http://www.focus-news.net/news/2019/10/06/2705731/arheolozi-otkriha-13-zlatni-moneti-na-imperator-teodosiy-ii-i-saprugata-mu-pri-razkopki-v-devnya.html", "text": "Златно монетно съкровище откриха археолози при проучването на древния град Марцианополис, в землището на девненския квартал „Река Девня“. Това съобщават от  местната администрация . Засега от земните пластове са извадени 12 златни монети на император Теодосий II (408-450 г.) и една на съпругата му Елич Евдокия. Те са били укрити при унищожаването на Марцианопол от хуните, съобщи ръководителят на експедицията д-р Христо Кузов от Регионалния исторически музей във Варна. От няколко години насам дсе отпускат средства за разкопки в историко-археологическия резерват „Марцианополис“. Досега се проучваше инсулата (карето) западно от Музея на мозайките. Мястото, на което е открита сензационната находка, е ново и се намира в района на болницата. Предстои поставянето на камери за видеонаблюдение и прожектори в района, за да се обезпечи сигурността на съкровището, голяма част от което засега е под земята. По информация на д-р Кузов, средствата, отпуснати от държавата са в размер на 19 000 лева, но те са недостатъчни, тъй като разкопките трябва да продължат заради извънредното откритие. Това е второто монетно съкровище, на което се натъкват археолозите в землището на квартал „Река Девня“. През 1929 година там случайно е открито едно от най-големите съкровища в историята на света, състоящо се от 100 000 сребърни римски монети (около 350 кг) от времето на Марк Антоний. Предполага се, че то е представлявало градската хазна на Марцианопол и е било укрито при разграбването и опожаряването на града от готите и карпите.", "date": "2019.10.06", "title": "Археолози откриха 13 златни монети на император Теодосий II и съпругата му при разкопки в Девня"}
{"url": "http://www.focus-news.net/news/2019/10/06/2705717/klan-kosova-kosovo-parvi-ekzitpolove-samoopredelenie-i-dlk-pechelyat-izborite-v-kosovo.html", "text": "Според предварителните резултати екзитполовете на телевизия   Klan Kosova , движението \"Самоопределение\" на Албин Курти и Демократическа лига Косово (ДЛК) събират по 30%. Трета сила след предсрочните парламентарни избори в най-младата държава на Балканите е Демократическата партия на Косово с 22,8%. \r\nКоалицията \"Алианс за бъдещето на Косово\" на Рамуш Харадинай и Социалдемократическата партия събират подкрепата на 10,58% от избирателите, докато коалицията между Социалдемократическа инициатива (НИСМА), \"Алианс за ново Косово\" и \"Партията на справедливостта\" печелят 4,41%. \r\nВ месеците, предхождащи изборите, ДЛК и партията на Курти преговаряха за коалиция, но не успяха да постигнат споразумение кой да оглави правителството в Прищина след евентуална победа на изборите.  \r\nРезултатите не са официални, но към настоящия момент разпределението на местата в парламента е следното: \r\n\"Самоопределение\" -32; \r\nДемократическа лига Косово (ДЛК) - 32; \r\nДемократическа партия на Косово (ДПК) - 24; \r\n\"Алианс за бъдещето на Косово\" - 11. \r\nОстаналите кресла в 120-местния парламент в Прищина се разпределят между партиите на етническите малцинства в страната. НИСМА не преминава 5-процентния праг. \r\n \r\n \r\n Тереза Герова", "date": "2019.10.06", "title": "Klan Kosova (Косово): Първи екзитполове: \"Самоопределение\" и ДЛК печелят изборите в Косово"}
{"url": "http://www.focus-news.net/news/2019/10/06/2705728/gazeta-expess-kosovo-albin-kurti-pristigna-v-tsentralata-na-samoopredelenie-praznenstvata-za-otlozheni-do-publikuvaneto-na-ofitsialnite-rezultati-ot-izborite.html", "text": "Председателят на движение \"Самоопределение\" Албин Курти пристигна в централата на партията, след като някои от екзитполовете показаха победа на водената от него политическа сила, коментират в редакцията на електронното издание на прищинския ежедневник  Gazeta Express . \r\n„Ние сме победителите според екзитполовете. Но по-важен за нас е истинският вот. Ще отложим тържеството, докато не бъдат обявени официални резултати\", подчертаха представители на партията. \r\nСпоред предварителните резултати екзитполовете на телевизия   Klan Kosova , движението \"Самоопределение\" на Албин Курти и Демократическа лига Косово (ДЛК) събират по 30%. Трета сила след предсрочните парламентарни избори в най-младата държава на Балканите е Демократическата партия на Косово (ДПК) с 22,8%. \r\nКоалицията \"Алианс за бъдещето на Косово\" на Рамуш Харадинай и Социалдемократическата партия събират подкрепата на 10,58% от избирателите, докато коалицията между Социалдемократическа инициатива (НИСМА), \"Алианс за ново Косово\" и \"Партията на справедливостта\" печелят 4,41%. \r\n \r\n \r\n Тереза Герова", "date": "2019.10.06", "title": "Gazeta Expess (Косово): Албин Курти пристигна в централата на \"Самоопределение\", празненствата за отложени до публикуването на официалните резултати от изборите"}
{"url": "http://www.focus-news.net/news/2019/10/06/2705732/evropa-direktno-sliven-provede-diskusiya-s-vazrastni-hora-na-tema-kakva-evropa-iskame-za-nashite-detsai.html", "text": "Европа Директно – Сливен проведе дискусия с възрастни хора от Сливен на тема: „Каква Европа искаме за нашите деца?”, съобщиха от  центъра . В дискусията участваха представители на няколко клуба на пенсионерите от Сливен, а мястото на събитието беше в ремонтираната от Община Сливен сграда в квартал Дружба-Изток. Събитието беше уважено от Председателя на Съюз на пенсионерите 2004-Обединени – г-жа Пенка Симеонова. \r\nЗаместник-кметът на Община Сливен – Стоян Марков откри срещата като честити празника на възрастните хора – 1 октомври и им благодари за присъствието. Той подчерта, че Община Сливен е положила много усилия за създаването на този клуб, за да го превърне от едно изоставено място в това, което е днес. Също така отбеляза, че ръководството на общината изпълнява редица инфраструктурни и социални проекти, финансирани от европейските програми, които имат за цел да подпомагат нашите родители да се чувстват по-добре. Г-н Марков подари на новосъздадения клуб луксозен албум със снимки на емблематични места от Сливен, както и 4 книжки, представящи културните и спортните празници, най-известните исторически обекти на Сливен и добрите места за храна и почивка в нашия град. \r\nСлед това на участниците беше представена дейността и услугите на информационния център Европа Директно – Сливен, след което те бяха запознати накратко с историята и институциите на Европейския съюз и какво прави Европа за нас и нашите региони: от защита на правата и свободи на европейските граждани, през свободата ни да се придвижваме свободно и правата ни на потребители и пътници до съвременния облик на града ни, постигнат чрез изпълнението на проекти, подпомогнати от европейските програми. \r\nВ последвалата дискусия възрастните хора дискутираха много въпроси: за неравнопоставеността в стандартите на България спрямо западноевропейските държави; за ползването на здравни и социални услуги в Европа; за младите хора и техните перспективи в България; за ползите на България от членството в ЕС, за сигурността и стабилността на нашия континент, за възможностите за обмен между групи и организации на възрастни хора от Сливен и други европейски страни и др. \r\nВ допълнение участниците в дискусията имаха възможността да си вземат безплатни информационни материали, предоставени им от Европа Директно – Сливен. \r\nДискусията е част от информационната кампания на Европа Директно – Сливен относно ЕС и има за цел да повиши информираността на гражданите относно Съюза, европейските институции и какво прави ЕС в полза на различни групи от населението.", "date": "2019.10.06", "title": "Европа Директно – Сливен проведе дискусия с възрастни хора на тема: „Каква Европа искаме за нашите деца?”"}
{"url": "http://www.focus-news.net/news/2019/10/06/2705712/rtk-live-kosovo-parvi-ekzitpolove-samoopredelenie-pecheli-izborite-v-kosovo.html", "text": "Според предварителните резултати на държавната  RTK , движението \"Самоопределение\" на Албин Курти печели най-много гласове на предсрочните парламентарни избори в Косово - 28,1%. Втори е Демократическа лига Косово (ДЛК) с 27,9%, следван от Демократическата партия на Косово с 25,8%. \r\nКоалицията \"Алианс за бъдещето на Косово\" на Рамуш Харадинай и Социалдемократическата партия събират подкрепата на 12,3% от избирателите, докато коалицията между Социалдемократическа инициатива (НИСМА), \"Алианс за ново Косово\" и \"Партията на справедливостта\" печелят 5,8%. \r\nВ месеците, предхождащи изборите, ДЛК и партията на Курти преговаряха за коалиция, но не успяха да постигнат споразумение кой да оглави правителството в Прищина след евентуална победа на изборите.  \r\n \r\n Тереза Герова", "date": "2019.10.06", "title": "RTK Live (Косово): Първи екзитполове: \"Самоопределение\" печели изборите в Косово"}
{"url": "http://www.focus-news.net/news/2019/10/06/2705725/the-guardian-pravitelstvoto-na-boris-dzhonsan-nyama-plan-ako-parlamentat-blokira-brekzit-bez-sporazumenie.html", "text": "Правителството на премиера Борис Джонсън няма \"план\" за действие, ако парламентът на Обединеното кралство блокира излизането на страната от Европейския съюз без споразумение. Това твърди Робърт Джерик от Консервативната партия, съобщава британският национален ежедневник  The Guardian . \r\nСпоред Джерик \"единственият фокус\" на кабинета на Джонсън е върху поддържането на обещанието на премиера да изведе страната от Европейския съюз до 31 октомври \"или да умре\", а министрите обещават да направят \"абсолютно всичко по силите ни\", за да спазят крайния срок. \r\nВъпросът ще излезе на дневен ред, ако Джонсън не успее да осигури споразумение на ключовата среща на върха на Европейския съюз на 17-18 октомври, тъй като след това той ще бъде принуден от закона да иска поредно отлагане на Брекзит - нещо, което той се закле, че няма да направи. \r\nПреговорите за Брекзит са в ход, след като новите предложения на премиера по отношение на предпазния механизъм за северноирландската граница бяха посрещнати с хладнокръвно в Брюксел. \r\nДейвид Фрост, главният преговарящ за \"развода\" от страна на Лондон, пристига в понеделник в Брюксел за по-нататъшни преговори, а въпросът е дали Джонсън ще направи офанзива, след като ЕС прекъсна преговорите през уикенда. \r\n \r\n \r\n Тереза Герова", "date": "2019.10.06", "title": "The Guardian: Правителството на Борис Джонсън няма \"план\", ако парламентът блокира Брекзит без споразумение"}
