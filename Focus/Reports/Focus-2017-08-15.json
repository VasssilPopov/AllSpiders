{"url": "http://www.focus-news.net/news/2017/08/15/2426039/makfaks-makedoniya-v-sarbiya-sa-registrirani-tri-sluchaya-na-zapadnonilska-treska.html", "text": "Три случая на Западнонилска треска са регистрирани в Сърбия, предава македонската информационна агенция „Макфакс“.\r\nСъгласно разпространената информация от местните здравни власти, до 11 август в страната са регистрирани трите случая на заразяване с Вирус на западнонилската треска, който се пренася от комари. \r\nЗападнонилската треска първи е регистрирана за първи път в Сърбия през 2012 г. Инкубационният период е от два до 14 дни и повечето хора (80-90 на сто), заразени с вируса нямат симптоми. При 10 до 20 на сто от заразените, симптомите са подобни на грип. Вирусът може да доведе до фатален край, ако не бъдат взети мерки. Най-уязвими са по-възрастните хора.Тереза Герова", "date": "2017.08.15", "title": "„Макфакс“ (Македония): В Сърбия са регистрирани три случая на Западнонилска треска"}
{"url": "http://www.focus-news.net/news/2017/08/15/2426007/nimh-zhalt-kod-za-silen-vyatar-i-silno-morsko-valnenie-e-obyaven-za-tsyaloto-chernomorie-za-16-avgust.html", "text": "Жълт код за силен вятър и силно морско вълнение е обявен за цялото Черноморие за 16 август, сочи справка на сайта на Националния институт по метеорология и хидрология (НИМХ) към БАН. Вятърът ще е от север-северозапад, а след обяд ще е от североизток със скорост 14 – 17 м/с (7 по Бофорт) и с пориви около носовете с 20-22 м/с (8-9 по Бофорт). Вълнението по морето – извън заливите ще 4 бала.\r\nОт НИМХ препоръчват да се следи прогнозата за времето и да не се предприема неоправдан риск.", "date": "2017.08.15", "title": "НИМХ: Жълт код за силен вятър и силно морско вълнение е обявен за цялото Черноморие за 16 август"}
{"url": "http://www.focus-news.net/news/2017/08/15/2426008/robert-fitso-badeshteto-na-slovakiya-e-s-yadroto-na-es-a-ne-s-evroskeptichnite-iztochni-natsii.html", "text": "Словашкият министър-председател Роберт Фицо заяви, че страната ще бъде част от дълбоко интегрираното „ядро“ на ЕС, водено от Германия и Франция. Така той отстъпва от предишните си евроскептични позиции и се дистанцира от някои други източноевропейски държави, предаде  Reuters.\r\n„Основите на моята политика е да бъдем близки с ядрото на ЕС, близки до Франция, до Германия“, заяви Фицо. „Интересувам се от регионалното сътрудничество в рамките на Вишеградската четворка, но жизненият интерес на Словакия е в ЕС“, добави той.\r\nФицо, който преди казваше, че бюрократите в Брюксел са „извън реалността“ подобри отношението си към ЕС след Брекзит и избора на Еманюел Макрон за президент на Франция.  Виктор Турмаков", "date": "2017.08.15", "title": "Роберт Фицо: Бъдещето на Словакия е с ядрото на ЕС, а не с евроскептичните източни нации"}
{"url": "http://www.focus-news.net/news/2017/08/15/2426009/energiynata-sigurnost-e-nay-vazhniyat-prioritet-za-pravitelstvoto-v-sektora-obzor.html", "text": "Най-важният приоритет за правителството в сектор „Енергетика“ е гарантирането на енергийната сигурност на страната. Това каза министърът на енергетиката Теменужка Петкова на пресконференция, на която представи основните приоритетите от управленската програма на правителството в сектора за периода 2017-2020 година. Приоритетът енергийна сигурност ще се осъществи чрез продължаване на проучванията в дълбоко Черно море. Министърът обясни, че проучванията на блок Хан Аспарух са в изключително напреднала фаза, очаква се да бъде даден старт и на втория проучвателен сондаж. \r\nВ сектора правителството ще надгражда постигнатото от предходния мандат. Теменужка Петкова коментира, че кабинетът „Борисов 3“ е поел сектор „Енергетика“ буквално във финансов колапс, но благодарение на направените важни промени в Закона за енергетиката секторът е стабилизиран. Като основни приоритети тя назова пълната либерализация на пазара на електроенергия и природен газ, продължаването на живота и увеличаването на мощността на 5-ти и 6-ти блок на АЕЦ „Козлодуй“, реализацията на оборудването за АЕЦ „Белене“, както и активната подкрепа за големите горивни инсталации в кандидатстването за безсрочна дерогация от новите екологични норми приети от ЕК. Според нея изключително важен елемент от енергийната сигурност на страната е изграждането на междусистемните връзки на България със съседните страни, а именно интерконекторите с Гърция, Сърбия, Турция и построената връзка с Румъния. В диалог със Световната банка се доизясняват няколко въпроса, свързани с преминаването към пълна либерализация на електроенергийния пазар у нас, а именно референтната цена, която ще бъде въведена, договорите за разлика и по механизма за защита на уязвимите потребители. До края на годината предстои да бъдат подготвени и законодателните промени за въвеждането на пълната либерализация на пазара. Теменужка Петкова обясни, че до края на септември трябва да има ясна визия за това как ще бъде оползотворено по най-добрия начин оборудването за АЕЦ „Белене“. По думите й проектът може да бъде реализиран само на пазарен принцип, без държавна гаранция и дългосрочни договори за изкупуване на електроенергия. Предстои активите и пасивите да бъдат обособени в отделна компания, която ще бъде предложена за приватизация в началото на следващата година. \r\nМинистърът заяви, че сектор „Енергетика“ се нуждае от устойчивост и предвидимост, както и от консенсус по отношение на решенията, които ще бъдат взимани. Една от най-важните цели в управленската програма на правителството е Енергийната стратегия, която ще даде ясна визия за това как ще се развива секторът до 2030 година, с хоризонт до 2050 година. Теменужка Петкова уточни, че стратегията ще бъде разработена с участието на всички институции и заинтересовани страни. Тя допълни, че всички парламентарно представени политически сили са излъчили свои представители, които ще вземат участие в изработването на стратегията.\r\nДо края на месец август ще бъде даден стартът на обществената поръчка за избор на изпълнител, който да направи предпроектно проучване за газоразпределителен център. Министърът обясни, че по проекта за изграждане на газоразпределителен център страната ни работи с ЕК още от края на 2015 година, като комисията го подкрепя безапелационно. В писмо комисар Мигел Каниете е заявил подкрепата си за проекта, предоставено е и финансиране за предпроектното проучване. Цел на това проучване е да даде отговор на няколко важни въпроса, свързани с чисто техническата част на концепцията и финансовите параметри на проекта. Теменужка Петкова поясни, че възлагането на обществената поръчка се е забавило, защото страната ни е поискала от ЕК да й бъде дадена възможност за промяна на параметрите. Комисията е позволила промяната и затова в момента се променя техническото задание на обществената поръчка. Министърът коментира, че се надява процедурата по подготовката на проучването да приключи в рамките на 6-7 месеца. \r\n1 млрд. 184 млн. лева е паричният ресурс в сметките на дружествата от държавната енергетика. Теменужка Петкова обясни, че през ноември 2014 година, когато тогавашният кабинет е поел сектор „Енергетика“, наличните парични средства по банковите сметки са били 404 млн. лева. Тя посочи, че този 1 млрд. се поддържа вече втора година и е ясен знак за финансовата стабилност на дружествата от енергетиката на страната ни. По думите й по силата на закона НЕК е дружеството, което е определено да бъде буфер в енергийната система и да обира негативите. За полугодието на тази година НЕК отчита печалба в размер на 27 млн. лева от оперативна дейност и загуба преди плащането на данъците под 1 млн. лева. Към полугодието на 2016 година тази загуба е била 93 млн. лева. Енергийният министър заяви, че тенденцията за стабилизиране на сектора дава възможност да бъдем сигурни във финансовата стабилност на българската енергетика.\r\nБиляна ИВАНОВА", "date": "2017.08.15", "title": "Енергийната сигурност е най-важният приоритет за правителството в сектора (ОБЗОР)"}
{"url": "http://www.focus-news.net/news/2017/08/15/2426010/sport-mariya-lisitskene-pobedi-na-turnira-po-visok-skok-v-polsha.html", "text": "Двукратният световен шампион по скок на височина от Русия Мария Лисицкене победи на турнира „Камила Сколимовска“ във Варшава, предаде РИА Новости.\r\nЛисицкене стана най-добра с резултат от 1,95 метра. На второ място е полякинята Камила Лицвинко с 1,92 метра, а на трето чехкинята Михаела Група – 1,88 метра. Виктор Турмаков", "date": "2017.08.15", "title": "Спорт: Мария Лисицкене победи на турнира по висок скок в Полша"}
{"url": "http://www.focus-news.net/news/2017/08/15/2426011/pavlin-dimitrov-turisticheski-kompleks-ostrov-sveta-anastasiya-programata-po-povod-praznika-na-ostrova-se-otmenya-za-19-avgust.html", "text": "Отменяме цялата програма по повод празника за 19 август, събота. Днес морето не позволява пътувания до острова и е рисковано за хората. Затова всичко ще се случи в съботния ден, когато прогнозата е много благоприятна. Това каза в интервю за Агенция „Фокус“ управителят на Туристически комплекс \"Остров Света Анастасия\" Павлин Димитров по повод празника на острова - 15 август. „По програма ще има празничен водосвет, вадене на миди от островната мидена ферма и печенето им на тенекия. Ще има и вечерен спектакъл с участието на Георги Милтиядов и Руслан Мъйнов. В следобедните часове ще има „Час на поета“, както и представяне на книгата „Тя, островът“, посочи той. „Още от времето на манастир „Света Анастасия“, края на 18 и 19 век, когато той се е замогнал с много дарения и е изградена църквата, хората на острова решават, че храмът ще се казва „Успение Богородично“. Празнува се на 15 август, когато е разгарът на лятото и повече поклонници могат да стигнат до острова“, обясни Павлин Димитров. „На 22 декември, когато се чества Света Анастасия, островът е недостъпен и е невъзможно отиването дотам“, поясни той и допълни, че затова на 15 август, по традиция на 2 века, на острова се празнува Успение Богородично. \r\nБиляна ИВАНОВА", "date": "2017.08.15", "title": "Павлин Димитров, Туристически комплекс „Остров Света Анастасия\": Програмата по повод празника на острова се отменя за 19 август"}
{"url": "http://www.focus-news.net/news/2017/08/15/2426012/tass-oon-prizova-da-ne-se-dopuska-proval-na-sporazumenieto-za-iranskata-yadrena-programa.html", "text": "Прессекретарят на ООН Стефан Дюжарик заяви, че споразумението по иранската ядрена програма е едно от най-големите постижения на дипломацията и че международната общност трябва да направи всички възможно, за да го запази, предаде ТАСС.\r\n„Генералният секретар на ООН Антонио Гутереш смята споразумението за едно от най-важните постижения на дипломацията, постигнато с нашия общ стремеж към мир и сигурност. Трябва да направим всичко възможно, за да го запазим“, заяви Дюжарик. \r\nПо-рано във вторник президентът на Иран Хасан Роухани заяви, че Техеран ще се оттегли отн споразумението , ако САЩ въведат нови санкции по отношение на Иран.  Виктор Турмаков", "date": "2017.08.15", "title": "ТАСС: ООН призова да не се допуска провал на споразумението за иранската ядрена програма"}
{"url": "http://www.focus-news.net/news/2017/08/15/2426013/nedyalko-slavov-oblasten-upravitel-na-smolyan-prietiyat-biznes-plan-na-asotsiatsiyata-po-vik-garantira-sotsialno-ponosimi-tseni-i-osnova-za-klyuchovi-investitsii.html", "text": "Изравняването на цената на водата в областта произтича от разпоредбите на Закона за регулиране на водоснабдителните и канализационните услуги и умишлено се спекулира с това, че се повишава, дори и с политически мотиви. Това каза за Радио „Фокус“ – Смолян Недялко Славов – областен управител на Смолянска област. „Винаги има недоволство когато има корекция. Казвам „корекция“, а не „повишаване на цената на водата“ – тя се повишава за 50% от абонатите, а за 50% от абонатите се намалява и това произтича не от бизнес-плана, а от разпоредбите на Закона за регулиране на водоснабдителните и канализационните услуги, където е казано, че трябва на територията на една област да има изравняване на цените, да има единна цена за цялата територия, затова възникна и този проблем“, обясни Славов. Асоциацията по ВиК в Смолян е пилотна. Тя върви с преднина от около две години пред всички останали агломерации и областта е единствената, в която има приет Генерален план за инвестициите във водоснабдителната инфраструктура. \r\nИма подписан 15-годишен договор с ВиК оператора, който е със срок на действие до 2030 г., а сега вече има приет и Бизнес план на оператора до 2021 г. „В рамките на 15-годишния договор ще се налага още два пъти да бъде съгласуван подобен Бизнес план и фокусът, според мен, не трябва да пада върху цените, тъй като до 2021 година незначително поскъпване ще има на водата с 1-2 стотинки на година и това е видно от Бизнес плана, който подробно разгледаха всички общински съвети. Осем от 10-те общински съвета в областта съгласуваха този Бизнес план, съзнавайки най-вече необходимостта от инвестиции“, обясни Славов. Той каза още, че планът, който е приет, гарантира социално поносими цени, но е най-вече основа за осъществяване на ключови инвестиции във водоснабдителната инфраструктура. Планът предвижда стопанисване на язовир „Пловдивци“ като голямо питейно съоръжение; реализацията за Втория воден цикъл на Смолян; разглежда разходите по изграждането на водоснабдителни, пречиствателни съоръжения за следващите пет години, в това число и в селата Стоманово и Лясково, в които в момента се изгражда вътрешна водопроводна мрежа. \r\nДаниела БОЙКОВА", "date": "2017.08.15", "title": "Недялко Славов, областен управител на Смолян: Приетият бизнес план на Асоциацията по ВиК гарантира социално поносими цени и основа за ключови инвестиции"}
{"url": "http://www.focus-news.net/news/2017/08/15/2426014/milknews-balgariya-globi-kompanii-za-proizvodstvo-na-sirene-za-izpolzvane-na-nemlechni-produkti.html", "text": "Българската Комисия за защита на конкуренцията глоби три предприятия за производството на сирене с немлечни продукти. Според Комисията, въпросните съставки не са били посочени в състава на опаковката, предаде  Milknews.\r\nОт Комисията заявиха, че компаниите са нарушили Закона за защита на конкуренцията и ще бъдат глобени  в размер от 1% от продажбите за предишната фискална година. От Комисията подчертаха, че всичките три компании са посочили невярно на етикета, че продуктите им са произведени от краве мляко.  Виктор Турмаков", "date": "2017.08.15", "title": "Milknews: България глоби компании за производство на Сирене за използване на немлечни продукти"}
{"url": "http://www.focus-news.net/news/2017/08/15/2426015/stara-zagora-naslednitsi-na-bezhantsi-ot-shipka-sa-chesti-gosti-na-grada-po-vreme-na-bogorodichnite-praznitsi.html", "text": "Чести гости на Шипка са наследници на някогашните шипченци, избягали от опожареното селище и поставили началото на ново, което нарекли Нова Шипка, каза за Радио „Фокус“ кметът на града Василка Панайотова. По думите й, от две години те са гости и участници в проявите на Богородичните празници в Шипка. В тазгодишното издание те се включиха в приготвянето на обредни хлябове, които бяха раздавани на дошлите в храм „Успение Богородично“ в днешния празничен ден, а женска фолклорна група представи фолклора на новошипченци.\r\nНаследници на някогашните шипченци разказват, че през 1877 година град Шипка е опожарен от турците и голяма част от населението му поема по различни пътища в страната. Една част от населението на Шипка - 14 рода се заселват на 60 км от Варна и именуват селището Нова Шипка. Най-напред те се спират в местността Кесара, където е имало старо черкезко село, опожарено и жителите му убити или изселени. След това се изместват близо до реката. Постепенно населението расте, в него се заселват не само шипченци, но и тракийци, постепенно идват и бежанци от други райони. През 1880 година селото е възстановено. Възниква спор между каваклийци и шипченци за името на селото. От 1882 година то носи името Нова Шипка. \r\nСлавяна ГАЙДАРОВА", "date": "2017.08.15", "title": "Стара Загора: Наследници на бежанци от Шипка са чести гости на града по време на Богородичните празници"}
{"url": "http://www.focus-news.net/news/2017/08/15/2426016/reuters-blizo-400-tela-sa-otkriti-sled-svlachishteto-v-siera-leone.html", "text": "Според главния съдебен лекар на Сиера Леоне Сене Думбуя спасителите са открили до момента телата на близо 400 жертви на свлачището край столицата на страната Фрийтаун, предаде  Reuters.\r\nТой добави, че се очаква най-малко 500 тела да бъдат открити, докато издирването продължава.  Виктор Турмаков", "date": "2017.08.15", "title": "Reuters: Близо 400 тела са открити след свлачището в Сиера Леоне"}
{"url": "http://www.focus-news.net/news/2017/08/15/2426017/pazardzhik-25-sa-pozharite-na-suhi-trevi-i-starnishta-za-poslednite-7-dni-v-oblastta.html", "text": "Остава усложнената пожарна обстановка в област Пазарджик, съобщи за Радио „Фокус“ – Пазарджик говорителят на ОД на МВР Мирослав Стоянов. Той обясни, че особено в разгара и след жътвената кампания са налице пожари, вследствие техническа неизправност на техниката, човешка небрежност или почистване на растителните остатъци чрез изгаряне. „За периода от 7 до 14 август на територията на област Пазарджик  са възникнали 25 пожара в сухи треви, храсти и стьрнища на площ от 2 170 декара“, уточни Стоянов. Той напомни, че за да не се допускат пожари в полските територии е необходимо да се спазват противопожарните правила, а именно – да не се пали огън на открито при ветровито време, да не се изхвърлят фасове от автомобилите, да не се палят сухи треви и стърнища.\r\nВаня НИКОЛОВА", "date": "2017.08.15", "title": "Пазарджик: 25 са пожарите на сухи треви и стърнища за последните 7 дни в областта"}
{"url": "http://www.focus-news.net/news/2017/08/15/2426018/ekathimerini-na-gratskiya-ostrov-zakintos-zaradi-pozharite-e-obyaveno-izvanredno-polozhenie.html", "text": "Гръцките власти обявиха състояние на извънредно положение на йонийския остров Закинтос заради горските пожари, бушуващи на него през последните две денонощия, пише  Ekathimerini.\r\nОбявлението следва молбата на кмета на Закинтос Павлос Колокоцас, който помоли на острова да бъде обявено състояние на извънредно положение за следващите шест месеца. \r\nКолокоцас заяви, че островът е станал цел на подпалвачи, посочвайки, че във вторник едновременно са бушували 12 пожара.  Виктор Турмаков", "date": "2017.08.15", "title": "Ekathimerini: На гръцкия остров Закинтос заради пожарите е обявено извънредно положение"}
{"url": "http://www.focus-news.net/news/2017/08/15/2426019/sport-zhirona-pobedi-manchestar-siti-s-10-v-priyatelski-mach.html", "text": "Испанският футболен отбор Жирона победи като домакин с 1:0 английския Манчестър Сити в приятелски мач.\r\nЕдинственото попадение в играта отбеляза Кристиан Порту.  Виктор Турмаков", "date": "2017.08.15", "title": "Спорт: Жирона победи Манчестър Сити с 1:0 в приятелски мач"}
{"url": "http://www.focus-news.net/news/2017/08/15/2426020/liderat-na-bsp-korneliya-ninova-zayavi-che-shte-sadi-vseki-koyto-zamesva-imeto-y-v-tsankov-kamak-obzor.html", "text": "След като в понеделник ГЕРБ внесе сигнал до главния прокурор за проверка на строителството и финансирането на „Цанков камък”, във вторник лидерът на БСП Корнелия Нинова заяви, че ще сигнализира австрийското правителство и прокуратура за \"Цанков камък\". Нинова призовава главният прокурор да каже дали при извършените разследвания от страна на прокуратурата в предишни години и в направените експертизи, разпити на свидетели и проверка на документи, фигурира по какъвто и да е повод и в каквото и да е качество нейното име.  Реакцията й дойде в отговор на заявеното от депутата на ГЕРБ Десислава Атанасова: „Г-жа Нинова не само да коментира създаването на антикорупционния орган, но и да даде становище дали този орган, както и да се ситуира той, би следвало да се занимава и с една такава сделка, какъвто е проектът „Цанков камък“. Атанасова обърна внимание на факта, че по времето, когато този проект е реализиран, управлява правителство на Тройната коалиция с министър на енергетиката Румен Овчаров и зам.-министър Корнелия Нинова. В своята позиция Нинова подчертава, че това е лъжа и изграждането на \"Цанков камък\" започва през 2001 г. при мандата на Симеон Сакскобурготски. Именно заради това лидерът на БСП обяви, че ще заведе дела срещу всички, които в последните дни са обвързвали името й с този проект и са правили внушения, че е корумпирана.\r\nОсвен това Нинова съобщи, че ще изпрати писмо до посланика на Австрия в България, който да информира австрийското правителство и австрийската прокуратура за това, че българският премиер Борисов определя проекта \"Цанков камък\" като корупционен. Според нея по този начин той въвлича държавата Австрия в корупционен скандал, тъй като проектът е в изпълнение на договор между България и Австрия, която участва във финансирането.\r\nМеждувременно от ДПС разпространиха своя позиция, в която заявяват, че Ахмед Доган не е и никога не е бил консултант на проекта “Цанков камък”. Според Движението „пропагандната машина и почините на черния ПР, които се проявиха в разразилата се кампания, намесваща името на почетния председател на ДПС д-р Ахмед Доган с проекта \"Цанков камък\", както и всякакви спекулации по темата, са опит за отклоняване на общественото внимание от корупционните скандали и управленската безпомощност и некомпетентност, които белязаха първите 100 дни на правителството“.\r\nПо-късно на брифинг министърът на енергетиката Теменужка Петкова успокои, че  чашката на язовир \"Цанков камък\" не е спукана и няма опасност за хората. По думите й в момента Националната електрическа компания (НЕК) извършва планов ремонт на хидросъоръжението и на скъсана геомембрана. Енергийният министър подчерта, че НЕК все още изплаща взетия за проекта заем, а инвестициите за него ще се изплатят едва след няколко стотин години. Тя допълни, че през 2019 година предстои да бъдат дадени още 50 млн. лева, приблизително около 200 млн. лева са разходите, които са извършени без да бъдат проведени обществени поръчки при наличие на законови основания за това. По думите й целият негатив от този проект се поема от НЕК и, когато някой говори за тежкото състояние на компанията, трябва да се върне назад и да види кой какво е направил.", "date": "2017.08.15", "title": "Лидерът на БСП Корнелия Нинова заяви, че ще съди всеки, който замесва името й в „Цанков камък“ (ОБЗОР)"}
{"url": "http://www.focus-news.net/news/2017/08/15/2426021/shumen-dvizhenieto-e-vazstanoveno-v-dvete-lenti-po-pat-i-7-shumen-dulovo-sled-razklona-za-drentsi-v-posoka-shumen.html", "text": "Движението е възстановено в двете ленти по път I-7 Шумен - Дулово, след разклона за Дренци в посока Шумен. Това съобщиха от пресцентъра на Агенция \"Пътна инфраструктура\".", "date": "2017.08.15", "title": "Шумен: Движението е възстановено в двете ленти по път I-7 Шумен - Дулово, след разклона за Дренци в посока Шумен"}
{"url": "http://www.focus-news.net/news/2017/08/15/2425706/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Един турски гражданин е загинал, а друг е ранен при атаката, извършена срещу турски ресторант в столицата на Буркина Фасо, съобщава вестник Hurriyet, като се позовава на информация от Министерството на външните работи в Анкара. \r\nВ терористичната атака са загинали общо 17 души. Според очевидци, трима въоръжени с пистолети мъже са пристигнали в турския ресторант вечерта на 13 август и са открили стрелба по клиентите. Правителството незабавно е започнало контра-офанзива, като преди това е било евакуирано цивилното население. \r\nМедии съобщават, че престрелките са спрели към три часа през нощта местно време. Ситуацията все още се изяснява. \r\nКъм момента няма информация каква е националността на останалите жертви на екстремисткото нападение.\r\n*** В понеделник поне четирима души са загинали при автобусна катастрофа по магистралата Анкара-Коня, пише вестник Daily Sabah.\r\nКатастрофата се е случила, след като шофьорът е загубил контрол над превозното средство и се е преобърнал. \r\nАвтобусът е пътувал от северозападната провинция Балъкесир към южната провинция Хатай. \r\nЛинейки са били изпратени на мястото на инцидента. Властите се опасяват, че броят на жертвите може да се увеличи.\r\n*** Стотици американски граждани се събраха на мястото, където автомобил се вряза в тълпа в американското университетско градче Шарлътсвил, пише вестник The Hill. Гражданите почетоха паметта на жертвите при инцидента. Агенция „Фокус“ припомня: \r\nЕдин човек загина, а още 34 са пострадаха след сблъсъците, които избухнаха в Шарлътсвил, щата Вирджиния. Месните власти обявиха „извънредно положение“ на територията на града, а малко след това автомобил се вряза в тълпа, което причини смъртта на един човек, а още 19 получиха наранявания. Още 15 души са пострадали в резултат от другите сблъсъци из Шарлътсвил.\r\nВ градчето се събраха различни десни и националистически организации за демонстрация, наречена „Шествие за обединение на дясното“. Те проведоха факелно шествие и скандираха „Няма да ни замените“ и „Кръв и земя“.\r\nПървоначално американският президент Доналд Тръмп отбеляза, че „много страни“ са виновни за насилието в неделя. По-късно от Белия дом уточниха, че в своето изказване държавният глава е имал предвид „Ку Клус Клан“, неонацистите, всички екстремистки групировки, както и поддръжниците на превъзходството на бялата раса.\r\n*** В понеделник терористичната групировка „Хамас“ отрече обвиненията на Израел, че е изградила тунели за нападения под жилищните сгради на цивилните в Ивицата Газа, пише вестник  The Times of Israel. \r\nОт „Хамас“ твърдят, че целта на израелските обвинения е при бъдещи конфликти да оправдаят атаки срещу жилищни сгради. \r\n„Подобни лъжи и слухове са част от провалилата се политика и психологическа война. Те имат за цел да повлияят на морала на палестинците и да узаконят престъпления“, които да се извършат срещу цивилните в Ивицата Газа, отбелязаха от терористичната организация.\r\n*** В понеделник американският вицепрезидент Майк Пенс потвърди пред съюзниците на САЩ в Латинска Америка, че администрацията на президента Доналд Тръмп ще работи с тях във връзка с разрешаването на кризата във Венецуела, пише вестник Washington Examiner. \r\n„Американския народ винаги ще подкрепя съюзниците си като Колумбия, ако заради тази криза продължи да се увеличава мигрантският поток към Колумбия и съседните държави“, подчерта Пенс пред репортери в Картахена. \r\nВицепрезидентът отново отбеляза, че пред САЩ има „много възможности спрямо Венецуела, така че в крайна сметка гражданите на страната да видят как демокрацията се възс", "date": "2017.08.15", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/08/15/2425707/predstoyashti-sabitiya-v-stranata-za-15-avgust-agentsiya-fokus.html", "text": "***\r\nОт 11.00 часа в сградата на Министерството на енергетиката, министърът на енергетиката Теменужка Петкова ще представи приоритетите от програмата за управление на правителството на Република България за периода 2017-2021 г. в енергийния сектор.\r\n***\r\nВ 14.00 часа в сградата на Министерство на здравеопазването, министърът на здравеопазването проф. Николай Петров ще даде пресконференция, на която ще представи приоритетите на правителството в сектор „Здравеопазване“.\r\n***\r\nОт 11.00 часа 11 състав на Специализирания наказателен съд ще гледа делото срещу Йордан Й., Веселин Й., Маргарита Т., Данаил Г., Тодор Й. и Ивайло П., обвинени в образуване и ръководене на организирана престъпна група. \r\n***\r\nОт 12.00 часа пред Паметника на медицинските чинове, загинали във войните (в градинката пред ВМА) с 1-минутно мълчание ще бъде почетена паметта на всички лекари, медицински сестри, полицаи, доброволци и граждани, загинали при спасяването на човешки живот.\r\n***\r\nОт 13.15 часа на Летище София, Терминал 2, ще се състои фолклорен флашмоб, организиран от екипа на най-големия форум за българи с опит в чужбина „Кариера в България. Защо не?“.\r\n***\r\n60 българчета и русначета, които участваха в гребен поход за 140 г. от боевете на Шипка, ще посетят столичния храм „Св. Александър Невски”, след което ще имат среща с кмета на София Йорданка Фандъкова и учебно гребане на язовир „Искър”.\r\n***\r\nОт 12.00 часа в Бачковския манастир „Успение богородично“ ще бъде осветен курбанът, който по традиция манастирското братство дарява на всички християни споделили празника.\r\n***\r\nОт 18.00 часа в манастира ще се отслужи Велика вечeрня\r\n***\r\nОт 11.30 часа в зала № 5 на община Благоевград ще се проведе теглене на жребий за определяне на срещите в V Международен детски футболен турнир „Купите на Община Благоевград\". \r\n***\r\nОт 11.00 часа в Община Бургас ще се проведе официалната пресконференция по повод XVII издание на международната регата „Кор Кароли“.\r\n***\r\nТуристически комплекс \"Остров Света Анастасия\" ще отбележи своя празник за четвърта поредна година. \r\n***\r\nОт 08.30 часа в манастир „Света Богородица'' със света литургия ще бъде поставено начало на празника на селото. \r\n***\r\nОт 10.00 часа в читалня на библиотека при НЧ „Развитие 1869“ ще се проведе четене на приказки и разказване на любима история.\r\n***\r\nОт 10.00 часа в Регионална библиотека „Дора Габе“ - Интерактивна зала ще се състои четене на любими произведения от Дора Габе по повод 129 години от нейното рождение.\r\n***\r\nОт 11.00 часа в Младежкия център в град Гълъбово ЕЙ И ЕС България и Община Гълъбово ще подпишат договор за съвместно сътрудничество.\r\n***\r\nОт 18.00 часа ще се състои официално закриване на фестивала на старинната музика „Stravaganza“ и заключителен концерт на участниците в майсторски клас за оперни певци на маестро Михаил Ангелов „Шедьоври на световното оперно изкуство“ ХГ „Христо Градечлиев“.\r\n***\r\nПразник на калоферската дантела ще се проведе в Калофер. Програмата започва в 09.00 часа с празничната литургия в храм „Успение на Пресвета Богородица“. Официалното откриване на празника ще се състои от 10.30 часа. От 12.00 часа ще бъде открита изложбата „Под купола на небето, в сянката на цветовете“ на художника Илия Янакиев.\r\n***\r\nОт 10.00 часа на площада пред къщата-музей „Васил Левски“, заместник-министърът на отбраната Анатолий Величков и заместник-началникът на отбраната генерал-лейтенант Пламен Атанасов ще участват в тържествената церемония по изпращане на 34-ия контингент от Българската армия за участие в мисията на НАТО в Афганистан „Решителна подкрепа”.\r\n***\r\nОт 10.00 часа в Несебър ще се състои традиционния плувен маратон, посветен на празника на града. \r\n*** \r\nВ 9.00 часа с Архиерейска света литургия, отслужена от Константийския епископ Яков ще започне отбелязването на храмовия празник на най-голямата църква в Пазарджик – „Успение Богородично“.\r\n***\r\nОт 17.30 часа в Арт център Плевен Община Плевен и Регионален военноисторически музей – Плевен откриват изложбата „140 години Плевенска епопея 1877 г.”\r\n***\r\nОт 20.00 часа в читалище „Просвета 1888“ ще започне международният фестивал „Кинопроба“.\r\n***\r\nОт 11.00 часа на площад „Централен” ще бъде открита изнесена изложба на Регионален исторически музей – Пловдив, посветена на 125 години от провеждането на Първото българско земеделско – промишлено изложение. \r\n***\r\nОт 18.00 часа в зала „Източна Румелия” на Регионален исторически музей – Пловдив пл. Съединение 1 ще се състои предпремиера на филма за Ваня Велкова „Нежна сила“\r\n***\r\nОт 9.00 часа в църквата „Успение Богородично“ ще се проведе празнично богослужение и благословена трапеза.\r\n***\r\nОт 12.30 часа в центъра на село Широка лъка ще се състои Народно веселие с оркестър „Млади тракийци“ и гости гайдарите от ансамбъл „Манол Радичев“ – с. Гела.\r\n***\r\nВ Детски отдел на библиотека „Родина“ ще се проведе програма за лятна работа с деца.\r\n***\r\nОт 09.00 часа  в храм „Успение Богородично“  ще има тържествена света литургия, отслужена от двамата отци Станимир и Димитър, след която ще бъде раздаден благословен курбан за здраве.", "date": "2017.08.15", "title": "Предстоящи събития в страната за 15 август (Агенция „Фокус”)"}
{"url": "http://www.focus-news.net/news/2017/08/15/2425709/the-independent-yuzhnokoreyskiyat-prezident-prizova-sasht-da-pomognat-za-mirnoto-razreshavane-na-krizata-sas-severna-koreya.html", "text": "Южнокорейският президент Мун Дже-ин призова САЩ да помогнат за „мирното разрешаване“ на кризата със Северна Корея, пише The Independent. \r\n„Не трябва да има повече война на Корейския полуостров. Независимо пред какви възходи и падения се изправяме, севернокорейската ядрена ситуация трябва да бъде разрешена мирно“, заяви президентът Мун Дже-ин. \r\n„Сигурен съм, че САЩ ще отговорят на настоящата ситуация спокойно и отговорно, в позиция, която е близка до нашата“, каза президентът.\r\nПрезидентът на Южна Корея се срещна с началник-щаба на Обединеното командване на въоръжените сили на САЩ генерал Джоузеф Дънфорд, който заяви, че САЩ искат също мирно разрешение на конфликта. Симеон Миланов", "date": "2017.08.15", "title": "The Independent: Южнокорейският президент призова САЩ да помогнат за мирното разрешаване на кризата със Северна Корея"}
{"url": "http://www.focus-news.net/news/2017/08/15/2425710/proverkite-na-ministerstvoto-na-turizma-nyamat-nishto-obshto-s-tezi-na-vitsepremiera-valeri-simeonov-obzor.html", "text": "Проверките на Министерството на туризма нямат нищо общо с тези на вицепремиера Валери Симеонов. Това заяви министърът на туризма Николина Ангелкова преди участието си в дискусията „За по-чист морски туризъм“, която се проведе във Варна. Тя уточни, че проверките са свързани с управлението на плажовете, не с хората и винаги са в светлата част на денонощието. Според нея проверките за спазването на закона не бива да вредят на българския туризъм. Министърът обясни, че най-честите нарушения на плажовете са свързани с липса на спасители. По-малко са нередностите с поставянето на допълнителни преместваеми обекти. До момента такива са констатирани на три плажа, но при повторна проверка са отстранени. Спрямо миналия сезон новите нарушения са свързани с това, че на плажове, за които има приключила процедура за отдаване под наем, новият стопанин или не иска да подпише договора си, или не е допуснат от предишен наемател. По този начин ивиците остават неохраняеми, като държавата е длъжна да подсигури спасители и почистване, а в същото време на ивицата се извършва търговска дейност. Министерството на туризма е сигнализирало кметове и областни управители заведенията да бъдат затворени. Николина Ангелкова заяви, че е абсурдно държавата да плаща почистване и водно спасяване, а някой на плажа да извършва нерегламентирано търговска дейност. Тя обясни, че такъв е случаят с плажовете „Кабакум” и „Панорама” във Варна и „Обзор-мотела” на юг. \r\nМинистърът посочи, че статутът на националните курорти е важен, защото те са имиджът на българския туризъм и допълни, че в края на миналата година е започнало детайлното обсъждане на статута на националните курорти. Разработва се специален статут на курортите, в който ще бъде определяно как да се извършва инфраструктурната дейност на територията им, както и всичко свързано с благоустройствените дейности. По думите на министъра създаването на специалния статут на националните курорти трябва да стане в тясно сътрудничество с бранша, защото българският туризъм зависи от съвместната работа с местната власт и туристическия бизнеса. Подготвя се и специална визия за временните преместваеми обекти. Министърът коментира, че е от голямо значение дейностите, които се извършват в курортите да бъдат регламентирани, за да се гарантира качество на туристическия продукт. \r\nПо време на дискусията „За по-чист морски туризъм“ Николина Ангелкова обясни, че 8% е ръстът на туристите за област Варна за месец юни в сравнение с миналата година. При чуждестранните гости ръстът е 11%. Туристите общо са реализирали над 1 млн. нощувки за юни в областта, приходите от нощувки надхвърлят 51 млн. лв. само за юни, което е с 16% увеличение спрямо юни 2016 г. Тя посочи, че вече се водят преговори с големите туроператори за сезон 2018. Предстоят промени в Закона за туризма и в Закона за Черноморското крайбрежие за регулиране и групиране на плажовете. Чрез промените плажовете ще бъдат групирани според техните специфики и ще има ясни правила за развитието на къмпинг туризма. Според министъра регулирането на т.нар. къмпинг туризъм е изключително важно, защото много хора искат да го практикуват. По думите й са необходими промени в ЗУТ, за да има по-лесен режим за изграждането на къмпинги и да бъдат улеснени тези, които искат да инвестират в такъв тип туризъм. \r\nНиколина Ангелкова заяви, че успешните резултати за българския туризъм трябва да бъдат устойчиви и да се надградят. Според нея устойчивостта е гарантирана само когато предлагаме качествен продукт, което е свързано с инфраструктурата на околната среда. Тя подчерта, че е изключително важно концесионерите, наемателите на плажовете и хотелиерите да прилагат разделното събиране на отпадъци съгласно европейските правила и българското законодателство.", "date": "2017.08.15", "title": "Проверките на Министерството на туризма нямат нищо общо с тези на вицепремиера Валери Симеонов (ОБЗОР)"}
{"url": "http://www.focus-news.net/news/2017/08/15/2425711/daily-express-angela-merkel-prizova-es-da-vzeme-sadbata-si-v-sobstvenite-si-ratse.html", "text": "Ангела Меркел настоя, че ЕС трябва да „остане силен“ след Брекзит, предава Daily Express.\r\nГерманският канцлер заяви, че Брюксел трябва да се фокусира на бъдещето на съюза без Великобритания, вместо да дава приоритет на самото излизане на Обединеното кралство.\r\nТя добави, че през последните месеци Европейският съюз е станал свидетел на някои позитивни развития.\r\nДруга тема, която тя засегна, бе тази за отношенията с Доналд Тръмп. \r\n„Има различни връзки между Германия и САЩ. Това обаче не значи, че нямаме много различни мнения по разните теми. Например, аз дадох много ясно да се разбере, че съжалявам за американското оттегляне от Парижкото климатично споразумение. Когато стане въпрос за търговия имаме също много различни мнения, което значи, че ще трябва да продължим дискусията. Освен това, отбелязах, че САЩ и президентът Доналд Тръмп трябва да поддържат икономическите си интереси. Ето защо дадох ясно да се разбере, че Европа трябва да вземе съдбата си, в собствените си ръце. За мен това е ясно насърчаване Европа да остане силна и политически обединена, когато става въпрос за международната политика, защото така имаме повече сила, както и оказваме по-голямо влияние“, заяви германският канцлер. Симеон Миланов", "date": "2017.08.15", "title": "Daily Express: Ангела Меркел призова ЕС да „вземе съдбата си в собствените си ръце“"}
{"url": "http://www.focus-news.net/news/2017/08/15/2425712/afp-shestima-ohraniteli-sa-zaginali-pri-napadenie-sreshtu-bazata-na-oon-v-timbuktu.html", "text": "Шестима охранители, работещи за мисията на ООН в Тимбукту, загинаха при нападение, предава AFP. Нападателите са джихадисти.\r\nШестимата нападатели, са били неутрализирани, заяви източник от ООН, добавяйки, че при атаката са били ранени някои миротворци на организацията.\r\nРазследването по случая продължава. Симеон Миланов", "date": "2017.08.15", "title": "AFP: Шестима охранители са загинали при нападение срещу базата на ООН в Тимбукту"}
{"url": "http://www.focus-news.net/news/2017/08/15/2425713/the-guardian-liderat-na-neonatsistka-grupa-svarzana-s-razmiritsite-v-sharlotsvil-e-bivsh-morski-pehotinets.html", "text": "Лидерът на неонацистката група част, от която може да е бил мъжът, който уби крайнолява демонстрантка в Шарлотсвил, е бивш морски пехотинец, предава The Guardian.\r\n„Командирът“ на организацията „Авангард Америка“ Дилън Хопър, е бивш сержант от морските пехотинци. Неонацистът е ветеран от войните в Афганистан и Ирак.\r\nТой напуска морските пехотинци през януари тази година, според Министерството на отбраната на САЩ. Оттогава е живял в Калифорния и Охайо. \r\nГрупата „Авангард Америка“ заяви, че убиецът на 32-годишната антифашистка, Джеймс Фийлдс, не е член на организацията им. Въпреки това, има снимки, на които Фийлдс носи щит с герба на „Авангард Америка“. Те заявиха, че не насърчават убийствата и подобно поведение.  Симеон Миланов", "date": "2017.08.15", "title": "The Guardian: Лидерът на неонацистка група свързана с размириците в Шарлотсвил е бивш морски пехотинец"}
{"url": "http://www.focus-news.net/news/2017/08/15/2425714/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Момичето, което загина при инцидент с автомобил в Париж, е на осем години, предава London Evening Standard. Още пет души са ранени, след като автомобил премина през вечерящите хора пред парижка пицария.\r\nФренската полиция заяви, че шофьорът е прегазил с автомобила си откритата площ на пицария в малко градче на изток от Париж.\r\nПредставител на националната жандармерия каза, че шофьорът е арестуван скоро след инцидента в градчето Септ-Сортс. Той заяви, че не е ясно дали актът е целенасочен, добавяйки, че няма разрешение да разкрие името на мъжа.\r\nТози инцидент се случва една седмица след като алжирец прегази с камиона си група френски войници.\r\n***Южнокорейският президент Мун Дже-ин призова САЩ да помогнат за „мирното разрешаване“ на кризата със Северна Корея, пише The Independent. \r\n„Не трябва да има повече война на Корейския полуостров. Независимо пред какви възходи и падения се изправяме, севернокорейската ядрена ситуация трябва да бъде разрешена мирно“, заяви президентът Мун Дже-ин. \r\n„Сигурен съм, че САЩ ще отговорят на настоящата ситуация спокойно и отговорно, в позиция, която е близка до нашата“, каза президентът.\r\nПрезидентът на Южна Корея се срещна с началник-щаба на Обединеното командване на въоръжените сили на САЩ генерал Джоузеф Дънфорд, който заяви, че САЩ искат също мирно разрешение на конфликта.\r\n***Ангела Меркел настоя, че ЕС трябва да „остане силен“ след Брекзит, предава Daily Express.\r\nГерманският канцлер заяви, че Брюксел трябва да се фокусира на бъдещето на съюза без Великобритания, вместо да дава приоритет на самото излизане на Обединеното кралство.\r\nТя добави, че през последните месеци Европейският съюз е станал свидетел на някои позитивни развития.\r\nДруга тема, която тя засегна, бе тази за отношенията с Доналд Тръмп. \r\n„Има различни връзки между Германия и САЩ. Това обаче не значи, че нямаме много различни мнения по разните теми. Например, аз дадох много ясно да се разбере, че съжалявам за американското оттегляне от Парижкото климатично споразумение. Когато стане въпрос за търговия имаме също много различни мнения, което значи, че ще трябва да продължим дискусията. Освен това, отбелязах, че САЩ и президентът Доналд Тръмп трябва да поддържат икономическите си интереси. Ето защо дадох ясно да се разбере, че Европа трябва да вземе съдбата си, в собствените си ръце. За мен това е ясно насърчаване Европа да остане силна и политически обединена, когато става въпрос за международната политика, защото така имаме повече сила, както и оказваме по-голямо влияние“, заяви германският канцлер.\r\n*** Лидерът на неонацистката група част, от която може да е бил мъжът, който уби крайнолява демонстрантка в Шарлотсвил, е бивш морски пехотинец, предава The Guardian.\r\n„Командирът“ на организацията „Авангард Америка“ Дилън Хопър, е бивш сержант от морските пехотинци. Неонацистът е ветеран от войните в Афганистан и Ирак.\r\nТой напуска морските пехотинци през януари тази година, според Министерството на отбраната на САЩ. Оттогава е живял в Калифорния и Охайо. \r\nГрупата „Авангард Америка“ заяви, че убиецът на 32-годишната антифашистка, Джеймс Фийлдс, не е член на организацията им. Въпреки това, има снимки, на които Фийлдс носи щит с герба на „Авангард Америка“. Те заявиха, че не насърчават убийствата и подобно поведение.", "date": "2017.08.15", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/08/15/2425715/izvestiya-rusiya-moldavskiyat-prezident-zayavi-che-nyama-da-dopusne-vavezhdaneto-na-vizovi-ogranicheniya-za-grazhdanite-na-rusiya.html", "text": "Молдавският парламент обсъжда възможно въвеждане на визи за руските граждани, предава „Известия“.\r\nПрезидентът Игор Додон заяви, че подобни инициативи, са „провокации“. Според него, такъв ход би бил неразумен и опасен, поради което той няма да го допусне.\r\n„Не виждам никакви основания за въвеждането на визи. Не виждам защо това е нужно на Молдова и двустранните ни отношения особено, когато в Руската федерация се намират 560 хиляди наши граждани. Смятам, че реално те са дори 700 хиляди. Разбира се, когато някой повдигне въпроса за тези идеи, той не казва, че това на първо място ще навреди на нашите граждани. Считам това за провокации“, заяви Игор Додон.\r\nСпоред директора на киевския Център за политически изследвания и конфликтология, въвеждането на визи за руски граждани, може да бъде следващия голям ход на молдавското правителство срещу Москва. \r\nЗаместник-председателят на руския парламент Виктор Водолацкий заяви, че подобен „визов сценарий“ е напълно възможен, а също така и „насърчаван от Запада“. Симеон Миланов", "date": "2017.08.15", "title": "„Известия“ (Русия): Молдавският президент заяви, че няма да допусне въвеждането на визови ограничения за гражданите на Русия"}
{"url": "http://www.focus-news.net/news/2017/08/15/2425716/vzglyad-rusiya-iran-iska-da-dostavya-petrol-v-evropa-prez-ukrayna.html", "text": "Директорът на иранската държавна петролна компания „National Petrochemical Company“ Марзи Шах Даха обсъди с украинския посланик в Иран Сергей Бурдиляк възможността за организирането на петролни доставки в Европа през Украйна, предава „Взгляд“ .\r\nПо думите на Марзи Шах Даха, е обсъден въпросът за създаването на разпределителен възел за ирански петрол в Украйна, а също така и възможността за украински инвестиции в Иран.\r\nТой добави, че между Иран и Украйна е подписан меморандум за сътрудничество в сферата на енергетиката и нефтохимическата промишленост. Симеон Миланов", "date": "2017.08.15", "title": "„Взгляд“ (Русия): Иран иска да доставя петрол в Европа през Украйна"}
{"url": "http://www.focus-news.net/news/2017/08/15/2425717/kommersanta-iranski-bezpiloten-letatelen-aparat-se-e-priblizhil-na-opasno-razstoyanie-do-amerikanski-samoletonosach.html", "text": "Военноморските сили на САЩ съобщиха, че ирански безпилотен апарат се е приближил на „небезопасно“ разстояние до американски самолетоносач в Персийския залив, предава Коммерсантъ. Иранският летателен апарат не е имал въоръжение на себе си.\r\nЛейтенант Йън Макгонъги от Пети флот на ВМС на САЩ съобщи, че иранският дрон не е бил с включени навигационни светлини, когато е бил близо до самолетоносача. От иранска страна не са отговорили и на опитите на американските военни за свързване по радиостанцията.\r\n„Подобни действия не съответстват на морските обичаи и закони“, заявиха от Централното командване на ВМС на САЩ.  Симеон Миланов", "date": "2017.08.15", "title": "Коммерсантъ: Ирански безпилотен летателен апарат се е приближил на опасно разстояние до американски самолетоносач"}
{"url": "http://www.focus-news.net/news/2017/08/15/2425718/novaya-gazeta-rusiya-shte-otvarne-retsiprochno-ako-vashington-uslozhni-rabotata-na-ruskite-diplomati-v-sasht.html", "text": "Заместник-министърът на руското външно министерство Сергей Рябков заяви, че Москва ще приеме ответни мерки, ако САЩ усложнят работата на руските дипломати в страната, предава Новая Газета.\r\nПо негови думи, руското МВнР следи действията на Вашингтон. \r\nОграничаването на руските дипломати в САЩ би означавало за Русия „необходимост от отговор,а на второ място сериозен политически сигнал, че американската страна не демонстрира готовност да преведе двустранните ни отношения на по-разумни  плоскости“. Симеон Миланов", "date": "2017.08.15", "title": "Новая Газета: Русия ще отвърне реципрочно, ако Вашингтон усложни работата на руските дипломати в САЩ"}
{"url": "http://www.focus-news.net/news/2017/08/15/2425719/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Молдавският парламент обсъжда възможно въвеждане на визи за руските граждани, предава „Известия“.\r\nПрезидентът Игор Додон заяви, че подобни инициативи, са „провокации“. Според него, такъв ход би бил неразумен и опасен, поради което той няма да го допусне.\r\n„Не виждам никакви основания за въвеждането на визи. Не виждам защо това е нужно на Молдова и двустранните ни отношения особено, когато в Руската федерация се намират 560 хиляди наши граждани. Смятам, че реално те са дори 700 хиляди. Разбира се, когато някой повдигне въпроса за тези идеи, той не казва, че това на първо място ще навреди на нашите граждани. Считам това за провокации“, заяви Игор Додон.\r\nСпоред директора на киевския Център за политически изследвания и конфликтология, въвеждането на визи за руски граждани, може да бъде следващия голям ход на молдавското правителство срещу Москва. \r\nЗаместник-председателят на руския парламент Виктор Водолацкий заяви, че подобен „визов сценарий“ е напълно възможен, а също така и „насърчаван от Запада“.\r\n***Директорът на иранската държавна петролна компания „National Petrochemical Company“ Марзи Шах Даха обсъди с украинския посланик в Иран Сергей Бурдиляк възможността за организирането на петролни доставки в Европа през Украйна, предава „Взгляд“ .\r\nПо думите на Марзи Шах Даха, е обсъден въпросът за създаването на разпределителен възел за ирански петрол в Украйна, а също така и възможността за украински инвестиции в Иран.\r\nТой добави, че между Иран и Украйна е подписан меморандум за сътрудничество в сферата на енергетиката и нефтохимическата промишленост.\r\n*** Военноморските сили на САЩ съобщиха, че ирански безпилотен апарат се е приближил на „небезопасно“ разстояние до американски самолетоносач в Персийския залив, предава Коммерсантъ. Иранският летателен апарат не е имал въоръжение на себе си.\r\nЛейтенант Йън Макгонъги от Пети флот на ВМС на САЩ съобщи, че иранският дрон не е бил с включени навигационни светлини, когато е бил близо до самолетоносача. От иранска страна не са отговорили и на опитите на американските военни за свързване по радиостанцията.\r\n„Подобни действия не съответстват на морските обичаи и закони“, заявиха от Централното командване на ВМС на САЩ.\r\n***Заместник-министърът на руското външно министерство Сергей Рябков заяви, че Москва ще приеме ответни мерки, ако САЩ усложнят работата на руските дипломати в страната, предава Новая Газета.\r\nПо негови думи, руското МВнР следи действията на Вашингтон. \r\nОграничаването на руските дипломати в САЩ би означавало за Русия „необходимост от отговор,а на второ място сериозен политически сигнал, че американската страна не демонстрира готовност да преведе двустранните ни отношения на по-разумни  плоскости“.", "date": "2017.08.15", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/08/15/2425720/gerb-vnese-signal-do-glavniya-prokuror-za-tsankov-kamak-obzor.html", "text": "ГЕРБ внесе сигнал до главния прокурор за проверка на строителството и финансирането на „Цанков камък”. На брифинг след внасянето на сигнала народните представители Десислава Атанасова и Александър Ненков се мотивираха с това, че съоръжението е опасно и нецелесъобразно. Десислава Атанасова уточни, че сигналът касае както дебати във връзка с реализирането на проекта, така и данни за финансирането му. Тя отбеляза, че според експерти изплащането му ще отнеме стотици години, а в същото време, няколко години след пускането му експлоатация, се нуждае от ремонт. Десислава Атанасова обърна внимание на факта, че по времето, когато този проект е реализиран, управлява правителство на Тройната коалиция с министър на енергетиката Румен Овчаров и зам.-министър Корнелия Нинова. „Считам, че сега е моментът и г-жа Нинова не само да коментира създаването на антикорупционния орган, но и да даде становище дали този орган, както и да се ситуира той, би следвало да се занимава и с една такава сделка, какъвто е проектът „Цанков камък“, обърна се Атанасова към лидера на БСП. Александър Ненков от своя страна коментира, че многократно са се увеличили средствата от старта до реализирането на проекта, което оставя съмнения за корупционни схеми. По думите му мотивът за внасянето на сигнала е, че се забелязва един рецидив, при който хората, които най-много говорят за паралелна държава, като Корнелия Нинова, са явен пример за това как по нецелесъобразен начин и в ущърб на обществото разходват не малко средства. „Аз вярвам, че главният прокурор много внимателно ще подходи към сигнала“, заяви Ненков. Той отбеляза, че проектът, който струва общо 1,5 млрд. лв. се е оскъпил три или четири пъти от неговото стартиране до неговото финализиране. „При това правителството на Бойко Борисов беше принудено, както и за АЕЦ „Белене“, или да плати 100 милиона, за да се извърши цялостното приключване на проекта, или да загубим парите, които вече са финансирани и той да седи като един паметник на глупостта. Защото този проект реално няма никакво отношение нито към енергийната система, нито към икономиката“, подчерта депутатът. По думите му, проект, който струва 1,5 млрд. лв., за миналата година е регистрирал приходи от продажба на електрическата енергия от 15 млн. лв. „При положение, че той я е продавал на НЕК не на пазарен принцип, а на по-висока цена. Тази година се очаква да не надхвърлят 10 млн. лв. Направете си сметка кога ще бъде изплатен този проект, който дори няма отношение към енергийната система“, посочи Ненков. „Навремето е имало такава проверка, убеден съм, че прокуратурата отново ще се заеме със случая, защото при един такъв проект на фона на цифрите, които ви дадох, няма да ме убедите, че не става дума за нецелесъобразен обект. И второ парите, които многократно са се увеличи, говорят за съмнения за схеми“, допълни Ненков. Той уточни, че сигналът не е конкретно срещу някого. „Ние просто даваме на прокуратурата да се запознае с фактите, които не са тайна. Просто сме ги събрали и синтезирали и прокуратурата ще направи своето проучване“, посочи депутатът. \r\nЗаместник-председателят на БСП Кирил Добревкоментира на брифинг от „Позитано“, че не му е станало ясно срещу кого ГЕРБ внасят сигнала за „Цанков камък“. По думите на Добрев БСП е на мнение, че всички нередности трябва да бъдат внасяни в прокуратурата. \"Прокуратурата е за това да проверява“, каза той. \"Стана ясно обаче, че нямаме проблем с техническите характеристики на хидро-техническите съоръжения. По договор е ясно, че на 6-ата година язовирът трябва да се източи и да се огледа дъното. НЕК е обявило обществена поръчка за под 100 хил. лв. Представете си това огромно съоръжение и обществена поръчка за под 100 хил. лв. за пукнатини. Ремонтът на един плувен басейн е три пъти повече“, обясни Добрев. „Всичко останало защо се прави, питайте колегите от ГЕРБ\", допълни той.Агенция „Фокус“ припомня: Хидровъзел \"Цанков камък\" представлява язовир и водноелектрическа централа на реките Въча и Гашня, част от каскадата Доспат-Въча, в близост до село Михалково, Южна България. „Цанков камък“ е най-големият язовир, строен в България от средата на 80-те години на миналия век.  Язовир „Цанков камък” е с обем 111 млн. м3, с първата в България дъгова куполна язовирна стена с двойна кривина с височина 130 м. ВЕЦ „Цанков камък” с инсталирана мощност 80 МВт и с годишно електроенергийно производство 185 млн. кВтч. Хидровъзелът \"Цанков камък\" е пуснат в експлоатация на 5 февруари 2010 г. Строителството му започва през 2004 г. след подписано от правителството на Симеон Сакскобургготски година по-рано споразумение между Националната електрическа компания и три австрийски фирми. Развитието на проекта продължава по време на Тройната коалиция между НДСВ, БСП и ДПС и завършва по време на първия кабинет на Бойко Борисов (ГЕРБ). Планираната инвестиция е 400 млн. лв., но окончателната му цена нараства до близо 1 млрд. лв. Като една от основните причини за оскъпяването на проекта се посочва закъснението му - хидровъзелът трябваше да е готов през 2008 г., но строежът на язовира приключи чак през 2010. Закъснението беше обяснено от изпълнителите на проекта с наводненията и промените, настъпили в резултат на геоложките проучвания. Хидровъзелът се прочу и с изграждането на 21-километровия му обходен път срещу рекордните 220 млн. лв, заради които стана известен като \"златния път\".\r\nПрез 2010 г. стана ясно, че лидерът на ДПС Ахмед Доган е получил хонорар от 1.5 млн. лв. като консултант по четири хидроенергийни проекта, включително \"Цанков камък\". Също през 2010 г. премиерът Бойко Борисов подаде сигнал при тогавашния главен прокурор Борис Велчев за \"Цанков камък\" и бе образувано разследване. През 2011 г. петчленен състав на Върховния административен съд излезе с решение, че няма конфликт на интереси за хонорара на лидера на ДПС Ахмед Доган по проекта \"Цанков камък\".\r\nПрез юли тази година Национална електрическа компания (НЕК) съобщи, че започва планов ремонт по река Гашня, част от водосбора на язовир \"Цанков камък\", чието корито минава през карстов район и затова е налице загуба на вода. Беше започнат и текущ ремонт на хидрогенератори на ВЕЦ \"Цанков Камък\".", "date": "2017.08.15", "title": "ГЕРБ внесе сигнал до главния прокурор за „Цанков камък“ (ОБЗОР)"}
{"url": "http://www.focus-news.net/news/2017/08/15/2425721/afp-devet-zaginali-pri-teroristichni-napadeniya-sreshtu-dve-bazi-na-oon-v-mali.html", "text": "Екстремисти нападнаха две бази на ООН в Мали, убивайки миротворец, контрактор и седем малийци, предава AFP.\r\nМиротворецът и малийският войник са убити при нападение, което се е случило рано сутринта в Дуенца, която се намира в централния регион Мопти. Шест часа по-късно, шестима нападатели с огнестрелно оръжие и гранати нападнаха мисията на ООН в Тимбукту. При това нападение загинаха шестима охранители на мисията на ООН, както и полицай, и цивилен контрактор, чиято националност не е уточнена.\r\nПри нападението в Дуенца са елиминирани двама джихадсти, а в Тимбукту шестима. Симеон Миланов", "date": "2017.08.15", "title": "AFP: Девет загинали при терористични нападения срещу две бази на ООН в Мали"}
{"url": "http://www.focus-news.net/news/2017/08/15/2425722/reuters-frenski-prokuror-othvarli-vazmozhnostta-intsidentat-s-shofyor-koyto-tselenasocheno-nasochi-avtomobila-si-kam-klientite-na-zavedenie-da-e-terorizam.html", "text": "Френски прокурор отхвърли засега възможността инцидентът с автомобил, който премина през пицария, източно от Париж, да е продукт на тероризъм, предава Reuters .\r\nПрокуратурата отвори разследване за случая, но не счита, че мотивът е тероризъм. \r\n„Няма съмнение, че той доброволно е решил да направи това, което стана“, заяви прокурор Ерик де Валрожер. Той потвърди, че 12-годишно момиче е убито при инцидента. Симеон Миланов", "date": "2017.08.15", "title": "Reuters: Френски прокурор отхвърли възможността инцидентът с шофьор, който целенасочено насочи автомобила си към клиентите на заведение, да е тероризъм"}
{"url": "http://www.focus-news.net/news/2017/08/15/2425723/sky-news-britanskoto-pravitelstvo-shte-predlozhi-nov-evropeysko-britanski-mitnicheski-sayuz.html", "text": "Британското правителство ще предложи нов европейско-британски митнически съюз като временна мярка за избягване на усложнения за производителите от Обединеното кралство, предава Sky News .\r\nПредложението е част от „документът за бъдещо партньорство“  с ЕС, който бе публикуван от британското Министерство за излизане от ЕС.\r\nДокументът потвърждава излизането на Обединеното кралство от Митническия съюз на ЕС след Брекзит. Същевременно се отбелязва, че Великобритания предлага „временен митнически съюз между Обединеното кралство и ЕС, като възможен подход за гладък преход“. Симеон Миланов", "date": "2017.08.15", "title": "Sky News: Британското правителство ще предложи нов европейско-британски митнически съюз"}
{"url": "http://www.focus-news.net/news/2017/08/15/2425724/reuters-amerikanskiyat-ministar-na-otbranata-zayavi-che-sasht-shte-prihvanat-vsyaka-severnokoreyska-raketa.html", "text": "Министърът на отбраната на САЩ Джеймс Матис предупреди, че американските въоръжени сили ще бъдат готови да прихванат всяка севернокорейска ракета, която лети към Гуам, предава Reuters. Матис добави, че ако Северна Корея изстреля ракета към територии на САЩ, може да има война.\r\nМеждувременно севернокорейският диктатор Ким Чен Ун заяви, че армията на КНДР трябва да е в бойна готовност непрекъснато.\r\nКим Чен Ун е получил доклад от армията си относно плановете за удар срещу Гуам. Севернокорейската държавна информационна агенция съобщава, че лидерът на страната ще следи внимателно действията на САЩ.\r\n„САЩ, които първи докараха многобройно стратегическо ядрено въоръжение близо до нас, трябва да направят правилното решение и да покажат с действия, че искат да намалят напрежението на Корейския полуостров, за да се избегне опасен военен сблъсък“, е заявил севернокорейският лидер.\r\nМеждувременно европейският първи дипломат Федерика Могерини заяви, че ЕС ще засили дипломатическите си усилия към Северна Корея, САЩ, Южна Корея, Китай, Русия и Япония.\r\nМогерини призова Северна Корея „да се въздържа от още провокативни действия, които могат да увеличат регионалното и глобално напрежение“. Симеон Миланов", "date": "2017.08.15", "title": "Reuters: Американският министър на отбраната заяви, че САЩ ще прихванат всяка севернокорейска ракета"}
{"url": "http://www.focus-news.net/news/2017/08/15/2425725/the-new-york-times-angela-merkel-osadi-nasilieto-v-sharlotsvil-kato-rasistkoi-zlo.html", "text": "Германският канцлер Ангела Меркел осъди насилието, което избухна на крайнодесен митинг в Шарлотсвил, като „расистко“, „ужасяващо“ и „зло“, предава The New York Times .\r\nТя призова крайнодясното насилие по цял свят да бъде осъдено.\r\n„Това е расистко, крайнодясно насилие и е ясно, че трябва да се вземат принудителни мерки срещу него, независимо къде се случва“, заяви германският канцлер.\r\nАнгела Меркел отказа да критикува САЩ отбелязвайки, че собствената й страна все още се бори с антисемитизма и крайнодесните идеи.\r\n„Преди да размахваме пръсти на другите, трябва да се погрижим за нещата, които се случват у дома. Разбира се, че страната е разкъсана, но това, което трябва да бъде осъдено, е всяка форма на насилие, особено екстремисткото и агресивно насилие“, заяви Меркел. Симеон Миланов", "date": "2017.08.15", "title": "The New York Times: Ангела Меркел осъди насилието в Шарлотсвил като „расистко“и „зло“"}
{"url": "http://www.focus-news.net/news/2017/08/15/2425727/zapochva-strukturiraneto-na-darzhavna-kompaniya-koyato-shte-operira-tol-sistemata-obzor.html", "text": "Започва структурирането на държавна компания, която ще оперира ТОЛ системата. Обществената поръчка за избор на изпълнител обаче няма да бъде прекратена и двата процеса ще са паралелни. Ако бъде класиран кандидат чрез обществената поръчка, процедурата ще продължи по стария ред. Това обяви пред медии във Варна министърът на регионалното развитие и благоустройството Николай Нанков. Той допълни, че трябва да има проектна компания, защото тя ще оперира и поддържа ТОЛ системата и ресурса, който тя ще генерира, и ще поддържа системата. Според министъра, чрез създаването на държавна компания ще се сложи край на всички „нездрави опити“ за обжалване, бламиране и саботиране на ТОЛ системата. По думите на Нанков сумата от 1,5 млн. лв. загуби на ден от липсата на ТОЛ система се базира на най-консервативната прогноза за бъдещите постъпления и приходи. Той обаче обърна внимание, че одиторската компания ще определи точния размер на пропуснатите ползи.  \"Няма да оставим страната и българските граждани, защото ТОЛ системата има много ползи, но най-голямата ѝ е, че ще въведе по-справедлив модел за заплащане\", каза регионалният министър. Той коментира, че когато тя стане факт, тези, които разрушават най-много и амортизират повече, ще плащат повече. По думите му с ТОЛ системата България ще се възползва от стратегическото си географско положение, за да може да се таксува адекватно, пропорционално и ефективно транзитният тежък трафик. Според регионалния министър трябва да бъде спряна несправедливата в момента практика тежкотоварни автомобили да преминават транзитно през България за 21 лв., докато в Сърбия цената на таксата за тежкотоварен автомобил достига до 180 лв.  \"Поели сме ангажимент пред обществото и премиера Бойко Борисов ТОЛ системата да заработи до края на 2018 г.\", посочи Нанков. Той обясни, че независимо дали ще се направи от държавна компания или ще се довърши обществената поръчка, параметрите ще останат същите, като се предвижда срокът за внедряване на системата да бъде 7 месеца, след което около една година ще бъде периодът за оценка на ефективността и коригиране на евентуални дефекти. Очаква се стойността на системата да бъде около 200 млн. лв. В случай, че тя бъде изградена от държавна компания, финансирането ще бъде от държавния бюджет, като разходите ще бъдат възстановявани от бъдещите постъпления от ТОЛ таксата. Проектодоговорът по обществената поръчка за избор на изпълнител предвижда възстановяване на ресурса в срок от 3 години. Три или четири години ще бъде срокът и, ако това се направи от държавна компания, като това ще стане окончателно ясно в етапа на реализирането на такава. В отговор на въпрос за обхвата на системата Николай Нанков коментира, че преценката за това кои пътища да бъдат включени в нея ще подлежи на експертен дебат, след което ще бъде взето и политическо решение, но се очаква това да не са повече от 50-55% от републиканката пътна мрежа. Той изрази мнение, че ТОЛ системата трябва да включва на 100% магистралите и пътищата от I и II клас, докато тези от трети клас да бъдат изключени от нея. Министърът отбеляза още, че за пътищата извън обхвата на смесената система няма да се плащат и винетки и напомни, че ТОЛ такса ще заплащат само тежкотоварните превозни средства над 3,5 тона. За отделните видове пътища ще има различно таксуване, като то ще бъде определено след решение на Министерския съвет. Предвижда се системата да бъде гъвкава, което означава, че няма да бъдат налагани забраните за движение на тежкотоварни автомобили в пиковите часове, а тогава таксата за тях ще бъде по-висока, както е в Германия или в Австрия. Агенция „Фокус“ припомня, че: в събота премиерът Бойко Борисов заяви, че въвеждането на ТОЛ система за тежкотоварните автомобили може да бъде изпълнено от държавата, ако в понеделник процедурата за избор на изпълнител отново не стартира. Според него забавянето се прави умишлено, а в същото време държавата губи по 1,5 млн. лв. на ден от това, че системата още не е заработила. „Ако и този път не успеем, правим я държавна и почваме да изграждаме. Тогава превозните средства над 3,5 тона, които всъщност най-рушат пътищата, ще плащат най-много. Няма да има никакъв проблем за обикновения човек“, категоричен бе премиерът. По думите му със средствата, които сега се губят, заради липсата на системата, би могло значително да се подобри пътната инфраструктура в страната и да се ремонтират някои от ключовите обекти.\r\nСтартът на ТОЛ системата се бави вече 2 години, заради непрестанното обжалване на обществената поръчка за избор на изпълнител. Очаква се изграждането й да струва около 200 милиона лева и да въведе по-справедливо заплащане за преминаване на тежкотоварните автомобили през магистралите на страната. Идеята за въвеждането на такси на база големината и километрите, които изминават ТИР-овете, датира от 2015 година. На следващата бе обявена и обществената поръчка за изграждането на ТОЛ системата. Заради десетките жалби и обжалвания по нея, преди месец Министерството на регионалното развитие и благоустройството се закани да сезира компетентните органи и да внесе насрещен иск за пропуснати ползи. Тогава министър Нанков уточни, че са внесени 6 оферти за участие в процедурата, а пред Комисията за защита на конкуренцията са образувани общо 14 производства по жалби срещу актове, действия и бездействия на възложителя, докато пред Висшия административен съд са образувани 11 производства по актове на КЗК. Той отбеляза, че пътният сектор у нас се издържа основно от лекотоварните автомобили, но целта е чрез внедряването на новия модел за събиране на такси да се създаде устойчива и самофинансираща се пътна инфраструктура.", "date": "2017.08.15", "title": "Започва структурирането на държавна компания, която ще оперира ТОЛ системата (ОБЗОР)"}
{"url": "http://www.focus-news.net/news/2017/08/15/2425728/reuters-yaponskiyat-premier-shinzo-abe-izvarshi-ritualno-prinoshenie-v-hrama-yasukuni-za-zaginalite-voini-na-yaponiya.html", "text": "Японският премиер Шинзо Абе извърши ритуално приношение в спорния храм Ясукуни за душите на загиналите воини, предава Reuters.\r\nТова се случи по повод на годишнината от японската капитулация през Втората световна война.\r\nВ миналото визитите на японските премиери в храма Ясукуни предизвикваха остри реакции от страна на Китай, Южна Корея и Северна Корея, защото така се отдава почит и на 14-те японски военни лидери, осъдени от съюзническия трибунал като военни престъпници.\r\nДепутатът Масахико Шибаяма заяви, че е направил приношение от името на премиера Абе. Симеон Миланов", "date": "2017.08.15", "title": "Reuters: Японският премиер Шинзо Абе извърши ритуално приношение в храма Ясукуни за загиналите воини на Япония"}
{"url": "http://www.focus-news.net/news/2017/08/15/2425729/afp-es-prizova-krizata-na-koreyskiya-poluostrov-da-bade-razreshena-po-miren-pat.html", "text": "Върховният представител на ЕС по въпросите на външните работи и политиката на сигурността Федерика Могерини призова за „мирно, а не военно“ разрешаване на корейската криза, предава AFP.\r\n„В този критичен момент, Европейският съюз подкрепя дипломатическата работа с нашите партньори за деескалиране на ситуацията и постигане на пълна, доказуема и непроменима денуклеаризация на Корейския полуостров, чрез мирни, а не военни средства“, заяви Могерини.\r\nИзказването й се случи след среща на ЕС, на която бе решено, че съюзът ще се обърне към Северна и Южна Корея, САЩ, Китай, Русия и Япония.\r\n„Има спешна нужда за деескалация на напрежението при ситуацията на Корейския полуостров“, заяви Могерини.\r\nПървият дипломат на ЕС предупреди, че ядрената и ракетна програма на Северна Корея „представлява сериозно и притеснително нарушение“ на международните й задължения. Симеон Миланов", "date": "2017.08.15", "title": "AFP: ЕС призова кризата на Корейския полуостров да бъде разрешена по мирен път"}
{"url": "http://www.focus-news.net/news/2017/08/15/2425730/tass-generalniyat-sekretar-na-oon-antonio-guteresh-osadi-napadeniyata-sreshtu-bazite-na-mirotvortsite-v-mali.html", "text": "Генералният секретар на ООН Антонио Гутереш осъди въоръженото нападение срещу базата на миротворческата мисия на организацията в Мали, предава ТАСС.\r\nВ писмено изявление Гутереш подчерта, че нападенията срещу миротворци на ООН „могат да се считат за военни престъпления“.\r\nГенералният секретар на ООН изрази съболезнованията си на малийското правителство и семействата на жертвите. Той подчерта значението на борбата с „тероризма и насилствения екстремизъм“ в региона. Симеон Миланов", "date": "2017.08.15", "title": "ТАСС: Генералният секретар на ООН Антонио Гутереш осъди нападенията срещу базите на миротворците в Мали"}
{"url": "http://www.focus-news.net/news/2017/08/15/2425731/sport-galatasaray-pobedi-kayzerispor-s-41.html", "text": "Галатасарай започна новия сезон в Сюпер Лиг с победа срещу Кайзериспор. Мачът завърши с резултат 4:1 в полза на Галатасарай. Титуляр на отбора бе бившият футболист от Левски Гари Родригес. Три от головете на Галатасарай, бяха отбелязани от Бафетимби Гомис и Юнес Беланда.", "date": "2017.08.15", "title": "Спорт: Галатасарай победи Кайзериспор с 4:1"}
{"url": "http://www.focus-news.net/news/2017/08/15/2425732/middle-east-monitor-artileriyska-zlopolukae-stanala-prichinata-za-smartta-na-dvama-amerikanski-voynitsi-v-irak.html", "text": "Артилерийска „злополука“ стана причината за смъртта на двама американски войници в Северен Ирак, предава Middle East Monitor .\r\nВ неделя двама американски войници загинаха, а петима бяха ранени.\r\n„Артилерийска батарея, която извършваше мисия срещу огнево гнездо на минохвъргачка на „Ислямска държава“, когато се случи злополука, която рани седем войници“, заяви говорителят на Пентагона полковник Робърт Манинг .  Симеон Миланов", "date": "2017.08.15", "title": "Middle East Monitor: Артилерийска „злополука“е станала причината за смъртта на двама американски войници в Ирак"}
{"url": "http://www.focus-news.net/news/2017/08/15/2425733/anadolu-agency-turskiyat-prezident-zayavi-che-partiyata-na-spravedlivostta-i-razvitieto-se-nuzhdae-ot-radikalna-promyana.html", "text": "Управляващата в Турция „Партия на справедливостта и развитието“ (ПСР), се нуждае от „радикална промяна“ преди изборите през 2019-та година, заяви президентът Ердоган, цитиран от Anadolu Agency .\r\nГоворейки на честването на 16-тата годишнина от създаването на ПСР, Ердоган заяви, че партията е преминала през много промени. Той добави, че в момента партията му се нуждае от „радикална промяна“.\r\nТурският президент подчерта, че завършването на целите поставени за 2023-та година, е много важно. Тогава турската република ще навърши 100 години. Симеон Миланов", "date": "2017.08.15", "title": "Anadolu Agency: Турският президент заяви, че „Партията на справедливостта и развитието“ се нуждае от „радикална промяна“"}
{"url": "http://www.focus-news.net/news/2017/08/15/2425734/shahmat-gari-kasparov-s-remi-sreshtu-sergey-karyakin.html", "text": "Дванадесет години след като се оттегли от шахматистката кариера, Гари Каспаров се завърна на сцената с игра срещу Сергей Карякин. Двамата се изправиха един срещу друг на турнира „Рапид енд Блиц“ в американския град Сейнт Луис. Каспаров и Карякин завършиха играта с реми. Двубоят им продължи 44 хода, като Каспаров игра с белите фигури, а сънародникът му Карякин с черните.", "date": "2017.08.15", "title": "Шахмат: Гари Каспаров с реми срещу Сергей Карякин"}
{"url": "http://www.focus-news.net/news/2017/08/15/2425735/hurriyet-liderat-na-kyurdskoto-regionalno-pravitelstvo-v-severen-irak-shte-otstoyava-ideyata-za-referendum-za-nezavisimost-do-poslednata-minuta.html", "text": "Лидерът на Кюрдското регионално правителство (КРГ) Масуд Барзани ще отстоява идеята за референдум за независимост до „последната минута“, предава Hurriyet.\r\nСпоред туркменски лидер, Барзани може да отстъпи, ако Багдад и Вашингтон изпълнят исканията му.\r\nЛидерът на „Иракския туркменски фронт“ (ИТФ) Аршад ал Салихи заяви, че упоритото настояване на Барзани да има референдум на 25-ти септември, въпреки международните реакции от САЩ, Турция и Германия, има „тактическо измерение“.\r\nНа 15-ти август екип от КРГ ще посети Багдад.\r\n„Смятаме, че делегацията ще проведе пазарлък с правителството в Багдад“, заяви туркменският лидер. Според него, ако Ирак се съгласи да плаща заплатите на държавните служители в кюрдския регион, както и да премахне бариерите пред продажбите на петрол от страна на КРГ, кюрдите ще отстъпят.  Симеон Миланов", "date": "2017.08.15", "title": "Hurriyet: Лидерът на Кюрдското регионално правителство в Северен Ирак ще отстоява идеята за референдум за независимост „до последната минута“"}
{"url": "http://www.focus-news.net/news/2017/08/15/2425736/bsp-predlaga-antikoruptsionniyat-organ-da-ima-razsledvashti-funktsii-spored-tyah-zakonat-na-gerb-nyama-da-proraboti-obzor.html", "text": "БСП постави на обществено обсъждане Антикорупционния си закон. Това стана ясно на пресконференция на партията. Заместник-председателят на БСП Кирил Добрев призова всички организации и заинтересовани лица да дават своето мнение.  По думите му така ще може не само да бъде сравнен с този на ГЕРБ, а да бъде гласувано по-доброто. Добрев поясни, че преди това своите становища по законопроекта на БСП са дали Националният съвет на партията и парламентарната  група. Заместник-председателят на ПГ на „БСП за България“ Крум Зарков коментира, че от БСП са решили да изготвят алтернативен на предложения от правителството законопроект за борба с корупцията.  По думите му предложеният от ГЕРБ не може да сработи. Депутатът обърна внимание, че в предложението на ГЕРБ за единен антикорупционен орган няма необходимите гаранции за неговата независимост. Според него обещанията, че органът за борба с корупцията ще се избира от Народното събрание означават, че това ще се прави от мнозинството. Според Крум Зарков ръководството на органа за борба с корупцията  следва да бъде назначавано от президента, тъй като според Конституцията това е единствената институция, която е изведена над политическите страсти, над злободневните борби и нейният авторитет е единствена достатъчна гаранция за това агенцията и председателят й да работят самостоятелно. Според него това не значи, че държавният глава ще ръководи тази агенция оперативно. Той поясни, че в законопроекта на БСП са предвидени гаранции за това. Във връзка с анонимните сигнали, депутатът поясни, че една такава агенция трябва да има възможно най-висока степен на оперативна самостоятелност. По думите му тя трябва да може да се самосезира, да черпи информация и да проверява сигнали. Той добави, че вместо да е разпилян орган или сбор от несъвместими неща, БСП предлага концентрирана агенция, логична структура, която да проверява, както декларации, така и сигнали. Според Зарков, тази Агенция трябва да има най-висока степен на оперативна самостоятелност, за да може да се самосезира, да черпи и проверява информация и сигнали, като е второстепенен въпросът дали те са подписани. Той обясни, че ключовата разлика между законопроекта за борба с корупцията на ГЕРБ и този на БСП е възможността на единния орган да разследва.\r\nДеница КИТАНОВА", "date": "2017.08.15", "title": "БСП предлага антикорупционният орган да има разследващи функции, според тях законът на ГЕРБ няма да проработи (ОБЗОР)"}
{"url": "http://www.focus-news.net/news/2017/08/15/2425737/afp-demonstranti-saboriha-voynishki-pametnik-na-konfederatsiyata-v-severna-karolina.html", "text": "Демонстранти събориха войнишки паметник  на Южната Конфедерация в Северна Каролина, два дена след сблъсъците в Шарлотсвил, предава AFP.\r\nМестните медии в Дърам, Северна Каролина показа как десетки протестиращи събарят статуя в памет на войник от Конфедерацията.\r\nЕдин от демонстрантите завърза жълта на лента около статуята.\r\n„Ние сме революцията! Не на Ку Клукс Клан, не на фашистките САЩ!“, скандираха крайнолевите демонстранти. \r\nСъборената статуя е монумент в памет на  войниците от Конфедерацията загинали в Американската гражданска война през 1861-1865. Симеон Миланов", "date": "2017.08.15", "title": "AFP: Демонстранти събориха войнишки паметник на Конфедерацията в Северна Каролина"}
{"url": "http://www.focus-news.net/news/2017/08/15/2425738/reuters-yaponiya-shte-poiska-uvereniya-ot-sasht-za-otbranitelnite-im-angazhimenti-kam-stranata-vklyuchitelno-yadrenoto-vazpirane.html", "text": "Японските министри на отбраната и външните работи се срещнаха с американските си колеги, предава Reuters .\r\nЦелта на срещата бе японското правителство да получи потвърждение от страна на САЩ, че Вашингтон остава ангажиран с защитата на Япония, в това число и ядреното възпиране.\r\nЯпонският министър на отбраната Ицунори Онодера и министърът на външните работи Таро Коно пътуваха до Вашингтон за среща с Рекс Тилърсън и Джеймс Матис.\r\n„Стратегическата среда става все по-трудна и трябва да обсъдим как да отвърнем на това“, заявиха от японското външно министерство.\r\n„Очакваме САЩ да препотвърдят ангажимента си за отбрана, включително и ядрено възпиране“, каза японският външен министър.\r\nАгенция „Фокус“ припомня, че САЩ имат ангажимент да защитават Япония още от Студената война. Япония е под ядрения щит на САЩ, което значи, че Вашингтон може да отговори на всяко нападение срещу японската страна с ядрени оръжия. Симеон Миланов", "date": "2017.08.15", "title": "Reuters: Япония ще поиска уверения от САЩ за отбранителните им ангажименти към страната, включително ядреното възпиране"}
{"url": "http://www.focus-news.net/news/2017/08/15/2425739/reuters-spetsialniyat-predstavitel-na-oon-za-kipar-podade-ostavka.html", "text": "Посредникът на ООН за Кипър Еспен Барт Ейде подаде оставка, за да преследва политическа кариера в Норвегия, заявиха от ООН, цитирани от Reuters.\r\n„През последните 27 месеца, с постоянна ангажираност, отдаденост и креативност, господин Ейде помогна на двамата лидери да направят безпрецедентен напредък към дълготрайно решение на продължилия десетилетия спор“, заяви говорителят на ООН Фархан Хак.\r\nТой добави, че Ейде планира да участва на парламентарните избори в Норвегия.\r\nАгенция „Фокус“ припомня, че последните опити за споразумение по кипърския въпрос завършиха с неуспех на 7 юли, след 10 дена преговори в  швейцарските Алпи, на които присъстваха представители на кипърските гърци, кипърските турци, Великобритания, Гърция и Турция. Симеон Миланов", "date": "2017.08.15", "title": "Reuters: Специалният представител на ООН за Кипър подаде оставка"}
{"url": "http://www.focus-news.net/news/2017/08/15/2425740/daily-sabah-iranskiyat-nachalnik-shtab-e-na-poseshtenie-v-ankara-za-postiganeto-na-obshta-pozitsiya-za-idlib-i-afrin.html", "text": "Иранският началник-щаб генерал Мохамад Хосейн Багери пристига в Анкара, за да се срещне с турски представители, с цел евентуалното сътрудничество за Сирия и Ирак, между Турция и Иран, предава Daily Sabah.\r\nСътрудничеството между Турция и Иран по регионалните въпроси се задълбочава с идването на генерал Мохамад Хосейн Багери в Анкара. Високопоставен дипломатически източник заяви, че двете страни са готови да постигнат споразумение за Сирия и Ирак.\r\nВизитата на Багери ще продължи до петък, за да може той да се срещне с редица високопоставени турски представители.\r\nСпоред турски дипломати, посещението на толкова високопоставен ирански дипломат е крайъгълен камък в двустранните отношения между двете страни. \r\nРазмириците в Идлиб, Сирия, както и в контролирания от кюрдите Африн, принудиха Турция и Иран да разгърнат комуникацията и сътрудничеството си повече от всякога. \r\nДвете страни ще обсъдят и общата си позиция срещу референдума за независимост на Иракски Кюрдистан. Симеон Миланов", "date": "2017.08.15", "title": "Daily Sabah: Иранският началник-щаб е на посещение в Анкара за постигането на обща позиция за Идлиб и Африн"}
{"url": "http://www.focus-news.net/news/2017/08/15/2425741/sport-brazilskiyat-zashtitnik-rafael-forstar-predpochete-ludogorets-pred-bryuzh.html", "text": "Бразилският защитник Рафаел Форстър предпочете Лудогорец, въпреки че имаше по-изгодна оферта от Брюж. Лудогорец постигнаха споразумение с Форстър, чийто договор изтича през декември. От украинския отбор Заря искат близо един милион от Лудогорец за Рафаел Форстър. Директорът на Заря заяви, че ще заведат дело срещу мениджъра на Рафаел, заради това, че не е приел по-изгодната оферта от белгийските шампиони.", "date": "2017.08.15", "title": "Спорт: Бразилският защитник Рафаел Форстър предпочете Лудогорец пред Брюж"}
{"url": "http://www.focus-news.net/news/2017/08/15/2425742/middle-east-monitor-sauditskata-kompaniya-aramkomozhe-da-zagubi-500-miliarda-dolara-zaradi-parizhkoto-klimatichno-sporazumenie.html", "text": "Коронованият принц на Саудитска Арабия Мохамед бин Салман иска „Арамко“ да вдигне стойността си до 2 трилиона долара, за да се подготви за първичното публично предлагане идната година, пише Middle East Monitor.\r\nВ същото време, американски експерти разкриха, че политиките за глобалното затопляне могат да понижат стойността на саудитската държавна петролна компания с 40 %.\r\n„Международната изследователска организация за петролна промяна“ заяви, че политиките, чиято цел е да се придържат към климатичното споразумение от Париж, ще понижат стойността на „Арамко“.\r\nСпоред тях, заради климатичните промени и политиките за справянето с тях, цената на петрола може да стане нестабилна или да се понижи още, което ще доведе до риск за инвеститорите, които купуват акции на „Арамко“.\r\nВ момента принц Мохамед бин Салман води план за преструктурирането на саудитската икономика до 2030-та година ключова част, от който е именно петролната компания. Стойността на саудитския петролен гигант се изчислява от 880 милиарда до 1,1 трилиона долара. Симеон Миланов", "date": "2017.08.15", "title": "Middle East Monitor: Саудитската компания „Арамко“може да загуби 500 милиарда долара заради Парижкото климатично споразумение"}
{"url": "http://www.focus-news.net/news/2017/08/15/2425743/pregled-na-mezhdunarodnite-novini-do-6-chasa-agentsiya-fokus.html", "text": "Германският канцлер Ангела Меркел отхвърли всякакви коалиционни споразумения преди федералните избори, които ще се проведат на 24 септември.\r\n„Тъй като няма естествени коалиции, всеки се бие за себе си“, заяви лидерът на християндемократите.\r\nАнгела Меркел добави, че ХДС и баварската ХСС със сигурност няма да се съюзят с радикалната левица „Левите“ или дясната „Алтернатива за Германия“.\r\nТя добави, че всички други опции, са възможни.\r\nСоциологическите проучвания показват, че християндемократите могат да разчитат на около 40 % от гласоподавателите, докато съперниците им от ГСДП на едва 23 %.\r\nАнгела Меркел заяви, че е „тъжно“, че няма споразумение за преразпределянето на мигранти из европейските страни. Тя добави, че слагането на лимит на броя на имигрантите, които могат да останат в дадена страна, „не е редно“.\r\nВъпреки това, германският канцлер се обяви срещу плана на социалдемократът Мартин Шулц, който иска ЕС да прекрати финансирането и субсидиите на всяка страна, която не иска да участва в схемите за преразпределяне на мигранти.\r\n***Директорът на иранската държавна петролна компания „National Petrochemical Company“ Марзи Шах Даха обсъди с украинския посланик в Иран Сергей Бурдиляк възможността за организирането на петролни доставки в Европа през Украйна.\r\nПо думите на Марзи Шах Даха, е обсъден въпросът за създаването на разпределителен възел за ирански петрол в Украйна, а също така и възможността за украински инвестиции в Иран.\r\nТой добави, че между Иран и Украйна е подписан меморандум за сътрудничество в сферата на енергетиката и нефтохимическата промишленост.\r\n*** Екстремисти нападнаха две бази на ООН в Мали, убивайки миротворец, контрактор и седем малийци.\r\nМиротворецът и малийският войник са убити при нападение, което се е случило рано сутринта в Дуенца, която се намира в централния регион Мопти. Шест часа по-късно, шестима нападатели с огнестрелно оръжие и гранати нападнаха мисията на ООН в Тимбукту. При това нападение загинаха шестима охранители на мисията на ООН, както и полицай, и цивилен контрактор, чиято националност не е уточнена.\r\nПри нападението в Дуенца са елиминирани двама джихадсти, а в Тимбукту шестима.\r\n*** Министърът на отбраната на САЩ Джеймс Матис предупреди, че американските въоръжени сили ще бъдат готови да прихванат всяка севернокорейска ракета, която лети към Гуам.Матис добави, че ако Северна Корея изстреля ракета към територии на САЩ, може да има война.\r\nМеждувременно севернокорейският диктатор Ким Чен Ун заяви, че армията на КНДР трябва да е в бойна готовност непрекъснато.\r\nКим Чен Ун е получил доклад от армията си относно плановете за удар срещу Гуам. Севернокорейската държавна информационна агенция съобщава, че лидерът на страната ще следи внимателно действията на САЩ.\r\n„САЩ, които първи докараха многобройно стратегическо ядрено въоръжение близо до нас, трябва да направят правилното решение и да покажат с действия, че искат да намалят напрежението на Корейския полуостров, за да се избегне опасен военен сблъсък“, е заявил севернокорейският лидер.\r\nМеждувременно европейският първи дипломат Федерика Могерини заяви, че ЕС ще засили дипломатическите си усилия към Северна Корея, САЩ, Южна Корея, Китай, Русия и Япония.\r\nМогерини призова Северна Корея „да се въздържа от още провокативни действия, които могат да увеличат регионалното и глобално напрежение“.\r\n*** Японските министри на отбраната и външните работи се срещнаха с американските си колеги.\r\nЦелта на срещата бе японското правителство да получи потвърждение от страна на САЩ, че Вашингтон остава ангажиран с защитата на Япония, в това число и ядреното възпиране.\r\nЯпонският министър на отбраната Ицунори Онодера и министърът на външните работи Таро Коно пътуваха до Вашингтон за среща с Рекс Тилърсън и Джеймс Матис.\r\n„Стратегическата среда става все по-трудна и трябва да обсъдим как да отвърнем на това“, заявиха от японското външно министерство.\r\n„Очакваме САЩ да препотвърдят ангажимента си за отбрана, включително и ядрено възпиране“, каза японският външен министър.\r\nАгенция „Фокус“ припомня, че САЩ имат ангажимент да защитават Япония още от Студената война. Япония е под ядрения щит на САЩ, което значи, че Вашингтон може да отговори на всяко нападение срещу японската страна с ядрени оръжия.\r\n*** Момичето, което загина при инцидент с автомобил в Париж, е на осем години. Още пет души са ранени, след като автомобил премина през вечерящите хора пред парижка пицария.\r\nФренската полиция заяви, че шофьорът е прегазил с автомобила си откритата площ на пицария в малко градче на изток от Париж.\r\nПредставител на националната жандармерия каза, че шофьорът е арестуван скоро след инцидента в градчето Септ-Сортс. Той заяви, че не е ясно дали актът е целенасочен, добавяйки, че няма разрешение да разкрие името на мъжа.\r\nТози инцидент се случва една седмица след като алжирец прегази с камиона си група френски войници.", "date": "2017.08.15", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/08/15/2425744/afp-kitay-predupredi-che-nyama-da-sedi-bezuchastno-ako-sasht-navredyat-na-targovskite-vrazki.html", "text": "Китай предупреди, че „няма да седи безучастно“, ако САЩ предприемат действия, които биха навредили на търговските връзки, предава AFP.\r\nТова се случи след като президентът Доналд Тръмп оторизира разследване срещу кражбите на интелектуална собственост от страна на Китай.\r\nМинистърът на търговията на Китай излезе с изявление, в което изразява „сериозни притеснения“ и предупреждава, че американският търговски протекционизъм „със сигурност ще навреди на двустранните търговски отношения“.\r\nВ изявлението се добавя, че Пекин „със сигурност ще предприеме подходящи мерки, за да защити законните права и интереси на Китай“. Симеон Миланов", "date": "2017.08.15", "title": "AFP: Китай предупреди, че „няма да седи безучастно“, ако САЩ навредят на търговските връзки"}
{"url": "http://www.focus-news.net/news/2017/08/15/2425745/arutz-sheva-palestinskata-avtonomiya-pusna-na-svoboda-petima-zhurnalisti-koito-byaha-arestuvani-minalata-sedmitsa.html", "text": "Палестинската автономия пусна на свобода петима журналисти, които бяха арестувани миналата седмица, предава Arutz Shev.\r\nПетимата, един, от които е свързан с „Хамас“, бяха обвинени за „изтичането на ключова информация към вражески групи“.\r\nТрима от петимата са освободени рано сутринта, докато другите двама ще могат да си тръгнат по-късно.\r\nЖурналистите бяха задържани по новия закон за електронните престъпления на Палестинската автономия, който бе разкритикуван от правозащитни организации. Симеон Миланов", "date": "2017.08.15", "title": "Arutz Sheva: Палестинската автономия пусна на свобода петима журналисти, които бяха арестувани миналата седмица"}
{"url": "http://www.focus-news.net/news/2017/08/15/2425746/tass-ruski-podrazdeleniya-v-tadzhikistan-byaha-vdignati-po-trevoga-v-ramkite-na-takticheski-ucheniya.html", "text": "Подразделения от 201-ва руска военна база, дислоцирани в Таджикистан бяха вдигнати по тревога в рамките на тактически учения с участието на системите за залпов огън „Град“ и „Ураган“, предава ТАСС. \r\nТова съобщих заместник-командващият войските от Централния военен окръг на РФ полковник Ярослав Рощупкин.\r\nПо данни на командването, в ученията са задействани 800 военнослужещи и 100 единици техника.\r\n„Участниците в маневрите отработиха въпросите на взаимодействието св единна оперативна обстановка, привеждането към отбрана, прехода към настъпление, блокирането и унищожаването на незаконни въоръжени формирования. Поддръжката за мотострелковите части бе обезпечена от системите за залпов огън „Град“ и „Ураган“, както и армейската авиация“, заяви Рощупкин. Симеон Миланов", "date": "2017.08.15", "title": "ТАСС: Руски подразделения в Таджикистан бяха вдигнати по тревога в рамките на тактически учения"}
{"url": "http://www.focus-news.net/news/2017/08/15/2425747/nyama-informatsiya-za-postradali-balgarski-grazhdani-pri-intsidenta-kray-parizh.html", "text": "Към 00.00 часа българско време на 15 август няма постъпила информация за пострадали български граждани при инцидента с автомобил в градчето Сет Сор, източно от Париж. Това съобщиха от пресцентъра на Министерство на външните работи. Българското посолство във френската столица е в постоянен контакт с местните власти и следи ситуацията. \r\nВсички български граждани, които желаят да получат актуална информация или да подадат сигнал за техни близки и познати, могат да го направят на дежурния телефон на българското посолство в Париж: 00 33 145 518 590", "date": "2017.08.15", "title": "Няма информация за пострадали български граждани при инцидента край Париж"}
{"url": "http://www.focus-news.net/news/2017/08/15/2425748/afp-indiyskiyat-premier-zayavi-che-stranata-mu-shte-se-zashtitava-ot-vsichki-vanshni-zaplahi.html", "text": "Индия може да се защити от всеки, които цели да „действа“ срещу нея, заяви премиерът Нарендра Моди по време на честванията на Деня на независимостта, цитиран от AFP.\r\n„Сигурността е наш топ приоритет“, каза индийският премиер в речта си пред хиляди граждани в Ню Делхи.\r\n„Независимо дали става въпрос за морето или границите, киберзаплахите или космоса, във всички сфери Индия е способна. Ние сме достатъчно силни да превъзмогнем тези, които се опитват да действат срещу нашата страна“, каза Нарендра Моди.\r\nИзказванията му идват след спора на Ню Делхи с Пекин за стратегически важен район в Хималаите . Агенция „Фокус“ припомня, че двете страни имат дълга история на конфронтация. През 1962-ра година Индия и Китай влизат във война, заради индийския щат Арунахал Прадеш. Симеон Миланов", "date": "2017.08.15", "title": "AFP: Индийският премиер заяви, че страната му ще се защитава от всички външни заплахи"}
{"url": "http://www.focus-news.net/news/2017/08/15/2425749/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес ще има разкъсана облачност. След обяд ще преобладава слънчево време, в отделни райони с развитие на купеста облачност, но вероятността за валежи е малка. Вятърът ще се ориентира от север и ще е слаб, в Източна България до умерен. Максималните температури ще са предимно между 27° и 32°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч. \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“:  област Сливен: от км 231+800 до км 232+000 при Загорци в посока Бургас се извършва ремонт на ограничителни системи /мантинела/. Шофьорите да се движат с повишено внимание. \r\nАМ „Хемус“: област София:\r\nДо 31.08.2017 г. се ограничава движението в дясната тръба на тунел „Витиня“ в посока Варна, поради ремонт. Организацията на движение е следната:\r\n- За леки МПС:\t\r\nПри км 33+600 и в тунел „Витиня“ движението е двупосочно в лявото платно /посока София/. В тунел „Витиня“ и на съоръжението /видакута/ при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nДвижението е двупосочно в платното за София от км 36+750 до км 37+720 /посока София/. \r\n- За тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nВ участъка от км 20 до км 74 шофьорите да се движат с повишено внимание в посока София, поради полагане на хоризонтална маркировка до 18.08.2017 г.; ограничено е движението в посока Варна от км 21+940 до км 28+340, поради ремонтни дейности на км 24+700. Движението се осъществява двупосочно в дясното платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 9:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 9:00 часа до 11:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.08.2017 г.; \r\nобласт Шумен: В участъка Белокопитово-Шумен при км 338+800 в посока Шумен се изпълнява насип от скален материал; а от км 338+520 до км 362+600 в посока Каспичан – машинно и ръчно косене до 21.08.2017 г. \r\nАМ „Струма“: област Благоевград: между п. в. „Кочериново“ и п. в. „Благоевград“, в участъка от км 87 до км 89 в платното в посока Благоевград се извършва ремонт на предпазни огради от 8.00 до 17.00 часа всеки ден до 18.08.2017 г. Шофьорите да спазват стриктно поставената пътна сигнализация.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: Мездра-Враца от км 125+500 до км 175+000 – косене на тревни площи. Стесняване на една от лентите за движение. Срок до 19.08.2017 г.; област София: Владая от км 276+142 Александров мост до км 282+485 граница Перник – ремонтни дейности по асфалтовата настилка. Срок до 13.09.2017 г.; забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.08.2017 г.; област Благоевград: Благоевград-Симитли-Кресна-Кулата-граница Гърция от км 356+100 до км 364+000 и от км 367+000 до км 371+000 –  движението се извършва в лявата или дясната лента за движение, съгласно поставените пътни знаци – косене и изсичане на храсти и единични. Срок до 18.08.2017 г. \r\n - път І-2 Граница Румъния-Русе-Цар Калоян-Разград-Шумен-Девня-Варна: няма\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 11.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.; област Търговище: Моравица-Антоново-Камбурово от км 173+000 до км 195+000 – движение с повишено внимание, поради подмяна повредени ограничителни системи. Срок до18.08.2017 г.; Търговище-Шумен км 223+000 до км 250+000 – движение с повишено внимание, поради полагане на хоризонтална маркировка. Срок:18.08.2017г.; \r\n - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: на 26.08.2017 г. от 9:00 ч. до 22:00 ч. се ограничава движението в двете посоки за транзитно преминаващите МПС по път I-5/E-85 Габрово-Шипка /проход Шипка/, поради провеждане на национално честване на 140-та годишнина от Шипченската епопея. През прохода \"Шипка\" ще се пропускат само автобуси и леки автомобили с гости и посетители на мероприятието, като е организиран и междуградски автобусен транспорт. Обходен маршрут: За местното движение и идващите от северозапад МПС се пренасочват по маршрута Габрово-гр. Трявна-с. Белица-с. Вонеща вода-Проход на Републиката /Хаинбоаз/ и обратно. Поставена е необходимата сигнализация. Срок само на 26.08.2017 г. в интервала от 9:00 ч. до 22:00 ч;  движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.08.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Кюстендил: Раненци-Жиленци от км 8+000 до км 16+000 – движение с повишено внимание, поради отсичане на единични дървета. Стесняване на една от лентите за движение. Сигнализирано с пътни знаци. Срок до 16.08.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.08.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 31.08.2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г; Крушевец-ГКПП Малко Търново от км 263+000 до км 318+000 – движение с повишено внимание, поради косене на тревни площи. Срок до 18.08.2017 г.; Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 с. Градево-прохода „Предел“ от км 18+000 до км 21+500 – косене и изсичане на храсти. Движението се извършва в лявата или дясната лента за движение, съгласно поставените пътни знаци. Срок до 18.08.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Петрич-отклонението за Долна Крушица – косене и изсичане на храсти. Движението ще се извършва в лявата или дясната лента за движение. Срок до 18.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път III-1903 Eлешница-отклонението за Якоруда-Разлог от км 2+000 до км 8+000 – косене и изсичане на храсти. Движението ще се извършва в лявата или дясната лента за движение. Срок до 18.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-208 Руен-Айтос от км 82+700 до км 94+200 – попълване на банкети. Срок до 18.08 2017 г.; път III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.08.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности:\r\nПът II-99 Созопол-Караагач от км 20+000 до км 49+000 – косене на тревни площи и рязане на храсти. Движение с повишено внимание. Срок до 21.08.2017 г.; път II-99 от км 0+000 до км 43+000 – демонтаж и монтаж на СПО /мантинели/. Движение с повишено внимание. Срок до 18.08.2017 г; път III-208 Руен-Айтос от км 82+700 до км 94+200 – попълване на банкети. Срок до 18.08. 2017 г.      \r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 31.08.2017 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-103 Мездра-Роман от км 0+000 до км 35+065 – ремонт на слаби места в основата на пътното тяло. Поетапно затваряне на една от лентите. Срок 15.08.2017 г.; път III-161 Лютидол-Рашково  км 0+000 до км 8+700  – частични ремонти на асфалтовата настилка. Стесняване на една от лентите за движение. Срок до 19.08.2017 г.; път III-162 Стояново-Бели извор от км 35+000 до км 41+650 – движение с повишено внимание, поради рязане на дървета и храсти. Срок до 18.08.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1301 Криводол-Галатин-Фурен от км 0+000 до км 23+000 – стесняване на една от лентите за движение, поради рязане на храсти и частични ремонти на асфалтовата настилка.  Срок до 25.08.2017 г.; път III-1302 Пудрия-Главаци км 12+000 до км 15+700 – частични ремонти на асфалтовата настилка. Стесняване на една от лентите за движение. Срок до 22.08.2017 г.;\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.08.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.08.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 31.08.2017 г.\r\nРемонтни дейности: \r\nПът II-62 Невестино-Дупница от км 12+000 до км 36+000 – тънък изкоп и подравняване на банкети, изсичане на храсти и млада гора. Стесняване на една от лентите за движение. Срок до 18.08.2017 г.; път III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.08.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.08.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: \r\nПът II-58 Конуш-Черноочене-Комунига-Тополово-Асеновград при км 4+415 дясно – движение с повишено внимание в едната лента, поради частични ремонтни дейности. Срок до 15.08.2017 г.; път III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности: \r\nПът ІIІ-401 Микре-Изворче от км 0+000 до км 15+500 – движение с повишено внимание, поради машинно и ръчно косене на банкети. Срок до 18.08.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.08.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.08.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63 Перник-Брезник-Стрезимировци (посока Перник-Брезник) от км 17+000 до км 18+000 – движение в едната лента, поради изсичане на храсти. Срок до 18.08.2017 г.; път ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 31.08.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът III-301 Левски-Асеновци от км 9+300 до км 14+7000 – регулирано поетапно движение в едната лента и преминаване с повишено внимание, поради ремонтни дейности на асфалтовата настилка. Срок до 15.08.2017 г.; \tпът III-3002 Българене-Божурлука от км 3+800 до км 17+100 – движение в една лента, поради попълване на банкети и оформяне на земни окопи. Срок до 18.08.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.08.2017 г.\r\nОПУ-Русе:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІ-21 Русе-Силистра от км 1+565 до км 16+000 – движение с повишено внимание, поради полагане на хоризонтална маркировка по пътните платна. Срок до 16.08.2017 г.; път IІ-23 Русе-Червена вода от км 0+030 до км 10+000 – движение с повишено внимание, поради частични ремонтни дейности по асфалтовата настилка. Участъкът е сигнализиран. Движението се регулира от сигналисти. Срок до 18.08.2017 г. ; път ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 31.08.2017 г.; път IIІ-5201 Новград-Пиперково от км 3+800 до км 7+800 – движение с повишено внимание, поради частични ремонтни дейности по асфалтовата настилка. Участъкът е сигнализиран. Движението се регулира от сигналисти. Срок до 18.08.2017 г. ;\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание спрямо поставената временна сигнализация, поради ремонтни дейности на асфалтовата настилка. Срок до 30.04.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 24.08.2017 г.; път ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nпът ІІІ-197 в с. Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-866 Стойките - Широка лъка от км 32+150 до км 35+350 – затворено движението на МПС в чертите на с. Широка лъка във връзка с провеждане на тържествена заря-проверка в чест на загиналите от войните. Срок от 21:00 до 21:30 на 14.08.2017 г. В бюлетина е до 15.08.2017 г.; път ІІІ-867 Средногорци-Мадан от км 0+000 до км 7+300 – частични ремонти на асфалтовата настилка. Срок до 18.08.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8681 Бяла река-Смолян при км 10+156 движението на МПС се извършва в едната лента. Срок до 18.08.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът III-554 Раднево-Гълъбово при км 46+460 – частични ремонтни дейности. Срок до 31.08.2017 г. \r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: \r\nПът II-27 Нови пазар-Памукчии от км 0+000 до км 9+500 посока Памукчии – частични ремонтни дейности на асфалтовата настилка. Краен срок 18.08.2017 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г. \r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.08.15", "title": "Актуална пътна обстановка"}
{"url": "http://www.focus-news.net/news/2017/08/15/2425750/predstoyashti-sabitiya-v-stranata-za-15-avgust-agentsiya-fokus.html", "text": "***\r\nОт 11.00 часа в сградата на Министерството на енергетиката, министърът на енергетиката Теменужка Петкова ще представи приоритетите от програмата за управление на правителството на Република България за периода 2017 - 2021 г. в енергийния сектор.\r\n***\r\nВ 14.00 часа в сградата на Министерство на здравеопазването, министърът на здравеопазването проф. Николай Петров ще даде пресконференция, на която ще представи приоритетите на правителството в сектор „Здравеопазване“.\r\n***\r\nОт 11.00 часа 11 състав на Специализирания наказателен съд ще гледа делото срещу Йордан Й., Веселин Й., Маргарита Т., Данаил Г., Тодор Й. и Ивайло П., обвинени в образуване и ръководене на организирана престъпна група. \r\n***\r\nОт 12.00 часа пред Паметника на медицинските чинове, загинали във войните (в градинката пред ВМА) с едноминутно мълчание ще бъде почетена паметта на всички лекари, медицински сестри, полицаи, доброволци и граждани, загинали при спасяването на човешки живот.\r\n***\r\nОт 13.15 часа на Летище София, Терминал 2, ще се състои фолклорен флашмоб, организиран от екипа на най-големия форум за българи с опит в чужбина „Кариера в България. Защо не?“.\r\n***\r\n60 българчета и русначета, които участваха в гребен поход за 140 г. от боевете на Шипка, ще посетят столичния храм „Св. Александър Невски”, след което ще имат среща с кмета на София Йорданка Фандъкова и учебно гребане на язовир „Искър”.\r\n***\r\nОт 12.00 часа в Бачковския манастир „Успение богородично“ ще бъде осветен курбанът, който по традиция манастирското братство дарява на всички християни споделили празника.\r\n***\r\n От 18.00 часа в манастира ще се отслужи Велика вечeрня\r\n***\r\nОт 11.30 часа в зала №5 на Община Благоевград ще се проведе теглене на жребий за определяне на срещите в V Международен детски футболен турнир „Купите на Община Благоевград\". \r\n***\r\nОт 11.00 часа в Община Бургас ще се проведе официалната пресконференция по повод XVII издание на международната регата „Кор Кароли“.\r\n***\r\nТуристически комплекс \"Остров Света Анастасия\" ще отбележи своя празник за четвърта поредна година. \r\n***\r\nОт 08.30 часа в манастир „Света Богородица'' със света литургия ще бъде поставено начало на празника на селото. \r\n***\r\nОт 10.00 часа в читалня на библиотека при НЧ „Развитие 1869“ ще се проведе четене на приказки и разказване на любима история.\r\n***\r\nОт 10.00 часа в Регионална библиотека „Дора Габе“ - Интерактивна зала ще се състои четене на любими произведения от Дора Габе по повод 129 години от нейното рождение.\r\n***\r\nОт 11.00 часа в Младежкия център в град Гълъбово ЕЙ И ЕС България и Община Гълъбово ще подпишат договор за съвместно сътрудничество.\r\n***\r\nОт 18.00 часа ще се състои официално закриване на фестивала на старинната музика „Stravaganza“ и заключителен концерт на участниците в майсторски клас за оперни певци на маестро Михаил Ангелов „Шедьоври на световното оперно изкуство“ ХГ „Христо Градечлиев“.\r\n***\r\nПразник на калоферската дантела ще се проведе в Калофер. Програмата започва в 09.00 часа с празничната литургия в храм „Успение на Пресвета Богородица“. Официалното откриване на празника ще се състои от 10.30 часа. От 12.00 часа ще бъде открита изложбата „Под купола на небето, в сянката на цветовете“ на художника Илия Янакиев.\r\n***\r\nОт 10.00 часа на площада пред къщата музей „Васил Левски“, заместник-министърът на отбраната Анатолий Величков и заместник-началникът на отбраната генерал-лейтенант Пламен Атанасов ще участват в тържествената церемония по изпращане на 34-ия контингент от Българската армия за участие в мисията на НАТО в Афганистан „Решителна подкрепа”.\r\n***\r\nОт 10.00 часа в Несебър ще се състои традиционния плувен маратон, посветен на празника на града. \r\n*** \r\nВ 9.00 часа с Архиерейска света Литургия, отслужена от Константийския епископ Яков ще започне отбелязването на храмовия празник на най-голямата църква в Пазарджик – „Успение Богородично“.\r\n***\r\nОт 17.30 часа в Арт център Плевен Община Плевен и Регионален военноисторически музей – Плевен откриват изложбата „140 години Плевенска епопея 1877 г.”\r\n***\r\nОт 20.00 часа в читалище „Просвета 1888“ ще започне международният фестивал „Кинопроба“.\r\n***\r\nОт 11.00 часа на площад „Централен” ще бъде открита изнесена изложба на Регионален исторически музей – Пловдив, посветена на 125 години от провеждането на Първото българско земеделско–промишлено изложение. \r\n***\r\nОт 18.00 часа в зала „Източна Румелия” на Регионален исторически музей – Пловдив пл. \"Съединение\" 1 ще се състои предпремиера на филма за Ваня Велкова „Нежна сила“\r\n***\r\nОт 9.00 часа в църквата „Успение Богородично“ ще се проведе празнично богослужение и благословена трапеза.\r\n***\r\nОт 12.30 часа в центъра на село Широка лъка ще се състои Народно веселие с оркестър „Млади тракийци“ и гости гайдарите от ансамбъл „Манол Радичев“ – с. Гела.\r\n***\r\nВ Детски отдел на библиотека „Родина“ ще се проведе програма за лятна работа с деца.\r\n***\r\nОт 09.00 часа в храм „Успение Богородично“ ще има тържествена света Литургия, отслужена от двамата отци Станимир и Димитър, след която ще бъде раздаден благословен курбан за здраве.", "date": "2017.08.15", "title": "Предстоящи събития в страната за 15 август (Агенция „Фокус”)"}
{"url": "http://www.focus-news.net/news/2017/08/15/2425751/anadolu-agency-pri-srazheniya-mezhdu-islyamistki-grupi-vav-filipinite-sa-zaginali-25-dushi.html", "text": "Поне 25 души са загинали при сражения между въоръжени мъже моро и „Ислямският освободителен фронт на моро“ в южните Филипини, предава Anadolu Agency.\r\nДвадесет от загиналите са бойци на свързаните с „Ислямска държава“ „Ислямски бойци за свобода Бангсаморо“, както и „Муджахидините Вал Ансар Джаматул“, заяви говорителят на филипинските въоръжени сили полковник Гери Бесана.\r\nПетима бойци от „Ислямските въоръжени сили Бангсаморо“ са убити, докато десет други са ранени.\r\nФилипинските власти заявиха, че сраженията са избухнали, когато една група се е опитала да навлезе в зона, контролирана от друга. Симеон Миланов", "date": "2017.08.15", "title": "Anadolu Agency: При сражения между ислямистки групи във Филипините са загинали 25 души"}
{"url": "http://www.focus-news.net/news/2017/08/15/2425752/predstoyashti-mezhdunarodni-sabitiya-za-15-avgust-agentsiya-fokus.html", "text": "Съветът за сигурност към ООН ще обсъди темата за мира и сигурността в Африка. \r\n***  Шест седмици преди парламентарните избори в Германия кандидатът за канцлер от социалдемократите Мартин Шулц ще представи своята позиция по въпросите за имиграцията и интеграцията. \r\n***  Италианският министър на вътрешните работи Марко Минити ще даде пресконференция, като се очаква да засегне темата за нелегалната имиграция. \r\n***  Сирийските сили напредват в източната част на провинция Дер Езор срещу терористичната групировка „Ислямска държава“.", "date": "2017.08.15", "title": "Предстоящи международни събития за 15 август /Агенция „Фокус“/:"}
{"url": "http://www.focus-news.net/news/2017/08/15/2425753/nimh-dnes-shte-preobladava-slanchevo-vreme-maksimalnite-temperaturi-shte-sa-predimno-mezhdu-27-i-32.html", "text": "Днес ще преобладава слънчево време. В сутрешните часове, в отделни райони, ще има разкъсана, а след обяд купеста облачност, но вероятността за валежи е малка. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ) при Българската академия на науките (БАН). Вятърът ще се ориентира от север и ще е слаб, в Източна България до умерен. Максималните температури ще са предимно между 27° и 32°. Атмосферното налягане е малко по-високо от средното за месеца и през деня ще остане почти без промяна.  \r\nНад Черноморието ще бъде предимно слънчево с временни увеличения на облачността, но без валеж. Ще духа до умерен северен вятър. Максималните температури ще са 28°-30°. Температурата на морската вода е 26°-27°. Вълнението на морето ще бъде 3-4 бала, в заливите – около 2.  \r\nНад планините ще преобладава слънчево време, с временни увеличения на облачността, почти без валеж. Ще духа умерен до силен вятър от север-североизток. Максималната температура на височина 1200 метра ще е около 23°, на 2000 метра – около 15°.", "date": "2017.08.15", "title": "НИМХ: Днес ще преобладава слънчево време, максималните температури ще са предимно между 27° и 32°"}
{"url": "http://www.focus-news.net/news/2017/08/15/2425754/ministar-temenuzhka-petkova-shte-predstavi-prioritetite-ot-upravlenskata-programa-v-sektor-energetika.html", "text": "Министърът на енергетиката Теменужка Петкова ще представи приоритетите от програмата за управление на правителството на Република България за периода 2017 - 2021 г. в енергийния сектор. Това съобщиха от пресцентъра на Министерство на енергетиката. Пресконференцията ще се състои днес, от 11.00 часа, в сградата на Министерството на енергетиката на ул. \"Триадица\" 8.", "date": "2017.08.15", "title": "Министър Теменужка Петкова ще представи приоритетите от управленската програма в сектор „Енергетика“"}
{"url": "http://www.focus-news.net/news/2017/08/15/2425755/ministerstvo-na-otbranata-shte-izprati-34-tiya-kontingent-za-uchastie-v-mezhdunarodnata-misiya-na-nato-v-afganistan-reshitelna-podkrepa.html", "text": "Заместник-министърът на отбраната Анатолий Величков и заместник-началникът на отбраната генерал-лейтенант Пламен Атанасов ще участват днес в тържествената церемония по изпращане на 34-тия контингент от Българската армия за участие в мисията на НАТО в Афганистан „Решителна подкрепа”. Ритуалът ще се проведе в Карлово от 10.00 часа на площад „Васил Левски“ в град Карлово. Това съобщиха от пресцентъра на Министерство на отбраната. \r\nКонтингентът е в състав от над 100 военнослужещи, от които 5 жени. Той включва национален елемент, група за охрана, екип от съветници, щабни офицери в щаба на мисията на НАТО. Национален командир на контингента е полковник Светослав Халваджиев от Командването на Сухопътните войски. Участвал е в 2 международни мисии на Българската армия. Командир на групата за охрана от състава на международната мисия в Афганистан е капитан Георги Перчемлиев от 3-ти механизиран батальон от 61-ва Стрямска механизирана бригада. Капитан Перчемлиев е завършил НВУ „Васил Левски” – Велико Търново през 2011 г. Това е неговото първо участие в международна мисия.\r\nНа ритуала по изпращането в Карлово ще присъстват още командирът на Съвместното командване на силите генерал-лейтенант Любчо Тодоров и заместник-командирът на Сухопътните войски бригаден генерал Валери Цолов.", "date": "2017.08.15", "title": "Министерство на отбраната ще изпрати 34-тия контингент за участие в международната мисия на НАТО в Афганистан „Решителна подкрепа”"}
{"url": "http://www.focus-news.net/news/2017/08/15/2425756/afp-severna-koreya-otlozhi-planovete-za-raketen-obstrel-na-amerikanski-guam.html", "text": "Севернокорейският лидер Ким Чен Ун заяви, че отлага планирания ракетен удар близо до Гуам, но предупреди, че ще стреля, ако има още „безразсъдни действия“ от САЩ, предава AFP.\r\nАнализатори смятат, че коментарите на Ким Чен Ун отварят пътя за деескалация на нарастващата криза, която бе подхранена от размяната на остри реплики между Белия дом и Пхенян.\r\nДържавната информационна агенция на КНДР обяви, че „вождът“ е получил брифинг относно „плановете за обгръщащ огън към Гуам“ по време на инспекция на Командването на стратегическите сили, което отговаря за ядрените оръжия на страната.\r\nКим Чен Ун добавя за САЩ, че „ако те упорстват в изключително опасните си и безрасъдни действия на Корейския полуостров, то КНДР ще вземе мерки, както вече бе обявено“. Симеон Миланов", "date": "2017.08.15", "title": "AFP: Северна Корея отложи плановете за ракетен обстрел на американски Гуам"}
{"url": "http://www.focus-news.net/news/2017/08/15/2425757/pravoslavnata-tsarkva-chestva-uspenieto-na-presvetata-bozhiya-mayka-golyama-bogoroditsa.html", "text": "Православната църква чества Успението на Пресветата Божия Майка - Голяма Богородица. Празникът се чества и от православни, и от католици. Според Светото писание това е денят, в който Божията майка, на 64-годишна възраст, напуска земния живот и отива при сина си. Три дни преди смъртта Архангел Гавраил й съобщава, че Бог е пожелал да я вземе при себе си в своето царство, за да царува вечно с него. Последното й желание е да види Светите апостоли заедно. По чуден начин те се пренасят пред вратите на дома й в Йерусалим.\r\nТри дни след това сам Исус Христос в небесна слава, обкръжен от ангелски ликове и светци, слиза от небесата за душата на Света Богородица. Погребват я в една пещера край Гетсимания и затварят входа с камък. Когато няколко дни по-късно го отварят, за да се поклони пред светицата закъснелият апостол Тома, намират само плащеницата й.\r\nСтавайки от трапезата, апостолите чуват ангелско пеене и виждат в облаците пречистата Божия майка, обкръжена от ангели, която им казва: „Радвайте се, защото съм с вас през всичките дни\". В памет на явяването й пред апостолите, църквата определя в този ден да се отслужва тържествена литургия и да се прави „въздигане на хляба\".\r\nСпоред народната традиция, празникът се нарича Голяма Богородица, за разлика от Малката Богородица, когато се чества рождението на Христовата майка. На Голяма Богородица, след тържествена литургия в църквата, се освещават обредни хлябове, които жените след това раздават за здраве и за починалите близки. Вярващите търсят покровителството на Света Богородица в житейските проблеми.\r\nНа този ден правят родови срещи, свързани с жертвоприношение - курбан за живот, за здраве, за плодородна година, против премеждия и болести. Традиционни ястия на трапезата са прясна питка, украсена с орнамент, пиле каша, варено жито, царевица и тиква. Непременно се ядат диня и грозде.\r\nВярващите даряват на църквата свещи, домашно тъкано платно, месал, кърпа и пари. \r\nНа този ден празнуват всички, които носят името Мария и неговите производни: Мара, Марена, Маренка, Маретка, Мари, Мариела, Мариета, Марийка, Марика, Марила, Марилка, Мариола, Мариона, Марионела, Мариора, Марита, Марица, Маричка, Маришка, Мариям, Марула, Маруся, Маруца, Маруша, Марче, Маря, Маряна, Маша, Машка, Мери, Мика, Мима, Мими, Мица, Мича, Миче, Мичка, Мария - Ана, Мария - Анка, Мария - Антоанета, Мария - Магдалена, Мария - Мара, Мария – Маргарита, Мариел - Мариан, Марий, Марио, Мариус.", "date": "2017.08.15", "title": "Православната църква чества Успението на Пресветата Божия Майка - Голяма Богородица"}
{"url": "http://www.focus-news.net/news/2017/08/15/2425758/na-spetsialen-brifing-na-gkpp-kalotina-mvr-shte-predstavi-listovka-za-promenite-v-zakona-za-dvizhenie-po-patishtata.html", "text": "Днес на ГКПП – Калотина на специален брифинг ще бъде представена листовка, предназначена за транзитно преминаващите през страната ни чуждестранни водачи и новите промени в Закона за движение по пътищата. Това съобщиха от пресцентъра на МВР. В брифинга от 11.00 часа ще участват представители на „Пътна полиция“ - ГДНП и ГД „Гранична полиция“.", "date": "2017.08.15", "title": "На специален брифинг на ГКПП – Калотина МВР ще представи листовка за промените в Закона за движение по пътищата"}
{"url": "http://www.focus-news.net/news/2017/08/15/2425759/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdane-na-traditsionniya-sabor-v-selo-zheleznitsa.html", "text": "Въвежда се временна организация на движението във връзка с провеждане на традиционния събор в село Железница. Това съобщиха от пресцентъра на Столична община. Днес, от 10.00 до 24.00 часа, в село Железница маршрутите на автобусни линии 69, 70 и 98 временно се променят, както следва: \r\n- автобусна линия №69 и 70 само в посока НСБАЛ по онкология ще се движи от Столичен зоопарк по маршрута до кръстовище ул. “Самоковско шосе“ и от кръстовището с ул. “Искърска“ по маршрута до НСБАЛ по онкология;\r\n- автобусна линия №98 – мършрутът ѝ се удължава до „Царева махала“, както следва: от Зоопарка по маршрута до кръстовище ул. “Самоковско шосе“ – ул. “Искърска“ и направо по ул. “Самоковско шосе“ до Царево махала (крайна станция на линия 69), двупосочно. \r\nАвтобусите ще спират на всички съществуващи спирки по коригираната част от маршрутите и при необходимост ще се разкрият допълнителни.", "date": "2017.08.15", "title": "София: Въвежда се временна организация на движението във връзка с провеждане на традиционния събор в село Железница"}
{"url": "http://www.focus-news.net/news/2017/08/15/2425760/reuters-taylandskiyat-premier-shte-poseti-sasht.html", "text": "Тайландският премиер и лидер на хунтата Прают Чан-Оча ще посети Белия дом през октомври, предава Reuters.\r\nТайландското външно министерство заяви, че основната тема на разговори ще бъде търговията и сигурността.\r\nМиналата седмица държавният секретар на САЩ Рекс Тилърсън бе на посещение в Тайланд. Това бе първата визита от най-високо равнище на американски представител, откакто военните взеха властта в Тайланд през 2014-та година. Симеон Миланов", "date": "2017.08.15", "title": "Reuters: Тайландският премиер ще посети САЩ"}
{"url": "http://www.focus-news.net/news/2017/08/15/2425761/denyat-15-avgust-v-balgarskata-istoriya.html", "text": "През 1002 г. - българската армия под командването на цар Самуил превзема Адрианопол (Одрин). Докато византийската войска е концентрирана при обсадата на Бдин (Видин), българите достигат Тракия. По това време в Адрианопол много хора са се събрали за традиционния панаир, организиран на празника на св. Богородица. Без да срещнат съпротива, българските войски заграбват значителна плячка и се оттеглят. 1279 г. - армията на Ивайло разгромява петхилядната византийска войска, командвана от протовестиария Априн, който намира смъртта си в сражението. Въстанието на Ивайло е едно от първите селски въстания в Европа. 1836 г. - турските власти успяват окончателно да потушат въстанието в Белоградчишко и Пиротско. 1851 г. - за архиерей на цариградските българи тържествено е ръкоположен Стефан Ковачевич под името епископ Лаодикийски. Той е сърбин по рождение и кандидатурата му е наложена от Русия. 1856 г. - в Шумен е организирано първото театрално представление у нас. Изиграна е пиесата на Сава Доброплодни \"Михал\". През 1915 г. е осъществен пробен полет на първия български аероплан в Божурище, построен от изобретателя Асен Йорданов.\r\n1923 г. - сключено е споразумение за неутралитет между БКП и ВМРО. Комунистите се задължават да не вдигат въстание в Пиринския край и да разпуснат Емигрантския комунистически съюз \"Освобождение\", а ВМРО - да не се намесва във въстанието. 1981 г. - започва втората международна асамблея \"Знаме на мира - София\". На 15 август е роден генерал-майор Христо Паков. На тази дата умират византийският император възрожденският писател – автор на „даскалска поезия” Панайот Семерджиев, художникът Иван Доспевски.\r\n2000 г.\r\nПрезидентът на Република България присъжда орден „Стара планина“ първа степен на:\r\n1. Норбърт Рандов, немски българист — изследовател и преводач на българска литература\r\n2. проф. д-р Ото Кронщайнер, австрийски славист и българист\r\n3. проф. Джузепе дел Агата, италиански филолог — славист и българист\r\n4. проф. Майкъл Холман, английски българист — езиковед и преводач\r\n5. проф. д-р Дануше Хронкова, чешка българистка — литературовед и преводач\r\n6. проф. д-р Ян Кошка, словашки българист — литературовед и преводач\r\n7. проф. д-р Игор Калиганов, руски филолог — славист и българист\r\n1981 г.\r\nЗапочва втората международна асамблея \"Знаме на мира - София\".\r\nПредседател на Инициативния и организационния комитет на международната детска асамблея е Людмила Живкова. Фондация \"Людмила Живкова - Знаме на мира\" е правоприемник на идеите на Людмила Живкова за \"Единство, Творчество и Красота\", в които е вложено съдържанието на интелектуално наследство и висока хуманна същност: грижи за детското развитие и възпитание, разкриване на детските способности и поощряване на творческото израстване и възпитанието на децата в дух на мир. Фондация \"Людмила Живкова - Знаме на мира\" е неправителствена организация, създадена през 1999 година във връзка с 20-годишнината от създаването на Международното движение \"Знаме на мира\". Фондацията няма политически или идеологически мотиви и цели.\r\n1981 г.\r\nНа връх Рожен започва национален събор-надпяване. Той е посветен на 1300-годишнината от основаването на Българската държава. Организирано е надпяване на 4 естради. За първи път има детски естради “Единство, творчество, красота”. Участват повече от 3 000 самодейци.\r\n1965 г.\r\nВъв Варна започва Балканиада на народната песен.\r\n1926 г.\r\nПодписана е декларация на ЦК на Вътрешната добруджанска революционна организация против четническата дейност в Добруджа. На 26 август българската полиция разбива четата на Дочо Михайлов край с. Никола Козлево и той е убит.\r\n1923 г.\r\nСключено е споразумение за неутралитет между БКП и ВМРО. Комунистите се задължават да не вдигат въстание в Пиринския край и да разпуснат Емигрантския комунистически съюз \"Освобождение\", а ВМРО - да не се намесва във въстанието.\r\nВМРО е националнореволюционна организация на македонските българи, създадена през есента на 1919 г. от Т. Александров, П. Чаулев и ген. Ал. Протогеров. Ръководителите й са привърженици на идеята за присъединяване на Вардарска и Беломорска Македония към България, но поради нейното поражение в Първата световна война (1914 г.–1918 г.) приемат идеята на ВМОРО за автономия на Македония. В организацията първоначално участват и привърженици на Я. Сандански (Серската група), но след това напускат нейните редове. ВМРО изпраща изложение по македонския въпрос до Парижката мирна конференция (1919 г.–1920 г.) с настояване да бъдат приети и изслушани нейни представители. На дипломатическото представителство на Сърбо-хърватско-словенското кралство в София се внушава, че трябва да подобри положението на българите в Македония. По примера на ВМОРО се възстановява четническият институт. Изградена е няколко хилядна четническа организация в Пиринския край, отчасти в Кюстендилско и Софийско. През февруари 1920 г. са изпратени в Македония няколко малки чети. Към края на същата година се появяват признаци за разцепление на македонското движение. Създадена е Македонска федеративна организация от архитект Н. Юруков, д-р Хр. Татарчев и д-р Ф. Атанасов. Тя обявява, че ще води борба за независима федеративна Македония, в управлението на която ще вземат участие всички населяващи я народности. Ръководството на организацията установява тесни връзки с БЗНС и правителството на Александър Стамболийски. С помощта на българските власти се опитват да изтласкат ВМРО от Пиринско и Вардарска Македония. ВМРО предприема ответни удари. Убит е един от идеолозите на ВМОРО Г. Петров и министърът на вътрешните работи Ал. Димитров. Ръководството на ВМРО установява тесни връзки с Военния съюз и буржоазните опозиционни партии. Организацията не взема пряко участие в държавния преврат на 9 юни 1923 г., но отделни нейни четници участват в залавянето и убийството на министър-председателя Ал. Стамболийски. ВМРО подкрепя сговористкото правителство при потушаването на Септемврийското въстание 1923 г. Поради запазване на Нишката спогодба със Сърбо-хърватско-словенското кралство и подписването на нови споразумения, отношенията между ВМРО и сговористкото правителство в края на 1923 г., се изострят. През март 1924 г. правителството на проф. Ал. Цанков извършва арести на много македонски дейци. В края на април 1924 г. ЦК на ВМРО подписва декларация, в която заявява, че ще се бори за създаване на единна, самостоятелна, независима Македония. Организацията започва преговори с Коминтерна и Съветския съюз, а на 6 май 1924 г. подписва с представители на Балканската комунистическа федерация манифест във Виена. Независимо, че след публикуване на Майския манифест Т. Александров и ген. Ал. Протогеров се отказват от подписите си, ръководството на ВМРО губи доверието на българското правителство. В организацията настъпва разрив. За това допринася и убийството на Т. Александров през август 1924 г. Неговото място в ЦК заема Ив. Михайлов. Извършена е жестока разправа с противниците на Т. Александров в Горна Джумая (днес Благоевград), Разложко, Неврокопско (днес Гоцеделчевско), Петричко, София, Пловдив и Свиленград. Във ВМРО се обособяват две групи: на ген. Ал. Протогеров, подкрепен активно от Ал. Цанков, и на ген. Ив. Михайлов – от А. Ляпчев и ген. Ив. Вълков. През 1925 г. привържениците на Майския манифест създават Вътрешна македонска революционна организация (обединена) (ВМРО (об.). Засиленото съперничество между двете групи нараства. По нареждане на Ив. Михайлов през 1928 г. е убит ген. Ал. Протогеров. След неговата смърт ВМРО фактически се разцепва на две отделни организации. Започва взаимно изтребление между двете организации, което продължава няколко години и отслабва тяхната роля като националнореволюционни организации. След държавния преврат на 19 май 1934 г. са забранени всички други политически, професионални и националнореволюционни организации в страната.\r\n1915 г.\r\nОсъществен е пробен полет на първия български аероплан в Божурище, построен от изобретателя Асен Йорданов.\r\nАсен Йорданов е роден през 1896 г. в София. От 1921 г. работи в САЩ в конструкторските екипи на водещите в самолетостроенето “Боинг”, “Локхийд” и “Дъглас”. Създава самолета “Дъглас ДС-3”. Участва при изобретяването на самолетите “Боинг” - “Б-17”, “Б-29 Супер-Фортрес”, както и “Лайтинг П-38”. Той е смятан за един от създателите на гражданската авиация на САЩ.\r\n1892 г.\r\nВ Букурещ е основано Българско научно-благотворително дружество \"Братство\".\r\n1866 г.\r\nВарненската община организира епархиален събор, който изработва \"Привременен устав\". Според него ръководството на църковно-училищните дела в цялата епархия се поемат от общината и нейния председател.\r\n1856 г.\r\nВ Шумен е организирано първото театрално представление у нас. Изиграна е пиесата на Сава Доброплодни \"Михал\".\r\n1851 г.\r\nЗа архиерей на цариградските българи тържествено е ръкоположен Стефан Ковачевич под името епископ Лаодикийски. Той е сърбин по рождение и кандидатурата му е наложена от Русия.\r\nСтефан Ковачевич е учител и духовник. Той е прогонен от своята страна през 1842 г. и става учител във Враца. По-късно приема монашество и е ръкоположен за архимандрит в Рилския манастир. През 1851 г., по искане на българите в Цариград и по препоръка на руския посланик в Османската империя, е издигнат за пръв български епископ в българската черква \"Св. Стефан\". Дейността му не се харесва на Вселенската патриаршия и по нейно искане през 1858 г. е изпратен на заточение в Мала Азия. След като е освободен, той се завръща в Сърбия, където остава до края на живота си. Стефан Ковачевич умира през 1862 г.\r\n1836 г.\r\nТурските власти успяват окончателно да потушат въстанието в Белоградчишко и Пиротско.\r\n1279 г.\r\nАрмията на Ивайло разгромява петхилядната византийска войска, командвана от протовестиария Априн, който намира смъртта си в сражението. Въстанието на Ивайло е антифеодално селско въстание, едно от първите селски антифеодални въстания в Европа. Отслабването на централната власт и засилването на вътрешните феодални междуособици, честите нашествия на татарите, които опустошават българските земи, правят непоносимо положението на селското население. То е обременено с данъци и ангарии, лишено е от права. През пролетта на 1277 г. в Североизточна България избухва въстание. Негов водач става Ивайло. Отначало действията на въстаниците са насочени против болярите, но след това и против татарите, които извършват набези от север. След няколко успешни битки въстаниците разгромяват татарите и ги изтласкват отвъд река Дунав. Постигнатите успехи привличат на тяхна страна голям брой от населението в Североизточна България и скоро се образува голяма въстаническа армия. През есента на 1277 г. тя се насочва към столицата Търново. Срещу нея излиза с войска цар Константин Асен. В сражението царските войски са разбити, а Константин Асен е убит. От своя страна Византия, възползвайки се от размириците в страната, се опитва да наложи със сила на българския престол Иван Асен III - внук на цар Иван Асен II. Византийците успяват да нахлуят в България откъм Варна, пускат слух, че Ивайло е убит от татарите, и това открива пътя към престола на Иван Асен III. Скоро обаче Ивайло успява да разбие татарите и след като ги прогонва на север от Дунав, се отправя към Търново. Въпреки подкрепата на византийците Иван Асен III не успява да устои на натиска на въстаническата армия и е принуден да избяга в Цариград, заграбвайки царското съкровище. Сраженията между Ивайло и византийските войски продължават около година и завършват с успех за Византия. За да избегне пленничеството, Ивайло бяга при татарите отвъд р. Дунав, където е убит.\r\n1002 г.\r\nБългарската армия под командването на цар Самуил превзема Адрианопол (Одрин). Докато византийската войска е концентрирана при обсадата на Бдин (Видин), българите достигат Тракия. По това време в Адрианопол много хора са се събрали за традиционния панаир, организиран на празника на св. Богородица. Без да срещнат съпротива, българските войски заграбват значителна плячка и се оттеглят.На тази дата са родени:\r\n1946 г.\r\nРодена е Доротея Тончева - българска актриса. Тя завършва ВИТИЗ (НАТФИЗ) през 1969 г. Играе на сцените на театър “София” и “Театър 199” (“Последната нощ на Сократ”, “Събота 23” и др.). Носителка е на две награди “Златна роза” за женска роля на Варненския кинофестивал. През 1997 г. става директор на театър “София”.\r\nУчаства в: “Почти семейна история” (1977 г.), “Реквием за една мръсница” (1977 г.) и др. В киното играе в: “Отклонение” (1967 г.), “С дъх на бадеми” (1967 г.), “Бялата стая” (1968 г.), “Шибил” (1968 г.), “Черните ангели” (1970 г.), “Езоп” (1970 г.), “Князът” (1970 г.), “Нона” (1973 г.), “Последната дума” (1973 г.), “Иван Кондарев” (1974 г.), “На живот и смърт” (тв, 1974 г.), “Сватбите на Йоан Асен” (1975 г.), “Вината” (1976 г.), “Петимата от РМС” (тв, 1977 г.), “Всеки ден, всяка нощ” (1978 г.), “Дами канят” (1980 г.), “Адската машина” (1998 г.), “Адът - това съм аз” (1998 г.).\r\n1909 г.\r\nРоден е Пеко Таков - български политик, комунист. Преди преврата от 9-ти септември 1944 г. лежи в затвора за антиправителствена дейност. Член е на БКП, на ЦК на БКП; министър на външната и вътрешната търговия; кандидат-член на Политбюро на БКП; заместник-председател на Държавния съвет.\r\n1908 г.\r\nРоден е Кръстьо Генов - български литературовед. Той завършва славянска филология в Софийския университет “Св. Климент Охридски” през 1932 г. Професор (от 1972 г.) в Института за литература при БАН.\r\nСъчинения: \"Поетиката на Аристотел\" (1943 г., в съавт. с П. Радев), \"Съветска литература. Развой и представители\" (1946 г.), \"Д. Чинтулов. Живот, идеи, поезия\" (1949 г.), \"Е. Пелин - живот и творчество\" (1956 г.), \"От Паисий до Ботев\" (1967 г.) и др.\r\n1877 г.\r\nРоден е Стефан Руневски - български писател. Завършва гимназия в Габрово (1897 г.). Учителства в с. Баниска, Русенско, в с. Гостилица, Габровско и в Дряново. Учи право в Софийския университет “Св. Климент Охридски” (1910 г.) и става адвокат. Участва в Балканската и в Първата световна война. Един от основателите на Българския учителски съюз. През 1908 г.-1909 г. е редактор на неговия орган - в-к \"Съзнание\". Участва и в редактирането на сп. \"Селска пробуда\" на Ц. Церковски и \"Наш живот\" (\"Наблюдател\") на А. Страшимиров. Издава, заедно с Г. Малкьов (Балтаджиев), \"Илюстрована народна читанка за вечерни и празнични училища\" (1905).\r\nСъчинения: \"Чужденец. Драма в 1 д. В. Търново\" (1903 г.), \"Разкази. Габрово\" (1904 г.), \"Стоян и Калина. Сцени из селския живот. Кюстендил\" (1906 г.), \"Разкази. Т. I. Дряново\" (1977 г.), \"Разкази. Т. II. Дряново\" (1912 г.), \"Нашенци. Разкази.\" (1919 г.), \"Разкази. С предговор от Н. Димков\" (1967 г.).\r\n1867 г.\r\nРоден е Георги Кирков (Майстора) - български публицист и писател, член на БРСДП от 1895 г. Той учи в Александровската гимназия в град Николаев (Русия). От 1886 г. до 1887 г. е ученик в Априловската гимназия в Габрово. През 1887 г. помага на Ц. Гинчев в издаването на сп. “Труд” в Търново, а от началото на 1888 г. участва в редактирането на сп. “Развитие” в Русе. Работи като учител. Завършва Школата за запасни офицери (1890 г.). Следва картография във Виена (1892 г.-1895 г.). Сътрудничи на в-к “Социалист” и сп. “Ден”. Главен редактор на “Работнически вестник”, който излиза в Казанлък (печатаните фейлетони във вестника излизат в отделна книжка - “Дремиградски смешила”, 1900 г.). Избран за член на ЦК на БРСДП (на V конгрес на партията), а от 1903 г. е секретар-касиер на ЦК. Основател на Общия работнически синдикален съюз (1904 г.). Участва в различни конгреси на Интернационала. Марксист, борец срещу опортюнизма в работническото движение; посреща с възторг събитията през 1917 г. в Русия.\r\nАвтор на песните: “Песен на труда” (1898 г.), “Работнически марш” (1899 г.) и др. Георги Йорданов Кирков е един от най-големите български оратори.\r\n1859 г.\r\nРоден е Христо Паков - български офицер, генерал-майор (1917 г.). Той завършва Военното училище с първи випуск (1879 г.) и военна академия в Санкт Петербург, Русия (1890 г.). В Сръбско-българската война командва 4-та дружина от 6-ти пехотен Търновски полк и участва в овладяването на Драгоманския проход и височината Остра чука. Участва в преврата на 9 август 1886 г. и по-късно е уволнен от армията. Емигрира в Русия и служи в руската армия. Връща се през 1898 г. и командва последователно 9-и пехотен Пловдивски полк и 19-и пехотен Шуменски полк. През Балканската война (1912 г.-1913 г.) командва 2-а бригада от 6-а пехотна дивизия. През Първата световна война (1915 г.-1918 г.) е командир на дивизия. Автор е на \"Действията на 6-и пехотен Търновски полк през време на Сръбско-българската война\" (сп. \"Военен журнал\" кн. 3, 1908) и множество военно-исторически изследвания.На тази дата умират:\r\n1904 г.\r\nУмира Димитър Душанов - български възрожденски просветител. Душанов работи в Галац и Тулча, развива активна обществена дейност. Учителства в Карнобат, Хасково, Плевен, Севлиево, Пловдив. Активен просветен деятел, съставител на учебни помагала. Сътрудник на \"Цариградски вестник\", \"Македония\", \"Напредък\", \"Читалище\", \"Българска сбирка и др. Един от първите преводачи на Омир в България. Художественото му творчество е на равнище опити.\r\n1889 г.\r\nУмира Иван Доспевски - български художник, иконописец и стенописец, представител на Самоковската художествена школа; читалищен и театрален деец; фотограф. Той е син на Димитър Зограф и племенник на Захарий Зограф. Ученик на брат си Станислав Доспевски. Автор на иконите в църквите \"Св. Илия\" в с. Граница, Кюстендилско (1862 г.), \"Св. архангел Михаил\" в с. Косача, Пернишко, \"Св. Димитър\" в Кюстендил (1867 г.-1869 г.), \"Успение Богородично\" в Пирот (1870 г.), \"Св. Теодор Тирон\" в с. Конопница, Кривопаланско (1874 г.), \"Успение Богородично\" в с. Ново село, Видинско (1880 г.), \"Св. Никола\" в с. Негован, Софийско, в Германския манастир, в Пловдивската семинария и др. Освен църковната живопис е автор и на портрети на Хр. Лекарски, Гр. Караманов (1875 г.), Хр. Николиев (1883 г.). Доспевски е първият кмет на Самоков след Освобождението (1878 г.), депутат в Учредителното народно събрание (1879 г.).\r\n1883 г.\r\nУмира Панайот Семерджиев - български възрожденски писател, представител на “даскалската поезия”. Учи в Педагогическото училище в Загреб (1868 г.-1875 г.). Учителства в Хасково (1875 г.-1876 г.). След Освобождението е административен и просветен служител в Търново. От Загреб изпраща дописки, статии и стихотворения в различни вестници и списания. Сътрудничи на вестник “Право”, “Век”, “България”, на сп. “Училище”, “Читалище”, “Ден”. Помества стихотворенията си в сп. “Училище”. През 1873 г. превежда и издава “Емилия Галоти” от Г. Е. Лесинг. Съчинения: “Аритметика за народните ни училища и за самоуци” (дял I, Цариград, 1875 г.).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”.", "date": "2017.08.15", "title": "Денят 15 август в българската история"}
{"url": "http://www.focus-news.net/news/2017/08/15/2425762/negovo-sveteyshestvo-balgarskiyat-patriarh-neofit-shte-oglavi-praznichnata-sv-liturgiya-po-povod-hramoviya-praznik-v-troyanskiya-manastir-uspenie-bogorodichno.html", "text": "Негово Светейшество Българският патриарх Неофит ще оглави празничната св. Литургия по повод храмовия празник в Троянския манастир \"Успение Богородично\". Това съобщиха от пресцентъра на Св. Синод на БПЦ. \r\nБогослужението в съборния манастирски храм ще започне в 7.30 часа с празнична полунощница. По време на утринното богослужение ще бъде изнесена Богородичната плащаница и с нея ще бъде извършена традиционната лития. В 9.00 часа празничната литургия ще възглави Негово Светейшество Българският патриарх Неофит, с когото ще съслужат архиереи на БПЦ.\r\nСлед богослужбата в храма, към 11.00 часа чудотворната икона \"Пресвета Богородица - Троеручица\" ще бъде свалена от проскинитария и поставена в специална носилка, за да бъде извършено литийно шествие към могилата с параклиса, където е станало първото чудо прославило светата икона и където ще бъде извършен водосвет.\r\nНа Успение Богородично е посветен и вторият по големина български манастир - Бачковския, който също отбелязва храмовия си празник в този ден, както и много други грамове и манастири в България. Празнични богослужения ще бъдат отслужени във всички храмове на Българската православна църква.\r\nСпоред църковното предание веднъж, по време на пламенна молитва по-скоро да бъде освободена от тялото си, пред Пресвета Богородица застанал Архангел Гавриил и ѝ известил Волята Божия за Нейното успение (заспиване), което трябвало да стане след три дни. Когато дошло време, апостолите вдигнали одъра и с песнопения го понесли през град Йерусалим в близкото село Гетсимания. Всички вярващи вървели подир пречистото тяло, над което се носел сияещ кръгъл облак, който озарявал цялото шествие, и ангелското пение се сливало с гласовете на вярващите. Апостолите погребали тялото в пещерата при Гетсимания и затворили с камък входа ѝ. В продължение на три дни те се молили непрестанно при гробницата и през всичкото време над това място пеели ангели.\r\nНа третия ден след успението на св. Богородица пристигнал ап. Тома. Той много се огорчил, че пристигнал твърде късно и не заварил жива пресвета Богородица. В желанието си да го утешат апостолите му предложили да отвалят камъка от гроба, за да може да се поклони на пречистото тяло. Но когато влезли в пещерата, видели, че е празна и че на мястото, гдето било положено тялото на Божията Майка, останала само плащаницата, с която я били покрили.\r\nПо-късно над пещерата, където било положено тялото на Божията Майка, издигнали църква и оттогава започнали тържествено да празнуват Успението на Божията Майка. Тоя празник е един от дванадесетте велики  празници. Установен е от Апостолите. Разказите за чудесното възнасяне в плът на Божията Майка на небето се споменават от блаж. Августин и блаж. Йероним, а Иерусалимският патриарх Ювеналий (420-458) утвърждава пред император Маркиан достоверността на тези разкази. \r\nОт далечни времена празникът се предшества от пост, който съединява в себе си два древни поста: някога едни християни са постили преди празника Преображение Господне (6 август), а други - преди Успение на Пресветата Богородица (15 август). Константинополският събор, свикан през XII век определя, всички християни да спазват Успенски пост - от първи до петнадесети август.", "date": "2017.08.15", "title": "Негово Светейшество Българският патриарх Неофит ще оглави празничната св. Литургия по повод храмовия празник в Троянския манастир \"Успение Богородично\""}
{"url": "http://www.focus-news.net/news/2017/08/15/2425763/blagoevgrad-v-obshtinata-shte-se-provede-zhrebiy-za-opredelyane-na-sreshtite-v-petiya-mezhdunaroden-detski-futbolen-turnir-kupite-na-obshtina-blagoevgrad.html", "text": "Днес, от 11.30 часа, в зала №5 на Община Благоевград ще се проведе теглене на жребий за определяне на срещите в Петия международен детски футболен турнир \"Купите на Община Благоевград\". Това съобщиха от пресцентъра на Община Благоевград.", "date": "2017.08.15", "title": "Благоевград: В Общината ще се проведе жребий за определяне на срещите в Петия международен детски футболен турнир \"Купите на Община Благоевград\""}
{"url": "http://www.focus-news.net/news/2017/08/15/2425764/kyustendil-zasileno-politseysko-prisastvie-se-ochakva-v-rayona-na-rilskiya-manastir-zaradi-otbelyazvaneto-na-praznika-uspenie-bogorodichno.html", "text": "Засилено полицейско присъствие се очаква в района на Рилския манастир заради отбелязването на големия християнски празник Успение Богородично. Това съобщи за Радио „Фокус“ - Пирин Катя Табачка, говорител на Областна дирекция на МВР - Кюстендил. „Засилено полицейско присъствие ще има по пътя и около Рилския манастир за големия християнски празник Успение Богородично, който традиционно събира хиляди миряни и туристи в Рилската света обител“, каза Табачка.\r\nОчаква се днес трафикът към манастира да бъде изключително натоварен. От полицията призовават гражданите да спазват правилата за движение, да не спират в активната пътна лента и да спазват указанията на полицаите. „Напомняме, че паленето на огньове на открито е разрешено само в указаните за това места и то при стриктно спазване на правилата за безопасност. Не оставяйте в паркираните си автомобили документи, пари и ценности, призовават още от полицията. Бъдете внимателни и срещу джебчийски посегателства“, каза още Табачка. При възникване на проблем гражданите могат да се обадят на тел. 112 или да се обърнат към полицаите в района на Рилския манастир.\r\nЛора КАЛЧЕВА", "date": "2017.08.15", "title": "Кюстендил: Засилено полицейско присъствие се очаква в района на Рилския манастир заради отбелязването на празника Успение Богородично"}
{"url": "http://www.focus-news.net/news/2017/08/15/2425765/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от дружеството.\r\nВъв връзка с подмяна на сградно водопроводно отклонение на ул. „Николай Павлович“ Център се налага спиране на водоподаването от 9:00 до 18:00 часа на клиентите на „Софийска вода”, живеещи в района на:\r\nпо ул. „Николай Павлович“ от бул. „Евлоги и Христо Георгиеви“ до ул. „Любен Каравелов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Любен Каравелов“ ъгъла с ул. „Николай Павлович“.\r\nВъв връзка с подмяна на сградно водопроводно отклонение на ул. „Софроний Врачански“ жк. „Банишора“, се налага спиране на водоподаването от 9:30 до 14:30 часа на клиентите на „Софийска вода”, живеещи в района на:\r\nпо ул. „Софроний Врачански“ от ул. „Козлодуй“ до бул. „Сливница“;\r\nпо бул. „Сливница“ от ул. „Софроний Врачански“ до ул. „Антим I“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Софроний Врачански“ ъгъла с бул. „Сливница“.\r\nВъв връзка с подмяна на сградно водопроводно отклонение на ул. „Караджин“ с. Лозен, се налага спиране на водоподаването от 9:00 до 17:00 часа на клиентите на „Софийска вода”, живеещи в района на:\r\nпо ул. „Караджин“ от ул. „Заградена поляна“ до ул. „Иван Пешев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Караджин“ ъгъла с ул. „Альовица“.\r\nВъв връзка с подмяна на сградно водопроводно отклонение на ул. „Рилска обител“ кв. „Васил Левски“, се налага спиране на водоподаването от 9:30 до 17:30 часа на клиентите на „Софийска вода”, живеещи в района на:\r\nул. „Д-р Иван Селимински“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Рилска обител“ №12.\r\nВъв връзка с разкриване на уличен водопровод на ул. „Хаджи Димитър“ кв. „Филиповци“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nул. „Хаджи Димитър“, ул. „Стефан Караджа“;\r\nпо ул. „Георги Стоянов“ от ул. „Люлин“ до ул. „Хаджи Димитър“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Хаджи Димитър“ ъгъла с ул. „Стефан Караджа“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -", "date": "2017.08.15", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/08/15/2425766/negovo-visokopreosveshtenstvo-plovdivskiyat-mitropolit-nikolay-shte-oglavi-arhiereyska-sveta-liturgiya-v-hram-uspenie-na-presveta-bogoroditsa-koprivshtitsa.html", "text": "На големия християнски празник Успение на Пресвета Богородица,  Негово високопреосвещенство Пловдивският митрополит Николай ще оглави архиерейска света Литургия за храмовия празник на храм \"Успение на Пресвета Богородица\", град Копривщица, предаде репортер на Агенция \"Фокус\". Началото е от 9.00 часа. \r\nНикола ПЕТКОВ", "date": "2017.08.15", "title": "Негово високопреосвещенство Пловдивският митрополит Николай ще оглави архиерейска света Литургия в храм \"Успение на Пресвета Богородица\", Копривщица"}
{"url": "http://www.focus-news.net/news/2017/08/15/2425767/veliko-tarnovo-v-grada-shte-se-izvarshi-treto-tretirane-za-tozi-sezon-s-preparati-protiv-komari.html", "text": "Предстои третото третиране за този сезон с препарати против комари в различни райони, квартали, в парковете и зелените площи в град Велико Търново. Това съобщиха от пресцентъра на Община Велико Търново. Днес третирания ще бъдат извършени в кварталите „Бузлуджа“, „Зона В“, „Чолаковци“ и парковете „Никола Габровски“ и „Дружба“. На 16 август третиране ще се извършва в кварталите „Кольо Фичето“, „Картала“, в Стара част и около крепостта Царевец, както и в парк „Марно поле“.", "date": "2017.08.15", "title": "Велико Търново: В града ще се извърши трето третиране за този сезон с препарати против комари"}
{"url": "http://www.focus-news.net/news/2017/08/15/2425768/denyat-15-avgust-v-svetovnata-istoriya.html", "text": "През 718 г. - арабите прекратяват обсадата на Константинопол, след като претърпяват изключително тежки загуби. 797 г. - византийският император Константин VI е ослепен от регентката Ирина. Константин VI е византийски император от 780 г. до 797 г. 1240 г. - татарите достигат Унгария и разгромяват кралската армия при устието на река Тиса, разграбват и опожаряват столицата Пеща. 1261 г. - армията на никейския император Михаил VIII завзема Константинопол и го възстановява като столица на Византийската империя, след като през 1204 г.  градът е завзет и опустошен от войските на Четвъртия кръстоносен поход. През 1534 г. Игнаций Лойола създава в Париж “Обществото на Исус”, известно като орден на йезуитите. 1537 г. - испанският конквистадор Хуан де Саласар основава селището Асунсион. Днес то e столица на Парагвай.\r\nНа днешния ден през 1866 г. Лихтенщайн получава независимост. 1914 г. - в действие е пуснат Панамският канал. Строителството на канала започва през1879 г. от Франция, но впоследствие е продължено от САЩ. Завършен е през 1914 г., но е открит официално през 1920 г. През 1944 г. Седма американска армия извършва десант на френската Ривиера в рамките на операция “Дракон”, за да отвори втори западен фронт срещу нацистите след този в Нормандия. 1945 г. – японският император Хирохито обявява безусловната капитулация на Япония във Втората световна война. 1969 г. - в Бетъл, Ню Йорк, започва легендарният фестивал за музика и изкуства Уудсток, на който се събират 800 000 души. На 15 август са родени: Наполеон Бонапарт, генерал-майор Христо Паков, генерал-лейтенант Пьотр Николаевич Вранглер... На 15 август умират: византийският император Алексий І Комнин, възрожденският писател – автор на „даскалска поезия” Панайот Семерджиев, художникът Иван Доспевски... 2015 г. Еквадор обявява извънредно положение поради изригването на един от най-високите активни вулкани в света Котопакси. За последно вулканът е изригвал преди 75 години. на 15 август са родени: Томас Едуард Лорънс (1888 - 1935), британски офицер и арабист, Пьотър Николаевич Врангел- руски дворянин, барон; гвардейски офицер, генерал-лейтенант (1917 г.) и  Жюл Греви - френски общественик, политик и държавник. На тази дата умират: Грация Деледа - италианска писателка, италианският писател Рафаело Джованиоли (1838 - 1915) и Всеволод Вячеславович Иванов - руски писател. \r\n2014 г.\r\nУкраинските власти започват военна операция за овладяване на Донецк и Луганск.\r\n2013 г.\r\nОрасио Картес встъпва официално на поста президент на Парагвай. Предишният президент Фернандо Луго бе свален след процедура по импийчмънт поради гибелта на 17 безимотни селяни по време на стълкновения с полицията.\r\n2012 г.\r\nОрганизация Ислямска конференция изважда Сирия от състава си.\r\n2011 г.\r\nНов генерален секретар на Карибската общност става Ъруин Ларок.\r\n2011 г. \r\nGoogle закупува телекомуникационната компания на Моторола Motorola Mobility за 12,5 милиарда долара.\r\n2001 г.\r\nАстрономи обявяват откритието на първата слънчева система, извън нашата. Тя е съставена от две планети, които обикалят около една звезда от съзвездието Голямата Мечка.\r\n1998 г.\r\nНай-малко 28 души загиват, над 220 са тежко ранени след избухването на бомба, поставена в автомобил на пазара в град Омаг в Северна Ирландия. Това е най-големият бомбен атентат от началото на конфликта в Северна Ирландия. Конфликтът в Северна Ирландия започва три десетилетия по-рано и е свързан с противоречията между католическо малцинство (ИРА – Ирландска Републиканска Армия) и протестантското мнозинство в страната.\r\n1990 г.\r\nПрезидентът Михаил Горбачов възстановява съветското гражданство на писателя - дисидент Александър Солженицин.\r\nАлександър Солженицин e руски писател хуманист и общественик. Той е роден на 11 декември 1918 г. През 1941 г. завършва Физико-математическия факултет на Московския университет и задочно 2 курса на Филологическия факултет в МИФЛИ (Московски институт по филологии и литература). От есента на 1941 г. е в действащата армия, от есента на 1942 г. е офицер, командир на батарея за звуково разузнаване. Служи на различни фронтове по време на Втората световна война. Арестуван е през февруари 1945 г. и е осъден на 8 години концлагер. След изтърпяване на присъдата през 1953 г. е заточен до живот в Казахстан. През 1956 г. е реабилитиран и работи като учител във Владимирска област в Централна Русия, след което се заселва в Рязан. Известност му носят повестите “Един ден на Иван Денисович” (1962 г.) и “Матьориният двор” (1963 г.). След 1965 г. никъде не се печатат негови произведения. През 1969 г. е изключен от Съюза на писателите, след като през 1967 г. е изпратил писмо, в което се обявява против цензурата.\r\nСлед излизането на първия том на “Архипелаг ГУЛАГ” (1974 г.) е обвинен в държавна измяна, арестуван е, отнето му е гражданството и е експулсиран в Германия. От 1976 г. живее в щат Върмонт, САЩ. На 27 май 1994 г. се завръща в Русия. През 2002 г. учредява награда на свое име. Автор е на : “Архипелагът ГУЛАГ” (1974 г.), “Раково отделение” (повест, 1968 г.), “В първия кръг” (повест, 1968 г.), епопеята “Червеното колело” (т. 1-8, 1971-1991 г.), “Решило телето дъба да събаря” (1975 г.; допълнена 1991 г.), “Април 1917. Върмонт; Париж” (1993-1995 г., т. 1-2), “Публицистика” (т. 1-2, 1995-1996 г.). Пише разкази, пиеси, киносценарии и публицистика. Събраните му съчинения са издадени в Москва през 1990 г. (т. 1-8).\r\nПрез 1970 г. получава Нобелова награда за литература.\r\n1973 г.\r\nСАЩ прекратяват бомбардировките над Лаос и Камбоджа.\r\n1971 г.\r\nАмериканският президент Ричард Никсън съобщава за преустановяването на конвертируемостта на долара. Така се слага край на системата на обмяна, установена от Бретън Уудс през 1872 г.\r\nБретън-Уудската система е приета със спогодба през 1944 г. Системата регламентира действията на учредения тогава МВФ. Основава се на неизменното съотношение между щатския долар и цената на златото (35 долара за 1 унция злато) и неизменните паритети между долара и останалите основни валути. Чрез нея валутните курсове се ограничават от т. нар. интервенционни точки, които се отклоняваха с един процент над или под установените паритети. Поради възникнала криза, вследствие на спекулативни валутни операции в края на 1971 г. системата е отменена. На нейно място са въведени плаващите валутни курсове.\r\n1969 г.\r\nВ Бетъл, Ню Йорк, започва легендарният фестивал за музика и изкуства Уудсток, на който се събират 800 000 души.\r\nУудсток е музикален рок фестивал, проведен от 15-ти до 17-ти август 1969 г. в Бетхел, щата Ню Йорк, САЩ. Уудсток се превръща в кулминация на един от най-плодотворните периоди в поп и рок музиката - десетилетието на 60-те години. По това време се развиват антивоенните движения и расовите вълнения. Това е периода на хипитата и идеята им за свят на хармония, мир и любов.\r\nВ програмата участват: “Сантана”, Рави Шанкар, “Инкредибъл Стринг Бенд”, “Канд Хит”, “Слай Енд Дъ Фемини Стоун”, “Джефърсън Еърплейн”, “Грейтфул Дед”, Джими Хендрикс, “Ху”, “Блъд, Суит Енд Тиърс”, “Крийдънс Клиъруотър Ривайвъл”, “Бенд”, Алро Гътри, Бърт Съмър, “Куин”, Мелани, Джони Уинтър, “Тен Иърс Афтър”, “Кънтри Джо Енд Фиш”, “Моуунтейн”, Тим Хардин, “Суитуотър”, Джо Кокър, Джон Себастиан, Кийф Хартли, “Ша-на-на”, “Пол Бъртърфийл Блус Бенд”, “Кросби, Стилс, Неш Енд Йънг”. Издадени са 2 албума с музика от Уудсток и едноименен филм (режисьор Майкъл Уодлай). През 1994 г. се провежда “Уудсток’94” по случай 25-годишния юбилей на фестивала.\r\n1948 г.\r\nСлед избори в Южна Корея, страната е провъзгласена за република с президент Ли Син Ман. Република Корея е държава в Източна Азия, заемаща южната половина на Корейския полуостров. Тя е парламентарна република, начело с президент, избиран за срок от 5 години. Законодателна власт - Национално събрание от 200 члена, избирани за 4 години. Висш орган на изпълнителната власт - Държавен съвет, възглавяван от президента, а изпълнителен орган - Кабинет на министрите и премиер-министър. Населението на страната е 41 150 хиляди жители. Столица на Република Корея е Сеул.\r\n1947 г.\r\nВеликобритания предоставя на Индия и Пакистан статут на независими държави.\r\n1945 г.\r\nЯпонският император Хирохито обявява безусловната капитулация на Япония във Втората световна война.\r\nЯпония участва във Втората световна война като част от “Оста Рим- Берлин-Токио”. Тя подписва Тристранния пакт на 27 септември 1940 г. На 7 декември 1941 г. Япония започва война срещу САЩ с внезапното нападение над американската военноморска база Пърл Харбър (Хаваите). На 8 декември САЩ и Великобритания обявяват война на Япония. В отговор на това на 11 декември Германия и Италия обявяват война на САЩ. В края на 1941 г. и началото на 1942 г. Япония превзема Малая, Филипините, Индонезия и Бирма. Разгромява британския флот при Сингапур. Създава се реална опасност от нахлуване в Австралия. През юни 1942 г. англо-американските съюзници спират японската офанзива в сраженията в Коралово море и при остров Мидуей. През 1945 г. англо-американските съюзни войски освобождават Филипините и завладяват японския остров Окинава. На 26 юли 1945 г. правителствата на Великобритания, САЩ и Китай публикуват Потсдамската декларация, съдържаща искания за капитулация на Япония. Японското правителство отклонява тези искания. На 6-ти и 9-ти август 1945 г. американски военновъздушни сили хвърлят атомни бомби над Хирошима и Нагасаки – Япония. Атомните бомби принуждават император Хирохито да обяви безусловната капитулация на Япония (15 август). След това страната е окупирана главно от американски, британски, австралийски и новозеландски войски, командвани от американския генерал Дъглас Макартър.\r\nНа 8 август СССР обявява война на Япония, изпълнявайки споразуменията от Ялтенската конференция. Съветската армия освобождава Южен Сахалин, Курилските острови, Корея, разгромява Квантунската армия в Китай и Северна Корея. В настъплението срещу японските завоеватели участват монголски и китайски войски. На 2 септември 1945 г. на американския линеен кораб \"Мисури\" Япония подписва Акт за безусловна капитулация, с което се слага край на военните действия във Втората световна война.\r\n1944 г.\r\nСедма американска армия извършва десант на френската Ривиера в рамките на операция “Дракон”, за да отвори втори западен фронт срещу нацистите след този в Нормандия.\r\n1918 г.\r\nСАЩ и новата съветска власт в Русия прекъсват дипломатическите отношения помежду си – започва интервенцията на бившите съюзници на Русия в Първата световна война на нейна територия в отговор на сключения от болшевиките сепаративен мир с Германия.\r\n1914 г.\r\nВ действие е пуснат Панамският канал. Строителството на канала започва през1879 г. от Франция, но впоследствие е продължено от САЩ. Завършен е през 1914 г., но е открит официално през 1920 г.\r\nТой пресича Панамския провлак в най-ниската му част на територията на Панама, свързва Тихия с Атлантическия океан, разделя Северна от Южна Америка. Дължина му е 81,6 км, дълбочината - 12,5 м, а ширината - 150 м, има три двойки шлюзове. От 1914 г. до 1999 г. е под контрол на САЩ, на 31 декември 1999 г. суверенитетът над Панамския канал е върнат на Панама.\r\n1866 г.\r\nЛихтенщайн получава независимост.\r\nКняжество Лихтенщайн е държава в централна Европа. Княжеството Лихтенщайн е основано през 1719 г. Княжеството е разположено между Швейцария и Австрия. Площта му е 157 кв. км. с население около 30 500 жители (1996 г.). 98% от населението са католици. Официалният език е немски. Паричната единица е швейцарски франк. Столицата на Лихтенщайн е Вадуц.\r\nПрез 1806 г. 1813 г. Лихтенщайн влиза в Рейнския съюз. През 1815 г.-1866 г. - в Германския съюз. През 1868 г. Лихтенщайн обявява неутралитет и разпуска армията си. Лихтенщайн е член на ООН от 1990 г.\r\n1848 г.\r\nУолдо Хенчен от Ню Йорк патентова зъболекарския стол.\r\n1836 г.\r\nТурските власти успяват окончателно да потушат въстанието в Белоградчишко и Пиротско.\r\n1537 г.\r\nИспанският конквистадор Хуан де Саласар основава селището Асунсион. Днес то e столица на Парагвай.\r\nАсунсион е столицата на Парагвай и един от най-големите градове в Южна Америка. Асунсион е главното пристанище и главен индустриален и културен център на страната. През 1731 г. там избухва едно от първите въстания срещу испанското колониално владичество. Негов водач е Хосе де Антекуера и Кастро. След войната на Тройния съюз (1865–1870 г.), градът е окупиран от бразилски войски до 1876 г. В града се намира Националният пантеон, по-малко подобие на парижките Инвалиди, където са погребани много национални герои.\r\n1534 г.\r\nИгнаций Лойола създава в Париж “Обществото на Исус”, известно като орден на йезуитите.\r\nИгнацио Лойола е философ, мислител и писател. Идеите му са свързани с целите и устройството на новото монашеско братство. Основните съчинения на Лойола са: “Духовни упражнения”, “Автобиография”, “Обсъждане на бедността”, “Основни правила за устройството на Обществото на Иисус” и “Духовен дневник”.\r\n1261 г.\r\nАрмията на никейския император Михаил VIII завзема Константинопол и го възстановява като столица на Византийската империя, след като през 1204 г. градът е завзет и опустошен от войските на Четвъртия кръстоносен поход.\r\n1240 г.\r\nТатарите достигат Унгария и разгромяват кралската армия при устието на река Тиса, разграбват и опожаряват столицата Пеща.\r\n1118 г.\r\nУмира Алексий I Комнин - византийски император, дошъл на власт с преврат през 1081 г. Основател на династията Комнини. Воюва с италианските нормани в земите на днешна Албания и Македония (1081 г.- 1085 г.), събирайки военни контингенти и от местното българското население. Комнин сключва антинормански съюз с Венеция (1083 г.) Печенежката заплаха на Балканите Алексий Комнин отстранява с помощта на куманите (битката край Левунион, по долното течение на р. Марица, 29 април 1091 г.). Политиката му към селджукската опасност в Мала Азия е гъвкава, като разчита на дипломатически ходове и мощни военни удари. Комнин проявява изключителни дипломатически качества при контактите си с участниците в Първия кръстоносен поход (1096 г.-1099 г.), чрез които връща обширни земи в Мала Азия под византийска власт. Прави монетна реформа (появата на т. нар. перпери), реорганизира титлите и службите и др. Подлага на гонение богомили и павликяни. През 1111 г. по негова заповед на Хиподрома е изгорен ересиархът на богомилите Василий Врач.\r\n1038 г.\r\nУмира крал Ищван І (ок. 970 - 1038). Създател на унгарската държава през 1000 г.\r\n797 г.\r\nВизантийският император Константин VI е ослепен от регентката Ирина.\r\nКонстантин VI е византийски император от 780 г. до 797 г. През 784 г. организира, заедно с регентката Ирина, демонстративен поход в Тракия. През 787 г., по настояване на Ирина, в Никея е свикан Седмият Вселенски събор, сложил край на иконоборството. През 790 г. Ирина е свалена и Константин VI, който става самостоятелен владетел на Византийската империя. Претърпените неуспехи в двата му похода срещу България (791 г. и 792 г.), както и връщането на Ирина в Константинопол, довеждат до вътрешнополитическа криза във Византия.\r\n718 г.\r\nАрабите прекратяват обсадата на Константинопол, след като претърпяват изключително тежки загуби. Те са изолирани по суша и море, като огромна част от войската им загива. Опитът на арабите да завладеят византийската столица и да нахлуят в Европейския югоизток завършва без успех. Българската войска на хан Тервел изиграва изключителната роля за спиране на арабската експанзия в Европа.На тази дата са родени:\r\n1892 г.\r\nРоден е Луи Виктор Пиер Реймон дьо Бройл - френски физик. Ценен високо от А. Айнщайн. През 1924 г. в докторската си дисертация \"Изследвания по теория на квантите\" излага идеята за вълновите свойства на материята (вълни на Дьо Бройл), която е в основата на съвременната квантова механика. Бройл се занимава също с релативна квантова механика, с въпросите за строежа на ядрото, теорията за разпространение на електромагнитни вълни във водна среда. Той е автор и на трудове по история на физиката. През 1929 г. получава Нобелова награда за физика \"за неговото откритие на вълновата природа на електроните\". През 1934 г. основава Център за изследвания по приложна математика към института \"Анри Поанкаре\". През 1945 г. е съветник към Френската комисия за атомна енергия. Бройл е член на Френската академия на науките, Американската академия за хуманитарни и естествени науки и др.\r\n1888 г.\r\nРоден е Томас Едуард Лорънс (1888 - 1935). Британски офицер и арабист. Известен е като Лорънс Арабски заради похода си начело на британските части през Първата световна война.\r\n1878 г.\r\nРоден е Пьотър Николаевич Врангел- руски дворянин, барон; гвардейски офицер, генерал-лейтенант (1917 г.). Той завършва Минния институт в Петербург (1901 г.) и постъпва на служба в Лейбгвардейския конен полк, произведен в чин офицер през 1902 г.; участва в Руско-японската война. Завършва Николаевската академия на Генералния щаб (1910 г.); по време на Първата световна война е командир на кавалерийски корпус. След болшевишкия преврат (1917 г.) постъпва в национално-патриотичната Доброволческа армия, в която командва конна дивизия и конен корпус; командващ Доброволческата армия участва в Гражданската война и защитава демокрацията, свободата и правата на човека от настъплението на болшевиките. След поражението на доброволческата армия е емигрант. Пьотър Врангел е автор на мемоари \"Записки\" (1928 г.).\r\n1807 г.\r\nРоден е Жюл Греви - френски общественик, политик и държавник. Адвокат по професия. Трети председател на Френската република (от 1879 г. до 1887 г.). Той е избран в Учредителното събрание по време на Революцията (1848 г.). Греви се обявява против въвеждането на длъжност председател на републиката. Като републиканец се съпротивлява срещу държавния преврат (2 декември 1851 г.). В Третата република е един от лидерите на умерените републиканци.\r\n1771 г.\r\nРоден е шотландският писател и поет Уолтър Скот (1771 - 1832). Автор на \"Айвънхоу\", \"Роб Рой\" и др.\r\n1769 г.\r\nРоден е Наполеон Бонапарт - френски император. Роден е в град Аячо на остров Корсика. През 1785 г. той завършва военно училище в Париж и става подпоручик. През 1793 г. като капитан-артилерист участва в обсадата на Тулон, зает от англичаните. Благодарение на неговите способности френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. По време на похода в Италия (1796-1797 г.) се проявява не само като талантлив генерал, но и като добър дипломат. През 1798-1799 г. организира и командва египетски поход, разбива турската армия, завладява Египет и Сирия и организира административната и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. Англия, Австрия и Прусия образуват Рейнската лига (1804 г.) – политически съюз, насочен срещу Франция. През 1805 г. Наполеон разгромява Австрия (битката при Аустерлиц) и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. Англия организира морска блокада на Франция и Наполеон отговаря с континентална блокада срещу острова. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир разделя Европа на 2 зони на влияние – френска и руска. През 1808-1811 г. той предприема поход за завоюване и окупиране на Испания, през 1809 г. побеждава Австрия, без да я обезвреди напълно. През 1812 г. Наполеон предприема несполучлив поход в Русия и е принуден да отстъпи, като потегля обратно за Франция. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г.) съюзните армии окупират страната, Наполеон абдикира в двореца Фонтебло и е заточен на о-в Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон е заточен на о-в Св. Елена, където е поставен под най-строг режим и охрана от английските войски. След смъртта му са публикувани неговите \"Мемоари от о-в Света Елена\" и \"Мемоари\", продиктувани по време на заточението.\r\n1750 г.\r\nРоден е Пиер Силвен Маршал - френски писател. В дидактическата си поема “Френският Лукреций” (1797 г.) отразява социално-философските идеи на Просвещението. Участник в движението “В името на равенството” под ръководството на Г. Бабьоф.\r\n1688 г.\r\nРоден е Фридрих Вилхелм І (1688 - 1740) - крал на Прусия. Превръща страната си в първостепенна политическа сила в Европа.На тази дата умират:\r\n1963 г.\r\nУмира Всеволод Вячеславович Иванов - руски писател. Иванов публикува произведения от 1915 г., издава първата си книга през 1919 г. През 1921 г. се установява в Петроград. Присъединява се към литературната група \"Серапионови братя\". Става известен с повестите \"Партизани\" (1921 г.), \"Брониран влак 14-69\" (1922 г.) и \"Цветни ветрове\" (1922 г.). Негови произведения са: \"Тайното в тайните\" (1927 г.), \"Особнякът\" (1928 г.) и др. Същевременно пише повестите \"Хабу\" (1925 г.), \"Гибелта на Железни\" (1928 г.), \"Пътешествие в несъществуваща страна\" (1930 г.), пиесата \"Брониран влак 14-69\" (1927 г.), романа \"Сиви пясъци\" (1922 г.), автобиографичния роман \"Похожденията на факира\" (1934 г.-1935 г.), романа \"Пархоменко\" (1939 г.; филма \"Александър Пархоменко\", 1942 г.), романа \"При превземането на Берлин\", спомените \"Срещи с М. Горки\" (1947 г.), драмата \"Ломоносов\" (1953 г.), разкази, публицистични статии. Посмъртно са издадени негови спомени, дневници, романите \"Вулкан\" (1966 г.-1968 г.), \"Y\", \"Кремъл\" и сбирка с фантастични разкази \"Зелената лампа\".\r\n1936 г.\r\nУмира Грация Деледа - италианска писателка и Нобелов лауреат за литература през 1926 година. Първия си роман, „Сардинско цвете“, публикува през 1892 година.\r\n1915 г.\r\nУмира италианският писател Рафаело Джованиоли (1838 - 1915).\r\n1118 г.\r\nУмира Алексий I Комнин - византийски император, дошъл на власт с преврат през 1081 г. Основател на династията Комнини. Воюва с италианските нормани в земите на днешна Албания и Македония (1081 г.- 1085 г.), събирайки военни контингенти и от местното българското население. Комнин сключва антинормански съюз с Венеция (1083 г.) Печенежката заплаха на Балканите Алексий Комнин отстранява с помощта на куманите (битката край Левунион, по долното течение на р. Марица, 29 април 1091 г.). Политиката му към селджукската опасност в Мала Азия е гъвкава, като разчита на дипломатически ходове и мощни военни удари. Комнин проявява изключителни дипломатически качества при контактите си с участниците в Първия кръстоносен поход (1096 г.-1099 г.), чрез които връща обширни земи в Мала Азия под византийска власт. Прави монетна реформа (появата на т. нар. перпери), реорганизира титлите и службите и др. Подлага на гонение богомили и павликяни. През 1111 г. по негова заповед на Хиподрома е изгорен ересиархът на богомилите Василий Врач.\r\n1038 г.\r\nУмира крал Ищван І (ок. 970 - 1038). Създател на унгарската държава през 1000 г.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”;", "date": "2017.08.15", "title": "Денят 15 август в световната история"}
{"url": "http://www.focus-news.net/news/2017/08/15/2425769/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-katedralen-hram-uspenie-na-presveta-bogoroditsa.html", "text": "По повод отбелязването на големия християнски празник Успение на Пресвета Богородица, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света Литургия за храмовия празник на пазарджишкия катедрален храм \"Успение на Пресвета Богородица\". Началото е от 9.00 часа. \r\nНикола ПЕТКОВ", "date": "2017.08.15", "title": "Пазарджик: Константийският епископ Яков ще оглави архиерейска света Литургия в катедрален храм \"Успение на Пресвета Богородица\""}
{"url": "http://www.focus-news.net/news/2017/08/15/2425770/gd-granichna-politsiya-na-gkpp-kapitan-andreevo-se-e-obrazuvala-1-km-kolona-ot-tovarni-avtomobili-na-izhod-ot-stranata.html", "text": "На българо-турската граница на ГКПП „Капитан Андреево“ се е образувала 1 км колона от товарни автомобили на изход от страната. Това съобщиха от пресцентъра на ГД „Гранична полиция“. Информацията е към 6.00 часа. На българо-сръбската, българо-македонската, българо-гръцката и българо-румънската граница трафикът е нормален на всички ГКПП-та. Фериботът Оряхово - Бекет работи само в светлата част от деня поради ниско ниво на река Дунав.", "date": "2017.08.15", "title": "ГД „Гранична полиция“: На ГКПП „Капитан Андреево“ се е образувала 1 км колона от товарни автомобили на изход от страната"}
{"url": "http://www.focus-news.net/news/2017/08/15/2425771/plovdiv-znepolskiyat-episkop-arseniy-shte-oglavi-arhiereyska-sveta-liturgiya-v-katedralniya-hram-uspenie-na-presveta-bogoroditsa.html", "text": "На Успение Богородично Негово преосвещенство Знеполският епископ Арсений ще оглави архиерейска света Литургия в катедралния храм \"Успение на Пресвета Богородица\" в Пловдив, предаде репортер на Агенция \"Фокус\". По повод големия християнски празник Успение на Пресвета Богородица, с благословението на Негово високопреосвещенство Пловдивският митрополит Николай, Преосвещеният Знеполски епископ Арсений ще оглави архиерейска света Литургия за храмовия празник на катедралния храм \"Успение на Пресвета Богородица\" в град Пловдив. Началото е от 9.00 часа. \r\nНикола ПЕТКОВ", "date": "2017.08.15", "title": "Пловдив: Знеполският епископ Арсений ще оглави архиерейска света Литургия в катедралния храм \"Успение на Пресвета Богородица\""}
{"url": "http://www.focus-news.net/news/2017/08/15/2425772/mvr-trima-dushi-sa-zaginali-a-28-sa-postradali-pri-katastrofi-v-stranata-prez-izminaloto-denonoshtie.html", "text": "Трима души са загинали при 25 катастрофи в страната през изминалото денонощие. Това съобщиха от пресцентъра на МВР. При катастрофите има 28 пострадали, от които един е с опасност за живота. В София са станали 111 леки и едно тежко пътнотранспортно произшествие. При произшествията в столицата е пострадал един човек.", "date": "2017.08.15", "title": "МВР: Трима души са загинали, а 28 са пострадали при катастрофи в страната през изминалото денонощие"}
{"url": "http://www.focus-news.net/news/2017/08/15/2425773/sofiya-vavezhda-se-organizatsiya-na-dvizhenieto-za-rekonstruktsiya-na-toploprovod-na-ul-haydut-sider.html", "text": "Въвежда се организация на движението за реконструкция на топлопровод на ул. “Хайдут Сидер“ в София. Това съобщиха от пресцентъра на Столична община.  До 24.00 часа на 15 август 2017 г. се забранява влизането на пътни превозни средства, съответно: \r\n-\tПо южното пътно платно на ул. “Божурище“ между бул. “Вардар“ и пл. “Преображение“; \r\n-\tюгозападната част на пл. “Преображение“ между между ул. “Иван Хаджиенев“ и северното пътно платно на ул. “Божурище“; \r\n-\tДвижението ще се извършва двупосочно в северното пътно платно на ул. “Божурище“ между бул. “Вардар“ и пл. “Преображение“. \r\nОт 00.00 часа на 16 август 2017 г. до 24.00 часа на 22 август 2017 г. се забранява влизането на превозни средства, съответно \r\n-       в средната част на пл. “Преображение“; \r\n-       по северното пътно платно на ул. “Божурище“ между бул. “Вардар“ и ул. “Иван Хаджиенев“; \r\nДвижението ще се извършва двупосочно в южното платно на ул. “Божурище“ между бул.“Вардар“ и ул. “Иван Хаджиенев“ (южна част). \r\nЗа периода от 9 до 22 август 2017 г. временно се изместват автобусни спирки: \r\n-\tВ посока Централна гара с код „ул. Хайдут Сидер“ на ул. “Хайдут Сидер“ на 30 м след пл. “Преображение“; \r\n-\tВ посока Западен парк с код 2226 „ул. Хайдут Сидер“ на ул. “Хайдут Сидер“ на 30 м преди пл. “Преображение“.", "date": "2017.08.15", "title": "София: Въвежда се организация на движението за реконструкция на топлопровод на ул. “Хайдут Сидер“"}
{"url": "http://www.focus-news.net/news/2017/08/15/2425774/plovdiv-ostava-zabraneno-dvizhenieto-na-tezhkotovarni-avtomobili-nad-5-tona-po-patya-plodovitovo-parvomay-asenovgrad.html", "text": "Остава забранено движението на тежкотоварни моторни превозни средства над 5 тона по пътя Плодовитово - Първомай - Асеновград, в района на км 6, поради намален габарит на пътното платно на стоманения мост на река Марица. Това каза за Радио „Фокус“ – Пловдив дежурният в Областно пътно управление. Остава валидно и ограничено за движение на камиони над 12 тона по пътя Поповица - Болярци заради намален габарит на пътното платно на мост в село Поповица. Нормален е трафикът по пътищата Пловдив - Карлово и Пловдив - Пещера. По останалите основни пътни направления движението също се извършва без затруднения. През изминалата нощ не са постъпвали сигнали за сериозни пътни инциденти. Движението през прохода Троян - Кърнаре се осъществява нормално и без затруднения.\r\nДо 15 септември се забранява движението на всички моторни превозни средства по ул. „Александър Стамболийски” в Асеновград, в участъка от ул. „Пере Тошев” до ул. „Плиска”. Причината е изпълнение на дейности по Водния проект на града. Призовават се всички участници в движението за повишено внимание, стриктно спазване на пътната сигнализация и указанията на изпълнителя, за да не се възпрепятства извършването на ремонтните дейности и да не се създават предпоставки за пътнотранспортни произшествия.\r\nКристиян ГАРОВ", "date": "2017.08.15", "title": "Пловдив: Остава забранено движението на тежкотоварни автомобили над 5 тона по пътя Плодовитово - Първомай - Асеновград"}
{"url": "http://www.focus-news.net/news/2017/08/15/2425775/daily-news-hungary-ungariya-otgovori-na-es-dzhordzh-soros-ne-e-nad-zakona.html", "text": "Унгария изпрати своя отговор до Европейската Комисия (ЕК) относно наказателните процедури, които бяха стартирани срещу страната, заради закона за обявяване на произхода на финансиране на Неправителствените организации (НПО) и закона, според който чуждите университети трябва да имат дейност и в своята родна страна. От Будапеща заявиха, че Джордж Сорос не е над закона и че ЕК прилага двоен стандарт спрямо нея, пише електронното издание Daily News Hungary.\r\nПрез месец юли Европейската комисия стартира наказателна процедура срещу Унгария, защото тя не успя да приведе изменения закон за висше образование в съответствие с законите на Европейския съюз. Още една наказателна процедура беше стартирана заради приетия от Будапеща закон, който изисква НПО-тата да се регистрират в съда, като външно-финансирани организации, ако техните дарения надминават 7,2 милиона форинта (23,600 евро) на година.\r\nВ своя отговор, правителството на Унгария представя приетите мерки, като необходими и пропорционални, поясни държавният секретар Пал Вьолнер на пресконференция:\r\n„Не можем да направим нищо за това, че рестрикциите засягат интересите на Джордж Сорос“, но „дори и той не е над закона“ на Унгария.\r\nТой изрази надежда, че ЕК ще „се завърне към юридическите основания, върху които са приети законите“. Според Вьолнер споровете между ЕК и Унгария, относно законите, са по-скоро политически, отколкото юридически. \r\nТой заяви още, че регулацията на образованието е от компетенцията на страната и посочи, че правата на ЕК по този въпрос са „най-малкото спорни“. Според него, комисията прилага двоен стандарт спрямо Унгария по въпроса за чуждестранните университети, тъй като в Германия, Испания и Чешката република действа подобен закон.\r\nПревод и редакция:", "date": "2017.08.15", "title": "Daily News Hungary: Унгария отговори на ЕС – Джордж Сорос не е над закона"}
{"url": "http://www.focus-news.net/news/2017/08/15/2425776/stara-zagora-mitropolit-kiprian-shte-otsluzhi-bozhestvena-sveta-liturgiya-v-hram-uspenie-bogorodichno-v-kazanlak.html", "text": "Божествена света Литургия по повод най-големия летен християнски празник Успение на св. Богородица, оглавена от Негово високопреосвещенство Старозагорския митрополит Киприан ще бъде отсужена в храм „Успение Богородично“ в Казанлък от 9.00 часа. Това каза за Радио „Фокус“ Благовест Илиев от Митрополията в Стара Загора. \r\nСветите мощи на Св. Николай Мирликийски Чудотворец и иконата на светеца, които вчера бяха тържествено посрещнати от духовенството и богомолци в Казанлък, ще бъдат и днес в храм „Успение Богородично“, след което ще бъдат върнати в едноименната църква в Стара Загора, където ще бъдат изложени за поклонение от 16.30 часа.  \r\nСлавяна ГАЙДАРОВА", "date": "2017.08.15", "title": "Стара Загора: Митрополит Киприан ще отслужи Божествена света Литургия в храм „Успение Богородично“ в Казанлък"}
{"url": "http://www.focus-news.net/news/2017/08/15/2425777/sofiya-23-godishen-mazh-e-postradal-pri-sbivane-v-studentski-grad.html", "text": "23-годишен мъж е пострадал при сбиване в Студентски град. Около 6.00 часа сутринта той е бил приет в Спешното отделение на УМБАЛ \"Св. Анна\" - София, съобщиха от пресцентъра на лечебното заведение. Пострадалият е със счупена долна челюст и разкъсно-контузни рани. Няма пряка опасност за живота му.", "date": "2017.08.15", "title": "София: 23-годишен мъж е пострадал при сбиване в Студентски град"}
{"url": "http://www.focus-news.net/news/2017/08/15/2425778/d-r-atanas-kambitov-kmet-na-obshtina-blagoevgrad-bozhiyata-mayka-e-pazitel-na-semeystvoto-na-doma-i-na-choveshkite-tsennosti.html", "text": "Божията Майка е пазител на семейството, на дома и на човешките ценности. Това казва в поздравителен адрес по повод Успение Богородично кметът на Благоевград д-р Атанас Камбитов, съобщиха от пресцентъра на Община Благоевград. В поздравителния адрес на кмета се посочва още: \"Уважаеми съграждани, \r\nДнес православната църква отбелязва Успение на Пресвета Богородица. \r\nБожията Майка е пазител на семейството, на дома и на човешките ценности. Нека в домовете ни да има мир, разбирателство и топлина! Да бъдем здрави и смирени! Нека Пресвета Богородица ни закриля и подкрепя! На всички именици пожелавам здраве и късмет. Носете името си с гордост! Честит празник!\"", "date": "2017.08.15", "title": "Д-р Атанас Камбитов, кмет на Община Благоевград: Божията Майка е пазител на семейството, на дома и на човешките ценности"}
{"url": "http://www.focus-news.net/news/2017/08/15/2425779/adelina-stefanova-hram-vavedenie-bogorodichno-blagoevgrad-golyama-bogoroditsa-e-narodnoto-naimenuvane-na-praznika-uspenie-na-presvetata-bozhiya-mayka.html", "text": "Голяма Богородица е народното наименуване на празника Успение на Пресветата Божия Майка. Това каза за Радио „Фокус“ – Пирин Аделина Стефанова, църковен уредник в храма „Въведение Богородично“ – Благоевград. Буквално от църковно-славянски „успение“, означава заспиване, но завинаги, в смисъл умиране. „Целта празника да се нарича така е да се избегне негативния смисъл на думата смърт, затова ние знаем, че макар и да се нарича успение, това означава не край, а начало на нов живот, събуждане за друг живот, възкресение, успокоение на душата“, посочи Стефанова. Богородица била на 64 години, когато ѝ се явил Архангел Михаил с палмово клонче в ръка, казвайки ѝ, че скоро Бог ще я призове. „Изпълнена с велика радост Светата Майка събрала пръсналите се по света апостоли и им съобщила новината, легнала на одъра с палмовото клонче в ръка и чакала. Сам Христос дошъл с ангелите и отнесъл душата ѝ, а тялото погребали в пещера край Йерусалим. От апостолите само Тома не успял да дойде на погребението, бил далеч, чак в Индия“, допълни уредникът на храм „Въведение Богородично“. \"Богородица е погребана в пещера край Гетсимания, като входът е затворен с камък. Когато няколко дни по-късно го отварят, за да се поклони пред светицата закъснелият апостол Тома, намират само плащеницата ѝ\", отбеляза Аделина Стефанова.\r\nЛивия НИНОВА", "date": "2017.08.15", "title": "Аделина Стефанова, храм „Въведение Богородично“ - Благоевград: Голяма Богородица е народното наименуване на празника Успение на Пресветата Божия Майка"}
{"url": "http://www.focus-news.net/news/2017/08/15/2425780/hasan-rouhani-iran-mozhe-da-izleze-ot-yadrenata-sdelka-ako-sasht-prodalzhi-da-nalaga-sanktsii.html", "text": "Президентът на Иран Хасан Роухани заяви, че Иран лесно може да изостави ядрената сделка със световните сили, само за часове, ако САЩ продължи да провежда политика на „санкции и принуда“, предаде AFP.\r\n“Провалената политика на санкции и принуда накара техните предишни администрации да седнат на масата за преговори“, заяви Роухани по време на изявление, излъчено по местна телевизия.\r\n„Ако искат да се върнат пак към тази политика, със сигурност в кратко време – не седмици или месеци, а в рамките на часове или дни – ще се върнем към предишната си ситуация и то много по-силни от преди“, подчерта иранският президент.\r\nПревод и редакция:", "date": "2017.08.15", "title": "Хасан Роухани: Иран може да излезе от ядрената сделка, ако САЩ продължи да налага санкции"}
{"url": "http://www.focus-news.net/news/2017/08/15/2425781/blagoevgrad-vavedena-e-organizatsiya-na-dvizhenieto-po-vtoroklasniya-pat-gradevo-prohoda-predel-ot-km-18000-do-km-21500-zaradi-kosene-i-izsichane-na-hrasti.html", "text": "В лява или дясна лента, съгласно поставените пътни знаци, се извършва движението по второкласен път – 19 Градево - прохода „Предел“, от км 18+000 до км 21+500. Това съобщиха за Радио „Фокус“ – Пирин от Областно пътно управление – Благоевград. В посочения участък се осъществява косене и изсичане на храсти. Същата организация на движението е в сила и за главен път Е-79  Благоевград - Симитли - Кресна - Кулата - граница Гърция от км 356+100 до км 364+000 и от км 367+000 до км 371+000. Причината за временната организация е, че до 18 август се извършва косене и изсичане на храсти и единични дървета. Шофьорите да се движат с повишено внимание по второкласен път – 84 Якоруда - Разлог, при км 98+500, тъй като пътния участък е стеснен поради дестабилизиран банкет в ляво. Движението е урегулирано с необходимите пътни знаци. През изминалата нощ обстановката по пътищата в областта е била спокойна и няма регистрирани пътни инциденти. Към този час трафикът по автомагистрала „Струма“ и главен път Е-79 е нормално интензивен.\r\nЛивия НИНОВА", "date": "2017.08.15", "title": "Благоевград: Въведена е организация на движението по второкласния път Градево - прохода „Предел“, от км 18+000 до км 21+500, заради косене и изсичане на храсти"}
{"url": "http://www.focus-news.net/news/2017/08/15/2425782/pregled-na-osnovnite-temi-v-dobrudzhanskiya-pechat.html", "text": "Направена е първа копка за рехабилитация на пътя Добрич - Кардам, съобщава челото на вестник „Нова добруджанска трибуна“. Така е даден стартът на реконструкция на 14 км от второкласния път, който е най-кратката връзка между Румъния и Черноморските ни курорти, както и важна връзка между Варна и Добрич. На събитието е присъствал председателят на Управителния съвет на Агенция „Пътна инфраструктура“ инж. Дончо Атанасов. Финансирането на ремонта е по ОП „Региони в растеж“. „Държавата започва изграждането на тол система“, съобщава изданието. Новината е съобщил вчера в Добрич председателят на Управителния съвет на Агенция „Пътна инфраструктура“ инж. Дончо Атанасов. Очакваните приходи годишно са между 800 млн. до 1 млрд. лв. Инж. Атанасов е подчертал, че системата е изключително важна за държавата, защото ще даде възможност една от най-публичните услуги да се самофинансира. Момиче от Добрич е най-гиздавата мома на мегдана – надпревара, провела се в рамките на националния фолклорен събор „Болярска среща“, съобщава всекидневникът. Победителките във фотоконкурса ще бъдат наградени в село Арбанаси по време на традиционния празник на селото. \r\nТемата за изграждането на държавно предприятие за опериране на ТОЛ системата е водеща за другия регионален вестник „Добруджанска трибуна“. За денонощие транзитният трафик на тежкотоварни автомобили, който преминава през страната е между 8 000 и 10 000 автомобила. Огромни средства се губят и от трафика, свързващ Европа с Близкия изток. „Прокуратурата разследва Джевдет Чакъров за кашата с Калиакра“, съобщава изданието. Установено е, че резерватът е по-голям от нужното. Експерти тепърва ще проверяват това. Чакъров в качеството си на министър на околната среда и водите през 2007 година е издал заповед за определяне на площта на понто-сарматските степи. От спортната страница – „Спрягат двама добрички хандбалисти за „Спартак“ (Вн). От ръководството на варненския клуб са обявили, че от есента ще подсилят тима с двама хандбалисти от Добрич. Според треньора Веселин Станков вече постигнато съгласие за дългосрочна ангажираност на Йордан Михайлов. Другото спрягано име на 27-годишния вратар Ивайло Иванов. От хандбален клуб „Добруджа“ нито са потвърдили, нито са отрекли тази информация.", "date": "2017.08.15", "title": "Преглед на основните теми в добруджанския печат"}
{"url": "http://www.focus-news.net/news/2017/08/15/2425783/dobrich-zapochna-rehabilitatsiya-na-patya-dobrich-kardam.html", "text": "Започна рехабилитация на пътя Добрич - Кардам, ще бъдат ремонтирани 14 км от тази отсечка, предаде кореспондент на Радио „Фокус” – Варна. До края на месеца е ограничено движение на МПС над 10 тона по пътя Кранево - Варна. Обходният маршрут е през селата Кичево и Оброчище. Спряно е движението на леки автомобили по пътя между селата Горун и Тюленово в Община Шабла заради лошото състояние на отсечката. Интензивен е трафикът по път I- 9 от Границата с Република Румъния в посока Дуранкулак - Каварна - Балчик - Варна както и по пътя Добрич - Балчик. Няма въведени други временни ограничения на движението на леки автомобили в областта. \r\nЖулиета НИКОЛОВА", "date": "2017.08.15", "title": "Добрич: Започна рехабилитация на пътя Добрич - Кардам"}
{"url": "http://www.focus-news.net/news/2017/08/15/2425784/ministar-nikolay-nankov-nadyavame-se-che-utre-shte-uspeem-da-otvorim-ofertite-za-tol-sistemata.html", "text": "Надяваме се, че утре ще успеем да отворим офертите за ТОЛ системата. Това каза министърът на регионалното развитие и благоустройството Николай Нанков в предаването „Денят започва“ по БНТ.  Нанков подчерта, че въвеждането на ТОЛ системата ще струва до 200 милиона лева. „Ако продължим и довършим успешно обществената поръчка, цената ще падне със сигурност, тъй като тя е заложена до 200 милиона лева. Такива са разчетите и, ако изберем алтернативния вариант да я въведем през държавна компания по метода на in-house възлагане на реципрочна стойност. Тоест  стойността няма да нарасне“, обясни регионалният министър. По думите му към днешна дата шансовете да се продължи и завърши обществената поръчка са не малки. „Тъй като всички законосъобразни процедури по обжалване са на своя финал. Законът дава възможност да обжалване на стартирането на процедурата, но на днешния етап те са изчерпани като алтернатива. Насрочили сме отваряне на офертите със създадена комисия утре в сряда, от 17.00 часа, в АПИ, като възложител на обществената поръчка. Одобрили сме всички кандидати, подали оферти“, съобщи министър Нанков.  „Надяваме се, че ще успеем. Генерирахме 6 оферти, процедурата беше по обжалване на този етап, заради краткия според някои кандидати срок и в момента сме на третия етап – отваряне на офертите“, допълни той. „За нас е изключително важно максимално бързо да въведем системата“, заяви министър Нанков, като подчерта, че тя ще генерира ресурс, който ще ес използва само за подобряване на инфраструктурата и подобряване на безопасността. „Логиката в случая е, че тази проектна компания ще оперира системата, ще я стопанисва и ще поддържа“, каза още министър Нанков.", "date": "2017.08.15", "title": "Министър Николай Нанков: Надяваме се, че утре ще успеем да отворим офертите за ТОЛ системата"}
{"url": "http://www.focus-news.net/news/2017/08/15/2425785/otets-hristo-pavlov-v-manastira-pokrov-bogorodichen-na-uspenie-bogorodichno-po-traditsiya-se-sabirat-stotitsi-miryani-ne-samo-ot-balgariya-no-i-ot-tsyala-evropa.html", "text": "Отбелязваме големия християнски празник Успението Богородично – Голяма Богородица. Днес, на 15-ти август, празнуват както православни, така и католици. Това каза за Радио „Фокус“ – Велико Търново отец Христо Павлов от манастира \"Покров Богородичен\" в Свищов. По този повод във всички храмове в страната се отслужват свещени Литургии. „При нас по традиция се събират стотици миряни не само от България, но и от цяла Европа. Идват и много католици“, каза още отец Христо.\r\nСпоред Светото писание на 15-ти август е денят Божията майка напуска земния живот и отива при сина си. Три дни преди смъртта Архангел Гавраил ѝ съобщава, че Бог е пожелал да я вземе при себе си в своето царство, за да царува вечно с него. Последното ѝ желание е да види Светите апостоли заедно. По чуден начин те се пренасят пред вратите на дома ѝ в Йерусалим.\r\nТри дни след това сам Исус Христос в небесна слава, обкръжен от ангелски ликове и светци, слиза от небесата за душата на Света Богородица. Погребват я в една пещера край Гетсимания и затварят входа с камък. Когато няколко дни по-късно го отварят, за да се поклони пред светицата закъснелият апостол Тома, намират само плащеницата й.\r\nДнес имен ден празнуват Мария и всички производни като Мара, Марена, Маренка, Маретка, Мари, Мариела, Мариета, Марийка, Марика, Марила, Марилка, Мариола, Мариона, Марионела, Мариора, Марита, Марица, Маричка, Маришка, Мариям, Марула, Маруся, Маруца, Маруша, Марче, Маря, Маряна, Маша, Машка, Мери, Мика, Мима, Мими, Мица, Мича, Миче, Мичка, Мария – Ана, Мария – Анка, Мария – Антоанета, Мария – Магдалена, Мария – Мара, Мария – Маргарита, Мариел – Мариан, Марий, Марио, Мариус.\r\nЛуиза ТРАНЧЕВА", "date": "2017.08.15", "title": "Отец Христо Павлов: В манастира \"Покров Богородичен\" на Успение Богородично по традиция се събират стотици миряни не само от България, но и от цяла Европа"}
{"url": "http://www.focus-news.net/news/2017/08/15/2425786/negovo-visokopreosveshtenstvo-vrachanskiyat-mitropolit-grigoriy-shte-oglavi-arhiereyska-sveta-liturgiya-za-praznika-na-cherepishkata-sveta-obitel-uspenie-na-presveta-bogoroditsa.html", "text": "На Успение Богородично,  Негово високопреосвещенство Врачанският митрополит Григорий ще оглави архиерейска света Литургия за празника на Черепишката света обител \"Успение на Пресвета Богородица\", предаде репортер на Агенция \"Фокус\". Началото е от 9.00 часа. \r\nНикола ПЕТКОВ", "date": "2017.08.15", "title": "Негово високопреосвещенство Врачанският митрополит Григорий ще оглави архиерейска света Литургия за празника на Черепишката света обител \"Успение на Пресвета Богородица\""}
{"url": "http://www.focus-news.net/news/2017/08/15/2425787/smolyan-s-tarzhestvena-sveta-liturgiya-i-kurban-za-zdrave-zhitelite-na-chepelare-otbelyazvat-hramoviya-praznik-na-tsarkvata-uspenie-bogorodichno.html", "text": "С тържествена света Литургия и курбан за здраве жителите на Чепеларе отбелязват храмовият празник на църквата „Успение Богородично“. Това каза за Радио „Фокус“ – Смолян Елен Асимакова, експерт в отдел „Култура“ в Община Чепеларе. Тържествената литургия започва в 9.00 часа и ще бъде отслужена от двамата отци Станимир и Димитър, след която ще бъде раздаден благословен курбан за здраве. В този храм на 9 август бе донесена Чудотворната икона „Златна ябълка“ от пловдивския митрополит Николай, който  оглави и богослужението. В града има построени две църкви, като храм „Успение Богородично“ е втората. Първа е църквата „Св. Атанасий“,  построена през 1834 г. изцяло от местното население. Църквата „Успение Богородично“ е построена и изографисана през 1866г, а е осветена на 16 юли 1867 г.\r\nДаниела БОЙКОВА", "date": "2017.08.15", "title": "Смолян: С тържествена света Литургия и курбан за здраве жителите на Чепеларе отбелязват храмовия празник на църквата „Успение Богородично“"}
{"url": "http://www.focus-news.net/news/2017/08/15/2425788/the-localavstriya-avstriya-poiska-ot-italiya-da-sprira-migrantite-predi-da-sa-stignali-na-neyniya-materik.html", "text": "Външният министър на Австрия Себастиян Курц призова Италия да не допуска мигрантите до континенталната суша, като спре спасителните фериботи още на островите, от които тръгват, пише австрийското издание на The Local.\r\nКурц сподели, че е казал на италианския си колега Анджелино Алфано, че „спасителните мисии в Средиземно море не трябва да бъдат билет за Централна Европа“, по време на техен разговор в кулоарите на срещата на ОССЕ във Виена.\r\n„Надяваме се, че ферибортите, обслужваши нелегални мигранти, ще бъдат спрени между италианските острови, като Лампедуза, и италианския материк“, заяви той.\r\n„Ако мигрантите бъдат докарвани бързо на континенталната суша от островите и след това продължат пътя си на север, това не само ще увеличи натиска върху Централна Европа, но и ще даде смелост на още бежанци да се пробват да достигнат до континента“, добави Курц.\r\nПревод и редакция:", "date": "2017.08.15", "title": "The Local(Австрия): Австрия поиска от Италия да сприра мигрантите преди да са стигнали на нейния материк"}
{"url": "http://www.focus-news.net/news/2017/08/15/2425789/plovdiv-s-iznesena-izlozhba-regionalniyat-istoricheski-muzey-otbelyazva-125-godini-ot-provezhdaneto-na-parvoto-balgarsko-zemedelskopromishleno-izlozhenie.html", "text": "С изнесена изложба Регионален исторически музей - Пловдив отбелязва 125 години от провеждането на Първото българско земеделско–промишлено изложение. Откриването ще се състои от 11.00 часа на площад „Централен“ в града. Това съобщиха за Радио „Фокус“ - Пловдив от музея. Изложбата включва 20 табла, които са разположени пред Централна Поща. Те съдържат любопитен снимков материал и интересна информация за провеждането на изложението и за историческите личности, които участват в организирането на събитието.\r\nПървото българско земеделско-промишлено изложение е открито в Пловдив на 15 август 1892 г. Алеи, зелени площи, павилиони, водоснабдяване, електрическо осветление, телефонна връзка – всичко е създадено за по-малко от година. На това първо за Балканите изложение Европа и светът се срещат с непознатата стопанска България, а българите със съвременните технически достижения. До закриването на 3 ноември 1892 г. Изложението е посетено от близо 168 000 души.\r\nКристиян ГАРОВ", "date": "2017.08.15", "title": "Пловдив: С изнесена изложба Регионалният исторически музей отбелязва 125 години от провеждането на Първото българско земеделско–промишлено изложение"}
{"url": "http://www.focus-news.net/news/2017/08/15/2425790/smolyan-s-praznichno-bogosluzhenie-blagoslovena-trapeza-i-narodno-veselie-v-shiroka-laka-otbelyazvat-hramoviya-praznik-na-tsarkvata-uspenie-bogorodichno.html", "text": "С празнично богослужение, благословена трапеза и народно веселие в Широка лъка отбелязват храмовия празник на църквата „Успение Богородично“, съобщиха от пресцентъра на Община Смолян. Службата започва от 09.00 часа, след нея ще има благословена трапеза. Народното веселие, което ще се проведе  на центъра на село Широка лъка е от 12.30 часа, с оркестър „Млади тракийци“ и гайдарите от ансамбъл „Манол Радичев“ – село Гела.", "date": "2017.08.15", "title": "Смолян: С празнично богослужение, благословена трапеза и народно веселие в Широка лъка отбелязват храмовия празник на църквата „Успение Богородично“"}
{"url": "http://www.focus-news.net/news/2017/08/15/2425791/kyustendil-natovareno-e-dvizhenieto-po-patya-rilskiya-manastir-mestnost-kirilova-polyana.html", "text": "С повишено внимание трябва да се извършва движението по главен път Е-79 през кръговото кръстовище на п.в „Кочериново“, поради превоз и преминаване на влекачи с ремаркета с греди с дължина 32 м по временен бетонов път. Това съобщиха за Радио „Фокус“ – Кюстендил от Областно пътно управление – Кюстендил. След преминаване на влекачите движението се възстановява. Временната организация на движението е в сила от 09.00 до 16.00 часа само през делничните дни до 31 август. Към този часа трафикът по автомагистрала „Струма“ и главен път Е-79 в частта им от областта е нормално интензивен. Натоварено е движението по пътя Рилския манастир - местност Кирилова поляна, в района на Рилски манастир, където се очаква през целия ден да има интензивен трафик и засилено полицейско присъствие, заради празника Успение на Пресвета Богородица. Няма данни за регистрирани тежки пътни инциденти през изминалата нощ.\r\nЛивия НИНОВА", "date": "2017.08.15", "title": "Кюстендил: Натоварено е движението по пътя Рилския манастир - местност Кирилова поляна"}
{"url": "http://www.focus-news.net/news/2017/08/15/2425792/gabrovo-ogranicheno-e-dvizhenieto-na-avtomobili-nad-35-tona-po-patya-mezhdu-gabrovo-i-selo-stomentsite-zaradi-srutena-konzola-na-most-pri-km-4375.html", "text": "Ограничено е движението на автомобили над 3.5 тона по пътя между Габрово и село Стоменците. Причината е срутена конзола на мост при км 4+375. Пътят е сигнализиран със знаци. Срокът за приключване на ремонтите е 31 декември. Това   съобщиха за Радио „Фокус” – Велико Търново от Областно пътно управление - Габрово. Условията за пътуване в Габровска област са нормални. Настилките са сухи, времето е предимно облачно, без валежи. Забранено остава движението на моторни превозни средства с ширина по–голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско - Малък Вършец – при км 46+800 по общински път до III-403 в с. Малък Вършец. В едната лента се извършва движението между селата Чехлевци и Въглевци. В отсечката от  км 11+770 до км 11+829 текат ремонти дейности на асфалтовата настилка, които трябва да приключат до края на месеца.\r\nЛуиза ТРАНЧЕВА", "date": "2017.08.15", "title": "Габрово: Ограничено е движението на автомобили над 3.5 тона по пътя между Габрово и село Стоменците заради срутена конзола на мост при км 4+375"}
{"url": "http://www.focus-news.net/news/2017/08/15/2425793/plovdiv-ogranichava-se-dvizhenieto-v-podleza-na-ul-gladston-zaradi-podmyana-na-osvetlenieto.html", "text": "Във връзка с извършване на неотложни аварийни дейности по възстановяване на осветлението в подлеза на ул. „Гладстон” – южно платно, на 16-ти август за времето от 8.00 часа до 13.00 часа е необходимо да бъде спряно движението в тази лента в района на съоръжението. Това съобщиха за Радио „Фокус“ - Пловдив от Общинско предприятие „Организация и контрол на транспорта” в Пловдив. От дружеството уточняват, че ще бъде поставена вертикална сигнализация за обозначаване на обекта. Изпратено е и писмо до ОД МВР за оказване на необходимото съдействие от страна на компетентните органи за безпроблемното извършване на предвидените ремонтни дейности.\r\nКристиян ГАРОВ", "date": "2017.08.15", "title": "Пловдив: Ограничава се движението в подлеза на ул. „Гладстон“ заради подмяна на осветлението"}
{"url": "http://www.focus-news.net/news/2017/08/15/2425794/smolyan-do-31-avgust-e-ogranicheno-dvizhenieto-na-avtomobili-po-napravlenie-padina-nedelino-startsevo-zaradi-izgrazhdane-na-most-nad-reka-nedelinska.html", "text": "Нормално проходими са пътищата в Смолянска област, съобщиха за Радио „Фокус“ – Смолян от Областно пътно управление. Ограничено е движението на автомобили по направление  Падина – Неделино – Старцево заради изграждане на мост над река Неделинска. Движението е пренасочено по обходни маршрути по уличната мрежа на град Неделино. Товарният трафик и транзитно преминаващите автомобили се насочват по ул. „Напредък“ в град Неделино и отново се включват по главния път. Движението на МПС в пътен участък в село Борино се осъществява в едната пътна лента с изчакване поради  срутване на стена от каменна зидария в дясна лента. Поставена е необходимата сигнализация на засегнатия участък. Поради стари свлачища движението в определени участъци се осъществява в едната пътна лента. Местата са сигнализирани с необходимите пътни знаци. Такива има по направления: Смолян-Средногорци, Тешел - Девин, Белица – Загражден – Оряховец, Баните – Стоянов мост, Бял извор – Неделино. Целогодишно е забранено движението на МПС над 3,5 т през прохода „Пампорово”, а по направление Арда - Горна Арда е забранено движението на МПС над 10 т, поради пропадане и стесняване на една от пътните ленти. Заради планинския релеф на региона в цялата област има опасност от падащи камъни по пътните настилки по всички направления.\r\nДаниела БОЙКОВА", "date": "2017.08.15", "title": "Смолян: До 31 август е ограничено движението на автомобили по направление Падина – Неделино – Старцево заради изграждане на мост над река Неделинска"}
{"url": "http://www.focus-news.net/news/2017/08/15/2425795/pregled-na-osnovnite-temi-vav-velikotarnovskiya-pechat.html", "text": "„Забавен договор може да провали разкопките на крепостта „Трапезица“ е заглавие от първа страница на областния всекидневник „Янтра Днес”. Забавен договор е на път да провали редовните археологич1ески проучвания на крепостта „Трапезица“ във Велико Търново, научи „Янтра ДНЕС“. От Министерството на културата са отпуснали средства в размер на 36 000 лв. за разкопки на два обекта на историческия хълм, а всички необходими разрешителни са издадени. Какво забавя стартът на разкопките, прочетете на страниците на ежедневника. „Двама самодейци са новите почетни граждани на Стражица“ е друго заглавие от днешното издание.  Цони Цонев и Иван Недялков са новите почетни граждани на Стражица. Своите отличия те ще получат днес на тържествено заседание на Общинския съвет по повод празника на града – 15 август. Допълнителна информация за програмата и честванията,  научете от всекидневника. „В Ореш поставиха паметник на Филип Станиславов“, пише още вестникът. Паметник на епископ Филип Станиславов беше открит в родното му село Ореш. Идеята за поставяне на монумента се появи през 2016 година, когато се навършиха 365 години от отпечатването на „АБАГАР“ – първата печатна книга на новобългарски език, съставена и издадена в Рим пред 1651 година от Станиславов. Допълнителна информация за откриването, разберете от страниците на вестника. „22-годишен мъж е прегазен на изхода на Велико Търново“ е новина от криминалната хроника. На страниците на вестника ще откриете и статия, разказваща за медици от Павликени, които сами ремонтират болницата си. „Полицията търси шофьор убиец, сгазил сирак от приюта на Христо Атанасов и избягал“ е заглавие от другия областен ежедневник „Борба“. 22-годишен младеж е бил прегазен в неделя след полунощ от множество автомобили на главния път София – Варна близо до отбивката за Леденик. Трагедията вероятно е станала около полунощ, но сигнал на тел. 112 е подаден от преминаващи шофьори по-късно – в 1.40 часа. Подробности за инцидента, прочетете на страниците на ежедневника. „Търновката Десислава Христова пробяга 57-километровото трасе в страната на фиордите“ е друга тема от всекидневника. Това е най-доброто българско представяне в екстремното съревнование за бързина, физическа издръжливост и воля. Нашето момиче демонстрирало добра спортна форма и човещина, тъй като по време на скайрънинга проявило съпричастност към пострадала участничка и дори обмисляло да се откаже. Повече информация състезанието, ще намерите във вестника. „81-годишен почва лют спор с паяка, отказва да плати над 21 000 лв. за колата си“, пише още ежедневника. Търновецът Георги Братванов: „Повече от година нямам превоз, жена ми е инвалид с тежка болест“. Да разкаже поредната абсурдна история с вдигната кола от служители на общинското дружество „Паркинги и гаражи“ във В. Търново дойде в редакцията на „Борба“ Георги Братванов. Подробности за неволите му, научете от „Борба“. На страниците на  днешното издание са поместени и приветствия от кмета на Стражица и председателя на Общинския съвет в града по повод празника на населеното място.", "date": "2017.08.15", "title": "Преглед на основните теми във великотърновския печат"}
{"url": "http://www.focus-news.net/news/2017/08/15/2425796/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-16-avgust.html", "text": "„Софийска вода” временно ще прекъсне водоснабдяването в някои части на столицата на 16 август. Това съобщиха от пресцентъра на дружеството.\r\nНа 16 август 2017 г. (сряда), във връзка с монтаж на спирателни кранове на ул. „Искър“ Център, се налага спиране на водоподаването от 9.00 до 21.00 часа на клиентите на „Софийска вода”, живеещи в района на:\r\nпо ул. „Искър“ от бул. „Васил Левски“ до ул. „Петра“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Искър“ №90.\r\nНа 16 август 2017 г. (сряда), във връзка с подмяна на сградни водопроводни отклонения на ул. „София“ и ул. 256 кв. „Орландовци“, се налага спиране на водоподаването на клиентите на „Софийска вода”:\r\nот 9.00 до 19.00 часа - по ул. „София“ от ул. „Съзнание“ до ул. „Първа Българска армия“;\r\nот 9.00 до 17.00 часа - ул. „Герена“, ул. „Простор“, ул. 256, ул. 255. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“София“ ъгъла с ул. „Съзнание“; ул. „Герена“ ъгъла с ул. „Простор“.\r\nНа 16 август 2017 г. (сряда), във връзка с реконструкция на уличен водопровод на ул. „Гюешево“ жк. „Сердика“, се налага спиране на водоподаването от 10.00 до 22.00 часа на клиентите на „Софийска вода”, живеещи в района на:\r\nбул. „Инж. Иван Иванов“, ул. „Арх. Петко Момчилов“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Инж. Иван Иванов“, ъгъла с ул. „Арх. Петко Момчилов“.\r\nНа 16 август 2017 г. (сряда), във връзка с подмяна на сградно водопроводно отклонение на ул. „Никола Петров“ жк. „Триъгълника - Надежда“, се налага спиране на водоподаването от 9.00 до 14.00 часа на клиентите на „Софийска вода”, живеещи в района на:\r\nпо ул. „Никола Петров“ от ул. „Болярска“ до бул. „Ломско шосе“\r\n При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Болярска“ ъгъла с ул. „Никола Петров“ .\r\n На 16 август 2017 г. (сряда), във връзка с реконструкция на уличен водопровод и подмяна на сградно водопроводно отклонение на ул. 78 вилна зона „Симеоново – север“, се налага спиране на водоподаването от 9.30 до 20.30 часа на клиентите на „Софийска вода”, живеещи в района на: Ул. 78.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 78 ъгъла с ул. 82 .\r\nНа 16 август 2017 г. (сряда), във връзка с подмяна на сградно водопроводно отклонение на ул. 7 с. Долни Богров се налага спиране на водоподаването от 10.00  до 16:00 часа на клиентите на „Софийска вода”, живеещи в района на:\r\nпо ул. 7 от ул. 1 до ул. 13.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 7 №16.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.08.15", "title": "„Софийска вода” временно ще прекъсне водоснабдяването в някои части на столицата на 16 август"}
{"url": "http://www.focus-news.net/news/2017/08/15/2425797/turisticheski-kompleks-ostrov-sveta-anastasiya-otbelyazva-svoya-praznik-za-chetvarta-poredna-godina.html", "text": "Туристически комплекс „Остров Света Анастасия“ отбелязва своя празник за четвърта поредна година. Това съобщават от Община Бургас. Въпреки че светицата-закрилничка се почита на 22 декември, празникът на единственото обитаемо късче земя по българското Черноморие се чества на Успение на Пресвета Богородица – 15 август, когато островът все още е достъпен за посетители.\r\nПо случай празника, на 15 август ще пътуват 3 кораба, които ще осъществят общо 8 курса за целия ден – в 10:00, 10:30, 11:00, 13:30, 14:00, 17:00, 18:00 и 20:00 часа. Празничният ден ще бъде отразен от Българско национално радио с живи предавания от острова от 10:00 до 22:30 часа. Най-малките посетители могат да участват в творческа работилница или да се снимат с пиратите капитан Ред и неговия помощник, които провеждат пиратските игри всяка седмица. От 11:00 часа ще се изиграе традиционното островно хоро с ансамбъл „Странджа“, а след 12:00 часа ще бъде осигурен контролиран достъп до Фара, откъдето може да се види неповторима гледка към Бургас и залива. Следобед ще бъде отслужен празничен водосвет, а след това ще дадем възможност за изява на бургаските писатели в „Часът на поета“.\r\nОт 18:00 часа Ирина Папанчева ще представи новата си книга „Тя, островът“. Разговорът ще води Гочо Гочев, автор и издател. Романът препраща към испанския остров Фуертевентура, където днешните преживяванията на няколко души се свързват с документалните и измислени истории на действителни личности, пребивавали там от най-древни времена до наши дни.", "date": "2017.08.15", "title": "Туристически комплекс „Остров Света Анастасия“ отбелязва своя празник за четвърта поредна година"}
{"url": "http://www.focus-news.net/news/2017/08/15/2425798/luxemburger-post-germaniya-obrazuva-delo-sreshtu-shveytsarski-shpioni.html", "text": "Прокуратурата на Германия образува следствие срещу трима агенти на швейцарското разузнаване по подозрение, че са шпионирали как германските власти ловуват данъчни измами, в случай, който обтегна отношенията между двете страни, пише Luxemburger Post.\r\nРазследването е свързано с арестуван през април швейцарец, идентифициран като Даниел М, на 54 години, който е обвинен в шпионаж над германски финансови инспектори, в периода от 2012 г насам.\r\nФедералният прокурор, на който е разпределено делото, е отказал да коментира.\r\nПревод и редакция:", "date": "2017.08.15", "title": "Luxemburger Post: Германия образува дело срещу швейцарски шпиони"}
{"url": "http://www.focus-news.net/news/2017/08/15/2425799/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Унгария изпрати своя отговор до Европейската Комисия (ЕК) относно наказателните процедури, които бяха стартирани срещу страната, заради закона за обявяване на произхода на финансиране на Неправителствените организации (НПО) и закона, според който чуждите университети трябва да имат дейност и в своята родна страна. От Будапеща заявиха, че Джордж Сорос не е над закона и че ЕК прилага двоен стандарт спрямо нея, пише електронното издание Daily News Hungary.\r\nПрез месец юли Европейската комисия стартира наказателна процедура срещу Унгария, защото тя не успя да приведе изменения закон за висше образование в съответствие с законите на Европейския съюз. Още една наказателна процедура беше стартирана заради приетия от Будапеща закон, който изисква НПО-тата да се регистрират в съда, като външно-финансирани организации, ако техните дарения надминават 7,2 милиона форинта (23,600 евро) на година.\r\nВ своя отговор, правителството на Унгария представя приетите мерки, като необходими и пропорционални, поясни държавният секретар Пал Вьолнер на пресконференция:\r\n„Не можем да направим нищо за това, че рестрикциите засягат интересите на Джордж Сорос“, но „дори и той не е над закона“ на Унгария.\r\nТой изрази надежда, че ЕК ще „се завърне към юридическите основания, върху които са приети законите“. Според Вьолнер споровете между ЕК и Унгария, относно законите, са по-скоро политически, отколкото юридически. \r\nТой заяви още, че регулацията на образованието е от компетенцията на страната и посочи, че правата на ЕК по този въпрос са „най-малкото спорни“. Според него, комисията прилага двоен стандарт спрямо Унгария по въпроса за чуждестранните университети, тъй като в Германия, Испания и Чешката република действа подобен закон.\r\n*** Външният министър на Австрия Себастиян Курц призова Италия да не допуска мигрантите до континенталната суша, като спре спасителните фериботи още на островите, от които тръгват, пише австрийското издание на The Local.\r\nКурц сподели, че е казал на италианския си колега Анджелино Алфано, че „спасителните мисии в Средиземно море не трябва да бъдат билет за Централна Европа“, по време на техен разговор в кулоарите на срещата на ОССЕ във Виена.\r\n„Надяваме се, че ферибортите, обслужваши нелегални мигранти, ще бъдат спрени между италианските острови, като Лампедуза, и италианския материк“, заяви той.\r\n„Ако мигрантите бъдат докарвани бързо на континенталната суша от островите и след това продължат пътя си на север, това не само ще увеличи натиска върху Централна Европа, но и ще даде смелост на още бежанци да се пробват да достигнат до континента“, добави Курц.\r\n*** Прокуратурата на Германия образува следствие срещу трима агенти на швейцарското разузнаване по подозрение, че са шпионирали как германските власти ловуват данъчни измами, в случай, който обтегна отношенията между двете страни, пише Luxemburger Post.\r\nРазследването е свързано с арестуван през април швейцарец, идентифициран като Даниел М, на 54 години, който е обвинен в шпионаж над германски финансови инспектори, в периода от 2012 г насам.\r\nФедералният прокурор, на който е разпределено делото, е отказал да коментира.\r\n***Ангела Меркел настоя, че ЕС трябва да „остане силен“ след Брекзит, предава Daily Express.\r\nГерманският канцлер заяви, че Брюксел трябва да се фокусира на бъдещето на съюза без Великобритания, вместо да дава приоритет на самото излизане на Обединеното кралство.\r\nТя добави, че през последните месеци Европейският съюз е станал свидетел на някои позитивни развития.\r\nДруга тема, която тя засегна, бе тази за отношенията с Доналд Тръмп. \r\n„Има различни връзки между Германия и САЩ. Това обаче не значи, че нямаме много различни мнения по разните теми. Например, аз дадох много ясно да се разбере, че съжалявам за американското оттегляне от Парижкото климатично споразумение. Когато стане въпрос за търговия имаме също много различни мнения, което значи, че ще трябва да продължим дискусията. Освен това, отбелязах, че САЩ и президентът Доналд Тръмп трябва да поддържат икономическите си интереси. Ето защо дадох ясно да се разбере, че Европа трябва да вземе съдбата си, в собствените си ръце. За мен това е ясно насърчаване Европа да остане силна и политически обединена, когато става въпрос за международната политика, защото така имаме повече сила, както и оказваме по-голямо влияние“, заяви германският канцлер.", "date": "2017.08.15", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2017/08/15/2425800/burgas-nad-1-kg-kanabis-e-izzet-pri-proverka-na-kashta-v-selo-bata.html", "text": "Над 1 кг канабис е иззет при проверка на къща в село Бата. Това съобщиха от ОДМВР - Бургас. На 14 август служители от Участък – Каблешково към Районно управление – Поморие и служители от крайморското управление извършили проверка в дворно място и къща в село Бата, община Поморие, обитавана от 39-годишен мъж с инициали В. К. от селото, като намерили и иззели пет конопени растения с различна височина (от 15 см до 110 см). В гаражно помещение и пристройка към къщата са намерени общо четири сухи конопени растения с височина от 20 см до 170 см, като общото количество канабис открито в частния имот е с тегло от 1 килограм и 200 грама. В.К. е задържан с полицейска заповед за срок до 24 часа. Материалите по случая са докладвани в Поморийска районна прокуратура. По случая е образувано бързо полицейско производство.", "date": "2017.08.15", "title": "Бургас: Над 1 кг канабис е иззет при проверка на къща в село Бата"}
{"url": "http://www.focus-news.net/news/2017/08/15/2425801/plovdiv-riosv-ustanovi-narusheniya-na-ekologichnoto-zakonodatelstvo-ot-zavoda-za-tseluloza-i-hartiya-v-stamboliyski.html", "text": "РИОСВ – Пловдив установи нарушения на екологичното законодателство от Завода за целулоза и хартия в Стамболийски. Това съобщи за Радио „Фокус” - Пловдив говорител на екоинспекцията. След проведено нощно обследване на територията на Стамболийски във връзка с постъпили сигнали за неприятни миризми от Фабриката за целулоза и хартия „Монди Стамболийски”. Проверката е извършена за времето от 4.40 до 7.00 часа, съгласно утвърдената от министъра на околната среда и водите инструкция за определяне на разпространението на неприятни миризми от 1997 г. Обследването е извършено със заповед на директора на РИОСВ – Пловдив. В състава на комисията са били включени експерти от екоинспекцията, от Регионалната лаборатория към Изпълнителната агенция по околна среда в Пловдив, както и представител на дружеството. При проверката не е участвал представител на Общинския съвет в Стамболийски, въпреки поканата от екоинспекцията. За установената при обследването характерна миризма от производството на завода, срещу дружеството ще бъдат предприети административно-наказателни мерки. Предвидените в екологичното законодателство санкции за нарушения на условия в комплексно разрешително са в размер от 10 000 до 500 000 лева. Контролът на обекта от РИОСВ – Пловдив ще продължи.\r\nЦветана ТОНЧЕВА", "date": "2017.08.15", "title": "Пловдив: РИОСВ установи нарушения на екологичното законодателство от Завода за целулоза и хартия в Стамболийски"}
{"url": "http://www.focus-news.net/news/2017/08/15/2425802/burgas-5-360-kasa-tsigari-bez-banderol-sa-izzeti-pri-proverka-na-pomeshtenie-v-baza-za-avtobusni-prevozi-v-slanchev-bryag.html", "text": "5 360 къса цигари без бандерол са иззети при проверка на база за автобусни превози в Слънчев бряг. Това съобщиха от ОДМВР - Бургас. Вчера, около 08.30 часа, служителите от група „Икономическа полиция” при Районно управление - Несебър извършили проверка в помещение, разположено в база за автобусни превози в Слънчев бряг - запад, ползвано от 49-годишна жена с инициали М. Н. от Несебър, работеща като мияч на автобуси. Извършена е проверка и в съседно помещение, където се съхранявали маркучи и други консумативи за санитарна дейност, като са намерени и иззети общо 5 360 къса цигари от различни марки, всички без акцизен бандерол. М. Н. е задържана за срок до 24 часа. Работата по случая продължава от служители на Районно управление – Несебър.", "date": "2017.08.15", "title": "Бургас: 5 360 къса цигари без бандерол са иззети при проверка на помещение в база за автобусни превози в Слънчев бряг"}
{"url": "http://www.focus-news.net/news/2017/08/15/2425803/sport-izigraha-se-vsichki-machove-ot-5-iya-krag-na-balgarskoto-parvenstvo-po-futbol.html", "text": "Вчера вечерта се изигра и последният мач от петия кръг на българското първенство „Първа професионална лига“. Локомотив (Пловдив) победи Витоша (Бистрица) с 3:1. В събота ЦСКА победи Септември като гост с 1:0, а в неделя Левски победи Дунав (Русе) на своя стадион Виваком арена Георги Аспарухов. Берое и Ботев (Пловдив) завършиха 1:1 в дербито на Тракия, играно в Стара Загора.\r\nВ класирането води Черно Море с 11 точки, втори е ЦСКА с 10 точки, колкото има и Лудогорец на третото място. Левски е шести със 7 точки.", "date": "2017.08.15", "title": "Спорт: Изиграха се всички мачове от 5-ия кръг на българското първенство по футбол"}
{"url": "http://www.focus-news.net/news/2017/08/15/2425804/pazardzhik-zasilena-e-opasnostta-ot-padashti-kamani-v-rodopskata-chast-na-oblastta.html", "text": "Интензивен е трафикът в област Пазарджик, съобщи за Радио „Фокус“ – Пазарджик дежурният в Областно пътно управление. В Родопите остава опасността от падащи камъни по направленията Пещера – Батак – Широка поляна, Варвара – Гара Костандово и Белово – Юндола. Въведено е ограничение по моста в село Бошуля, където е забранено движението на товарни автомобили с тегло над 10 тона. Те използват обходен маршрут през село Звъничево – Септемврийски ханчета – град Септември – село Бошуля.\r\nВаня НИКОЛОВА", "date": "2017.08.15", "title": "Пазарджик: Засилена е опасността от падащи камъни в Родопската част на областта"}
{"url": "http://www.focus-news.net/news/2017/08/15/2425805/api-do-1500-chasa-dvizhenieto-se-osashtestvyava-v-edna-lenta-po-avtomagistrala-trakiya-v-posoka-burgas-v-uchastaka-ot-km-229-do-230-poradi-remont-na-mantinela.html", "text": "До 15.00 часа днес движението се осъществява в една лента по автомагистрала \"Тракия\", в посока Бургас, в участъка от км 229 до 230, в района на Бенковски, поради ремонт на ограничителна система (мантинела) в разделителната ивица. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки пътната сигнализация.", "date": "2017.08.15", "title": "АПИ: До 15.00 часа движението се осъществява в една лента по автомагистрала \"Тракия\", в посока Бургас, в участъка от км 229 до 230, поради ремонт на мантинела"}
{"url": "http://www.focus-news.net/news/2017/08/15/2425806/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус” от Планинска спасителна служба (ПСС) при Българския червен кръст (БЧК). Температурите в планините са между 6 и 15 градуса. Във високите части на планините има разкъсана облачност и духа умерен вятър, а в Стара планина има мъгла. Спасителите съветват туристите да следят прогнозата за времето и да се съобразяват с метеорологичната обстановка в планините. Лифтовите съоръжения работят по летния си график. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.08.15", "title": "ПСС: Добри са условията за туризъм в планините"}
{"url": "http://www.focus-news.net/news/2017/08/15/2425807/nina-popova-direktsiya-obrazovanie-i-kultura-petrich-85-000-lv-ot-obshtinskiya-byudzhet-sa-otdeleni-za-remont-na-7-sgradi-na-5-detski-gradini.html", "text": "85 000 лв. от общинския бюджет са отделени за ремонт на 7 сгради на 5 детски градини в община Петрич. Това каза в предаването „Петрич – древен и вековечен“ по Радио \"Фокус\" - Пирин Нина Попова, главен експерт в Дирекция „Образование и култура“ към Общината. На територията на община Петрич функционират 10 детски градини, като отглеждането и обучението на децата се извършва в 12 сгради в града и 18 в селата. Тоест 30 сгради общо на територията на общината предлагат услуги за отглеждане и обучение на деца – детска градина. „Тази година основно сме съсредоточили финансови средства именно към детските градини. Причината за това е, че имаме 30 сгради, голяма част от които са строени преди доста години. Изготвили сме план за поетапното им саниране и обновяване. Стараем се да подобряваме условията, в които се отглеждат децата ни, но това не се случва толкова бързо колкото ни се иска“, каза още Нина Попова. Тя припомни, че тази година през месец май със средства от бюджета, Община Петрич е успяла да постави 31 климатика в сградите на детските градини, като целта е да се създадат по-благоприятни условия в помещенията, в които децата се обучават, имайки предвид летните температури, които има в общината. „Предстоят ремонти, със средства от бюджета, на 5 от сградите на детските ни градини, като дейностите включват поставяне на хидроизолация по покривните пространства, обновяване на санитарните помещения, ремонт на кухненски помещения, подмяна на дървени врати и прозорци с алуминиеви, боядисване на тавани и стени, полагане на подови настилки. Общата стойност на планираните ремонти за тази година в детските градини е близо 85 000 лв. с ДДС“, посочи Попова. В града ще бъдат обновени Детска градина „Здравец“ – филиала ѝ, който се намира в ж.к. „Самуил“. Той ще бъде основно ремонтиран – ще се поднови покривното пространство, електрическата и ВиК инсталациите, санитарните помещения ще бъдат изцяло обновени, подовите настилки ще бъдат изцяло подменени, ще бъде премахнат стария компрометиран балатум и ще бъде поставен ламиниран паркет. „Подобни дейности предстоят и в Детска градина „Детелина“, където се предвижда доста сериозен ремонт както в санитарните помещения, така и в кухнята, така и в допълнителната сграда, която е отново към детската градина. Ремонти се предвиждат и в Детска градина „Детски свят“ с филиали в Беласица и основна сграда в село Коларово. Ремонт на покрива се предвижда в Детска градина „Здравец“, село Марикостиново с филиал в село Генерал Тодоров“, коментира Попова. Процедурата по изпълнител на тези ремонти дейности вече е на финалната права и съвсем скоро предстои подписване на договорите с избраните изпълнители и съответно да се започнат ремонтните дейности в изброените сгради.", "date": "2017.08.15", "title": "Нина Попова, Дирекция „Образование и култура“ – Петрич: 85 000 лв. от общинския бюджет са отделени за ремонт на 7 сгради на 5 детски градини"}
{"url": "http://www.focus-news.net/news/2017/08/15/2425808/afp-ikonomikata-na-germaniya-s-rastezh-ot-06-za-vtoroto-trimesechie-na-godinata.html", "text": "Германската икономика е пораснала с 0,6% от Брутния вътрешен продукт във второто тримесечие на тази година, което е малко по-бавно от очакваното, заради намаление на износа на страната, предаде AFP, позовавайки се на нови статистически данни.\r\nВ прогнозите се очакваше растежът да е от 0,7%.\r\nФедералният статистически институт е поправил оценката си за растежа през първото тримесечие на годината, като от там заявиха, че Брутният вътрешен продукт е нараснал с 0,7%, вместо преди това обявените 0,6%.\r\nПревод и редакция:", "date": "2017.08.15", "title": "AFP: Икономиката на Германия с растеж от 0,6% за второто тримесечие на годината"}
{"url": "http://www.focus-news.net/news/2017/08/15/2425809/plovdiv-zapochna-praznikat-na-kaloferskata-dantela.html", "text": "Започна празникът на калоферската дантела в Калофер. Това съобщиха за Радио „Фокус“ - Пловдив от читалище „Христо Ботев“ в Калофер. Програмата започна в 9.00 часа, тъй като събитието съвпада с християнския празник Успение Богородично, а всички жители и гости на града бяха поканени на празничната литургия в храм „Успение на Пресвета Богородица“ в Калофер. Официалното откриване на празника е от 10.30 часа. От 12.00 часа ще се открие изложба на художника Илия Янакиев. По време на празника, жителите и гостите на града имат възможност да наблюдават демонстрации по плетене на калоферска дантела в музея, както и да се включат в базар на открито в парк „Ботева градина“.\r\nКристиян ГАРОВ", "date": "2017.08.15", "title": "Пловдив: Започна празникът на калоферската дантела"}
{"url": "http://www.focus-news.net/news/2017/08/15/2425810/pazardzhik-stotitsi-hora-se-sabraha-v-tsarkvata-uspenie-bogorodichno-za-da-se-poklonyat-pred-ikonata-na-bozhiyata-mayka.html", "text": "Православната църква чества един от най-големите християнски празници – Успение на Пресвета Богородица. По този повод във всички храмове в Пазарджик се отслужва тържествена света литургия, предаде репортер на Радио „Фокус“ – Пазарджик. Според народната традиция празникът се нарича Голяма Богородица. Днешният ден е храмов празник на един от символите на Пазарджик – църквата “Успение на Света Богородица”. Стотици хора са в храма и чакат реда си, за да се поклонят пред иконата на Божията майка. Пред храма се продават обичайните за празника босилек и цветя, наречени „богородички“. Продават се и бели гълъбчета, които хората освещават и пускат в небето за здраве.\r\nВаня НИКОЛОВА", "date": "2017.08.15", "title": "Пазарджик: Стотици хора се събраха в църквата „Успение Богородично“, за да се поклонят пред иконата на Божията майка"}
{"url": "http://www.focus-news.net/news/2017/08/15/2425811/veliko-tarnovo-stotitsi-se-vklyuchiha-vav-vechernoto-bdenie-i-svetata-liturgiya-za-golyama-bogoroditsa-v-arbanasi.html", "text": "Стотици християни се включиха във вечерното бдение и светата литургия за Голяма Богородица в село Арбанаси. С тях бе поставено и началото на програма за празника на населеното място, който се чества днес. Това каза Радио „Фокус“ – Велико Търново кметът на населеното място Тошо Кръстев. Миряните пренощуваха в манастира „Света Богородица“. Утринната празнична литургия вече приключва. „Програмата продължава в 11.00 часа с Държавната квалификация по конна езда с прескачане на препятствия. Ще последва отличаване на заслужилите, като има и специална награда от кмета на Арбанаси. Същинската концертна програма започва малко преди 20.00 часа с приветствие от мен. Малко след 20.00 часа ще се проведе награждаването на фотоконкурса „Най-гиздава мома на мегдана“, който се състоя на „Болярската среща“, преди около 2 седмици. В 20.30 часа започва кулминацията на тържествата с концерт на Райко Кирилов“, допълни кметът. На тържествата са поканени управници от региона, както и всички жители и гости на Арбанаси.\r\nЛуиза ТРАНЧЕВА", "date": "2017.08.15", "title": "Велико Търново: Стотици се включиха във вечерното бдение и светата литургия за Голяма Богородица в Арбанаси"}
{"url": "http://www.focus-news.net/news/2017/08/15/2425812/krum-zarkov-bsp-komisiyata-za-konfiskatsiya-na-imushtestvo-da-ne-vliza-v-edinniya-organ-za-borba-s-koruptsiyata.html", "text": "Антикорупционният закон, предлаган от Министерство на правосъдието, няма да сработи, той е концептуално сгрешен. Това заяви в ефира на БНТ  зам.-председателят на ПГ на „БСП за България” Крум Зарков, съобщиха от пресцентъра на НС на БСП. Според Зарков три са основните линии, които различават предложението на левицата за антикорупционен закон от това на управляващите. „Ние считаме, че единният орган трябва да се бори само с корупцията по високите етажи и да не се объркват функции от различен характер\", обясни Зарков. На второ място според него той трябва да има разследващи правомощия и когато се засекат нередности, те директно да преминават към наказателно преследване и евентуално наказание, което е показателят за ефективна борба с корупцията. „На трето място трябва основната фигура на този орган - неговият председател, да бъде изваден от политическите борби и обвинения и да се назначава от надпартийна фигура, каквато у нас е президентът”, обясни социалистът и допълни, че независимостта на председателя се гарантира чрез обвързаността му с мандат.\r\nКрум Зарков каза още, че за създаването на този орган трябва да се извади главно специализираната дирекция, следяща за корупционни прояви на висши длъжностни лица от ДАНС и на тази основа да се надгради, за да се получи един цялостен и ефективен орган. \r\nТой обясни, че корупционните престъпления са едни от най-трудните за доказване. „Двамата или повече замесени имат интерес това да остане тайна. Затова агенцията трябва да има оперативна самостоятелност, да търси и намира информация по различни канали. Всеки един сигнал, анонимен или не, трябва да подлежи на проверка. Този обаче, който се ангажира с името си и сигнализира, ще получи правото да получава обратна информация какво се случва със сигнала му”, подчерта зам.-председателя на ПГ на левицата. Според него гражданите трябва да са спокойни за правата си и за това, че няма да бъдат разследвани нецелесъобразно, тъй като агенцията ще бъде ограничена само върху определена категория лица и само върху определен тип престъпления. По думите му в предложенията на БСП е записана и възможността агенцията да се самосезира и по медийни публикации.", "date": "2017.08.15", "title": "Крум Зарков, БСП: Комисията за конфискация на имущество да не влиза в единния орган за борба с корупцията"}
{"url": "http://www.focus-news.net/news/2017/08/15/2425813/kmetat-na-sofiya-yordanka-fandakova-orlov-most-e-nay-natovarenoto-krastovishte-prizovavam-kam-tarpenie.html", "text": "При ремонт винаги има неудобство, \"Орлов мост\" е най-натовареното кръстовище в София. Това заяви кметът на София Йорданка Фандъкова в предаването „Тази сутрин” по БТВ по повод задръстванията, предизвикани от ремонта на ключовото за града кръстовище. Кметът напомни, че последният основен ремонт на бул. „Цариградско шосе” е правен преди 11 години и гаранционният срок отдавна е изтекъл. \"Настоящият ремонт ще струва на общината 300 хил. лв. Настоявам да се работи бързо, но не за сметка на качеството\", каза още Фандъкова. \"Срокът за ремонта на бул. „Прага” беше удължен заради подмяната на ВиК мрежата\", обясни тя. Булевардът трябваше да бъде отворен от днес – 15 август, но вчера от Столичната община обявиха, че промените в движението са в сила до 7 септември. \"Надявам се все пак ремонтът да приключи до края на месеца\", допълни столичният кмет.\r\nЗа кръстовището на бул. „Цар Борис III” и ул. „Житница” в кв. \"Красно село\", което се изгражда в момента заедно с третия метролъч, Фандъкова обясни, че за пешеходците са предвидени подлези, за да се облекчи трафикът. Тя припомни, че светофарите затрудняват движението и водят до по-голямо замърсяване на въздуха.\r\nПо думите й в момента общината не може да спре строителството на небостъргачи в София и затова са предложени законови промени. Фандъкова припомни, че съгласно Подробния устройствен план (ПУП) НИКМИ няма право да строи 43-етажна сграда на ъгъла на бул. „България” и бул. „Гешов”, но съдът е задължил главният архитект на града да разреши строителството. Тя е издала заповед фирмата да премахне загражденията на терена и да отпуши улицата, която са блокирали в момента.", "date": "2017.08.15", "title": "Кметът на София Йорданка Фандъкова: \"Орлов мост\" е най-натовареното кръстовище, призовавам към търпение"}
{"url": "http://www.focus-news.net/news/2017/08/15/2425814/pregled-na-osnovnite-temi-v-shumenskiya-pechat.html", "text": "„Грандиозната битка при река Ахелой „оживя” на брега на Камчия край Велики Преслав“ е водещото заглавие във вестник „Шуменска заря“. Историческата битка при река Ахелой с епохалната победа на Симеоновата войска и разгрома на византийската армия пресъздадоха край Велики Преслав клубове „Традиция”, „Крум Страшни” и „Възраждане” от Добрич, Велико Търново, Шумен, София, Троян, Търговище и домакините от старата българска столица. Възстановката се реализира в чест на 1100 години от грандиозното през средните векове сражение. „Изгоря 10 декара от ниската растителност в боровата гора в местността Мечката, пише вестникът. Пожар в местността Мечката на Шуменското плато вдигна на крак вчера рано сутринта пожарникари и горски служители. Сигналът за пламналата гора е постъпил в горските служби около 6 часа. Местността и пътят към скалния феномен Мечката е са залесени предимно от иглолистни дървета. Запалили са се сухите борови иглички. „Телефонни измамници “жилят” баба от Шумен, но паднаха в капана на полицията“ е заглавие от стр.2 в броя. 80-годишна жена от Шумен е била измамена по телефона по познатия в последно време сценарий за помощ при провеждане на полицейска операция за задържане на измамници. Неизвестни, които се представили по телефона за полицаи, успели да убедят 80-годишна шуменка, че трябва да съдейства на полицията да заловят измамници, които били на територията на града. „ШАС присъди обезщетение за уволнена директорка на социалната служба“, информира всекидневникът. „Шуменският административен съд (ШАС) постанови Агенцията за социално подпомагане да заплати обезщетение на бившата директорка на регионалната структура в Шумен Севджан Акиф заради незаконното ѝ уволнение. Сумата е в размер на 6270 лева заедно със законната лихва. Обезщетението представлява шесткратния размер на основната? заплата, дължима през периода от 2 февруари 2016 г. до 1 август 2016 г., когато Севджан Акиф не е заемала държавна служба и не е получавала възнаграждение за друга работа. „Проект от Шумен е сред одобрените по мярка „Преработване на продуктите от риболов и аквакултури“, е акзент от стр.4 в броя. Одобрените инвестиции са насочени към изграждане на нови рибопреработвателни предприятия и модернизация на съществуващи фабрики. Най-много са проектите в област Пловдив 3, следват тези по Черноморието (Каварна, Несебър и Бургас) и по един в Монтана, с. Бенковски, Пирдоп, Пазарджик, София, Сливен и Шумен. Срокът за изпълнение на инвестициите е между една година и година и половина в зависимост от предвидените дейности. „Шуменският театър гастролира в Браила“, пише изданието. С успех премина гастролът на Драматично-куклен театър „Васил Друмев“ в побратимения с Шумен румънски град Браила. В рамките на провежданите там културни празници „Дни на Браила“, актьорите представиха детския спектакъл „Болен здрав носи“ на режисьора Тодор Вълов. Сценографията е на Диляна Асенова, а музиката на Георги Гарчов. „На летен лагер Академията на мистериите „Мадара“ отбеляза рождения си ден“, е друго заглавие в броя. Центърът за интердисциплинарно обучение организира традиционния летен лагер, в рамките на който Академията на мистериите „Мадара“ отбеляза своя осми рожден ден. В продължение на три дни в реновираната туристическа хижа „Мадарски конник“ се събраха над тридесет души, които чувстват вътрешен порив да участват и да споделят познанията и общата позитивна вибрация на групата, както и да се потопят в енергията на космическия портал към мистериите „Мадара“. Това научихме от ръководителя на академията Елисавета Александрова-Зангелми.", "date": "2017.08.15", "title": "Преглед на основните теми в шуменския печат"}
{"url": "http://www.focus-news.net/news/2017/08/15/2425815/burgas-63-godishen-cheshki-turist-e-zadarzhan-za-opit-da-podkupi-politseyski-sluzhiteli.html", "text": "63-годишен чешки турист е задържан за опит да подкупи полицейски служители. Това съобщиха от ОДМВР - Бургас. Около 00.05 часа тази сутрин в Царево, служители от Районно управление – Царево спрели за проверка лек автомобил „Сузуки Витара”, с бургаска регистрация, управляван от 63-годишен чешки турист с инициали А. П., като констатирали, че същият шофира след употреба на алкохол с концентрация - 1.68 промила. С цел осуетяване на полицейските действия А. П. предложил подкуп на служителите в размер на 70 лв., като своевременно е задържан с полицейска заповед за срок до 24 часа. По случая е образувано бързо полицейско производство.", "date": "2017.08.15", "title": "Бургас: 63-годишен чешки турист е задържан за опит да подкупи полицейски служители"}
{"url": "http://www.focus-news.net/news/2017/08/15/2425816/iglika-mishkova-etnolog-na-golyama-bogoroditsa-sled-tarzhestvenata-tsarkovna-liturgiya-zhenite-razdavat-bogorodichni-piti-za-zdrave.html", "text": "На Голяма Богородица след тържествената църковна литургия жените раздават „Богородични пити“ за здраве. Това каза в интервю за Агенция „Фокус“ етнологът Иглика Мишкова по повод 15 август – Голяма Богородица. „Това е един от най-големите християнски празници. Според библейските предания, когато става на 64 години, Св. Богородица е посетена от архангел Гаврил, който й подал палмова клонка и й възвестил, че след три дни нейният дух ще се пресели в царството небесно. Тя съобщила това на Св. Йоан Богослов, раздала дрехите си на бедни жени и помолила да бъде погребана в близост до Гетсимания, където почивал Йосиф и нейните родители. В определеният ден тя легнала на леглото си и по някое време светлина озарила стаята й. Христос заедно със свети ангели пристигнал да прибере майка си. Апостолите изпълнили нейното последно желание, погребали я по начина, по който поискала и на мястото, на което поискала. Когато на третия ден отворили пещерата, за да й се поклони върналият се от Индия апостол Тома, видели, че нейното тяло го няма, а останала само плащеницата“, разказа Мишкова. По думите й смъртта на Богородица се оказва само успение или заспиване и оттук идва названието, под което е известен денят на нейната смърт. „По божествен начин смъртта на Богородица събира всички апостоли, те сядат заедно на прощална трапеза в нейна чест. Когато благославят хляба на този ден, тя самата се явявала пред тях. В чест на това събитие на 15 август църквата отслужва тържествена литургия и прави специално въздигане на хляба. На 15 август честваме Успение Богородично, а Рождеството на св. Богородица честваме на 8 септември. Сред народа ни тези два празника са известни като Голяма и Малка Богородица“, допълни Мишкова и уточни, че празникът се празнува от православни и католици. „Навсякъде се отбелязва с тържествена църковна литургия. След нея жените раздават „богородични пити” за здраве“, каза още Иглика Мишкова.\r\nЛюба АЛЕКСИЕВА", "date": "2017.08.15", "title": "Иглика Мишкова, етнолог: На Голяма Богородица след тържествената църковна литургия жените раздават „Богородични пити“ за здраве"}
{"url": "http://www.focus-news.net/news/2017/08/15/2425817/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Днес отбелязваме големия християнски празни Успение Богородично, известен още като Голяма Богородица. В днешното издание на предаването „Добре дошли в Свищов” на Радио „Фокус” – Велико Търново ще Ви разкажем повече за единствения манастир на територията на Свищовска община, който носи името Покров Богородичен. Днес храмът в светата обител, който се казва „Успение Богородично“ чества своя празник. За този ден в региона пристигат десетки, дори стотици миряни, които вярват в способностите за изцерение на чудотворната икона на Св. Богородица, която се съхранява в манастира. Повече за легендите за нея и как функционира църквата днес ще попитаме отец Христо Павлов. Историята на храма ще ни разкаже уредникът от Историческия музей в Свищов Анатолия Тодорова. Преди това ще Ви върнем 140 години назад във времето, за да Ви представим първата Главна квартира на руските войски у нас, която се намира в село Горна Студена. Преди броени дни музеят на тогавашната къща на освободителите отбеляза своята годишнина. Какво пази той ще научите от Елена Адамова, екскурзовод в Исторически музей – Горна Студена. През уикенда в едно от свищовските села – Ореш бе открит паметник на патрона на населеното място – Филип Станиславов. Той бе издигнат със средства, събрани от благотворителна акция. В духа на тържеството ще ни въведе кметът на селото Любен Иронов. Водещ на предаването днес е Луиза Транчева, а номерът, с който можете да се свържете със студиото е 0885 303 375.", "date": "2017.08.15", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2017/08/15/2425818/d-r-desislava-panayotova-sled-isus-hristos-sveta-bogoroditsa-e-nay-pochitanata-ot-tsarkvata-dori-poveche-ot-angelite.html", "text": "След Исус Христос, Света Богородица е най-почитаната от църквата, дори повече от ангелите. Това каза в интервю за Агенция „Фокус“ богословът и редактор на официалния сайт на Българската православна църква д-р Десислава Панайотова за празника Голяма Богородица. „Най-първо ще започна с това, което пише в Светото писание, в Евангелие от Лука, където Св. Богородица след като зачева Спасителя и бива възвестена, че това ще де бъде Месия и Той ще спаси света и ще бъде изпълнението на всички дългоочаквани надежди и въжделения на еврейския народ, а и на цялото човечество за спасение и вечен живот, именно тогава тя възкликва: „От сега ще ме облажават всички родове“. Щом това го пише в Светото писание, за нея е била открита тази велика тайна, че всички ще я облажават, че тя трябва да бъде почитана. Оттам църквата издига почитта към Света Богородица на върховна степен, разбира се след почитта към Бога като творец на всички нас. След него тя е най-почитана, дори повече от ангелите“, обясни д-р Панайотова. По думите й затова Успение Богородично е голям богородичен празник, който е пресечна точка за хората и за небесната църква, в която са Бог, вече починалите праведници и светии, ангелите и Божията майка. „Затова Успение Богородично е празникът, в който земната и небесната църква се срещат, защото тя непрестанно с молитвите си се застъпва за тези, които все още са на земята или ще бъдат на земята в бъдещите векове, докато съществува този свят“, допълни тя. \r\nПопитана защо празникът се нарича още Голяма Богородица, д-р Панайотова обясни, че на 8 септември се празнува друг богородичен празник – раждането на Пресвета Богородица. По думите й това е Рождество Богородично, който е празник също много високо тачен от Православната църква. „Успението е наречено Голяма Богородица, защото вече след успението си тя е в пълнота прославена, приета от Христа, пребъдваща с Бога, молеща се за всички нас. Това е кулминацията на нейния живот – отново да бъде със своя Господ и Син, който видя разпънат на кръст, но сега съзерцава в слава и Го моли за всички нас. Затова Успение Богородично се счита за по-голям празник, макар че църквата не степенува и не поставя празниците в конкурентост по между си. Все пак обаче това е причината Успение да се нарича Голяма Богородица, тъй като Светата Божия майка вече непрестанно пребъдва в славата на своя син, който е победил смъртта“, каза още богословът.\r\nЛюба АЛЕКСИЕВА", "date": "2017.08.15", "title": "Д-р Десислава Панайотова: След Исус Христос, Света Богородица е най-почитаната от църквата, дори повече от ангелите"}
{"url": "http://www.focus-news.net/news/2017/08/15/2425819/plovdiv-selo-boyantsi-otbelyazva-svoya-praznik-na-uspenie-bogorodichno.html", "text": "Асеновградското село Боянци отбелязва своя празник на Успение Богородично. Това каза за Радио „Фокус“ – Пловдив Димитър Димитров, кмет на населеното място. По думите му на този ден се организира ежегоден събор. „На празненството днес се раздават четири курбана. Ще свири и оркестър за народна музика с две певици“, посочи Димитров. Кметът каза още, че в селото има две църкви - „Св. Атанасий” и „Св. Богородица”, която на 15 август 2008 година е отбелязала своя 100-годишен юбилей. За аязмото, което се намира до тази църква се смята, че е лековито. \r\nБоянци е второ по брой на население село в Община Асеновград. То се намира на пет километра от Асеновград и граничи със селата Козаново, Болярци и Избеглии. Историята на село Боянци води началото си още от края на 14-ти и началото на 15-ти век.\r\nТони МИХАЙЛОВ", "date": "2017.08.15", "title": "Пловдив: Село Боянци отбелязва своя празник на Успение Богородично"}
{"url": "http://www.focus-news.net/news/2017/08/15/2425820/ekathimerini-seriyata-ot-pozhari-zagrya-politicheskite-strasti-v-gartsiya.html", "text": "Докато големите пожари изпепеляват части от Гърция през последните няколко седмици, правителството на страната изглежда в безредие, след като се опита да омаловажи коментарите на Министъра на правосъдието Ставрос Контонис и на други членове на правителството, които заявиха, че пожарите са възникнали в резултат от организиран план, пише Ekathimerini.\r\nСъветници на министър-председателя Алексис Ципрас заявиха, че пожарите, които накараха властите да обявят „извънредно положение“ на йонийския остров Закинтос и погълнаха най-малко 20 жилищни сгради северно от Атина, са в резултат от силни ветрове и остаряла противопожарна инфраструктура.\r\nСъветниците направиха своите коментари, след като министър Контонис направи своето изказване, че пожарите на Закинтос са „планирани“, което предизвика обществено недоволство. От своя страна, от пожарната служба на Гърция заявиха, че има „добре обосновани подозрения за измама“.\r\n„Пожарът имаше 15 фронта едновременно на Закинтос. Ако това не е организиран план за палеж, то кое е?“, заяви Контонис.\r\nНеговите твърдения бяха подкрепени от кмета на Закинтос майор Павлос Колокотсас, който заяви, че има „ясни индикации, че пожарът е предизвикан от организирана кампания за палеж“.\r\nПалежи, свързани с нелегални строежи, често са смятани за причина за множество пожари в страната в последните години. Но, страхувайки се от негативна реакция от жертви на пожарите и обвинения от страна на опозиционните партии, че правителството се опитва да избяга от отговорност, като разпространява теории на конспирацията, от кабинета на премиера Ципрас се опитват да омаловажат сценария за умишлен палеж. Според Ekathimerini това показва пукнатини в единството на правителството, оглавявано от СИРИЗА, което го отваря за критики от страна на опозицията.\r\nПревод и редакция:", "date": "2017.08.15", "title": "Ekathimerini: Серията от пожари загря политическите страсти в Гърция"}
{"url": "http://www.focus-news.net/news/2017/08/15/2425821/pregled-na-osnovnite-temi-v-blagoevgradskiya-pechat.html", "text": "На първа страница от вестник „Струма” е поместено заглавието „Благоевградчанин номиниран за национална награда на Австралия заради спасен човешки живот“. В регионалният ежедневник се уточнява, че хладнокръвно Цветан Арабаджиев, който по документи вече е Стивън, сменил курса на автобуса си и заедно с всички останали пътници в него откарал в най-близката болница жена с инфаркт. Друго заглавие в изданието е „5 училища в Пиринско сред отличниците в страната, получават допълнителни средства за стипендии“. И още от страниците на вестника „Санират пет сгради със 144 домакинства в Петрич за 1 960 000 лв.“. По темата се посочва, че средствата са по ОП „Региони в растеж“ 2014 – 2020.\r\nВодещото заглавие в другия ежедневник на Югозапада „Вяра“ е „Кошмар! Задържаха 20-годишната майка на захвърленото мъртво бебе в Перник, криминалисти: Момченцето е родено у дома, открихме плацентата“. По темата се уточнява, че жители на кв. „Тева“ говорят за намерен окървавен нож до трупа, с който била отрязана пъпната връв. Друго заглавие във вестника е: „Маскирани мъже с пистолет откраднаха 200 лв. от денонощен магазин“.", "date": "2017.08.15", "title": "Преглед на основните теми в благоевградския печат"}
{"url": "http://www.focus-news.net/news/2017/08/15/2425822/frenskata-turistka-koyato-postrada-pri-intsident-v-pirin-e-pretarpyala-uspeshna-operatsiya-i-veche-e-izpisana.html", "text": "Френската гражданка, която имаше счупена предмишница, след като пострада в петък, при преход в планината, беше оперирана в Клиниката по ортпопедия и травматология на УМБАЛ \"Св. Анна\" - София, съобщиха от пресцентъра на лечебното заведение. Операцията е успешна, сподели проф. Стефан Станчев началник на клиниката. Пациентката е изписана.", "date": "2017.08.15", "title": "Френската туристка, която пострада при инцидент в Пирин, е претърпяла успешна операция и вече е изписана"}
{"url": "http://www.focus-news.net/news/2017/08/15/2425823/blagoevgrad-desetki-zhiteli-i-gosti-na-grada-se-sabraha-v-tsarkvata-vavedenie-bogorodichno-za-da-pochetat-praznika-uspenie-na-presveta-bogoroditsa.html", "text": "Десетки жители и гости на града се събраха в църквата „Въведение Богородично“ в града по повод днешния голям празник Успение на Пресвета Богородица, предаде репортер на Радио ‘‘Фокус’’ – Пирин. Много хора са се отправили към храма и в момента. В двора на църквата хората купуват свещи и раздават питки и погачи за здраве. Няколко семейства кръщават децата си днес. В страни от храма има изнесена и маса, където някои граждани записват имената си за наричане за здраве. „Днес е един от най-хубавите християнски празници - Успение Богородично или още Голяма Богородица и трябва да го отбележим подобаващо. На 8 септември пък честваме Рождеството на света Богородица, този празник се нарича още Малка Богородица“, обясни уредникът на църквата Аделина Стефанова.\r\nЛора КАЛЧЕВА", "date": "2017.08.15", "title": "Благоевград: Десетки жители и гости на града се събраха в църквата „Въведение Богородично“, за да почетат празника Успение на Пресвета Богородица"}
{"url": "http://www.focus-news.net/news/2017/08/15/2425824/liderat-na-bsp-korneliya-ninova-signalizira-avstriyskoto-pravitelstvo-i-prokuratura-za-tsankov-kamak-i-zavezhda-dela-sreshtu-vsichki-obvarzali-imeto-y-s-proekta.html", "text": "Лидерът на БСП Корнелия Нинова сигнализира австрийското правителство и прокуратура за \"Цанков камък\". Това съобщават от пресцентъра на БСП. Лидерът на БСП завежда дела срещу всички, обвързали името й с проекта.\r\n\"Фокус\" публикува цялата позиция на Корнелия Нинова:", "date": "2017.08.15", "title": "Лидерът на БСП Корнелия Нинова сигнализира австрийското правителство и прокуратура за \"Цанков камък\" и завежда дела срещу всички, обвързали името й с проекта"}
{"url": "http://www.focus-news.net/news/2017/08/15/2425825/d-r-desislava-panayotova-trite-zvezdi-izobrazyavani-varhu-ramenata-i-cheloto-na-bozhiyata-mayka-pokazvat-che-e-deva-predi-po-vreme-i-sled-razhdaneto-na-bozhiya-sin.html", "text": "Типично за изображението на Божията майка е да има върху рамената и челото си 3 звезди, показващи, че е дева преди, по време и след раждането на Божествения син. Това каза в интервю за Агенция „Фокус“ богословът и редактор на официалния сайт на Българската православна църква д-р Десислава Панайотова за празника Голяма Богородица. „Божията майка винаги се изобразява в синьо и червено. Разбира се, има и икони, на които тя се изобразява изцяло в червено или само в бяло, но това са по-редки иконографски типове. Типично за изображението в Православната църква е Божията майка да притежава върху двете си рамена и челото три звезди, които показват, че тя е дева преди, по време и след раждането на своя Божествен син. Тоест тя не е познала мъж, а въплътилия се Господ Исус Христос в нея се е заченал безсеменно без участието на мъж и в този смисъл църквата постоянно изповядва чрез иконите, че тя мъж не е познала и е останала девица и след раждането. Затова се нарича невеста ненавестна т.е. ненавестена, непозната от мъж“, обясни д-р Панайотова. \r\nПо думите й на този ден най-важното е да сме извървели пътя на Богородичния пост, който е двуседмичен – от 1 до 14 август включително. „На 15 август на Успение Богородично да отидем на църква, на литургия, да сме се подготвили с изповед и с пост за Свето причастие. Да се причастим с тайните Христови по време на Светата литургия и в личната си и същевременно общата си молитва с останалите християни да измолим нейната закрила, нейната  помощ в борбата със собствените грехове и със злото в света, тъй че да бъдем верни на нейния син и наш Бог Исус Христос“, допълни тя. Д-р Панайотова обясни още, че след като се причастят християните, вече постът свършва и започва празнуването на именните дни, взаимното поздравяване, но то винаги трябва да бъде в духа на вярата, на православното благочестие. \r\nЛюба АЛЕКСИЕВА", "date": "2017.08.15", "title": "Д-р Десислава Панайотова: Трите звезди, изобразявани върху рамената и челото на Божията майка, показват, че е дева преди, по време и след раждането на Божия син"}
{"url": "http://www.focus-news.net/news/2017/08/15/2425826/burgas-zadarzhan-pod-strazha-e-ungarski-grazhdanin-obvinen-v-svoyata-darzhava-v-izvarshvane-na-izmami.html", "text": "По искане на Окръжна прокуратура – Бургас съдът задържа под стража унгарския гражданин Золтан А. (на 49 г. от гр. Будапеща). Това съобщиха от пресцентъра на Окръжна прокуратура - Бургас. Унгарските власти са издали Европейска заповед за арест на мъжа на 20 юни 2008 г. \r\nЗолтан А. е задържан от служителите на реда на 10.08.2017г. в гр. Несебър. В Р Унгария той е обвинен в престъпления с предмет финансови и данъчни измами, пране на пари и фалшифициране на документи, които според унгарското законодателство, са наказуеми с „доживотен затвор“.\r\nОпределението на Окръжен съд – Бургас подлежи на обжалване пред Апелативния съд в града.", "date": "2017.08.15", "title": "Бургас: Задържан под стража е унгарски гражданин, обвинен в своята държава в извършване на измами"}
{"url": "http://www.focus-news.net/news/2017/08/15/2425827/tass-fsb-e-zadarzhala-ukrainski-agent-v-krim-za-podgotovka-na-diversii.html", "text": "Агент на Службата за сигурност на Украйна (СБУ) е задържан в Крим, за това, че е подготвял диверсии, предаде ТАСС, позовавайки се на съобщение на Центъра за връзки с обществеността на Федералната служба за сигурност (ФСБ) на Русия.\r\n„Федералната служба за сигурност е предотвратила извършването на няколко диверсии срещу инфраструктурни и други важни обекти в Крим. Управлението на ФСБ за Република Крим и Севастопол, по време на оперативно мероприятие, е задържала агент на СБУ от Херсонска област, изпратен в Крим за осъществяването на диверсионни действия“, пише в съобщение на ФСБ.\r\nЗадържаният е гражданин на Украйна, на име Генадий Генадиевич Лимешко, родом от Харковска област, който е служил в зоната на т.нар. АТО. \r\nПревод и редакция:", "date": "2017.08.15", "title": "ТАСС: ФСБ е задържала украински агент в Крим за подготовка на диверсии"}
{"url": "http://www.focus-news.net/news/2017/08/15/2425828/burgas-zaradi-loshoto-vreme-plavaniyata-do-ostrov-sveta-anastasiya-sa-otmeneni.html", "text": "Заради лошото време плаванията до остров Света Анастасия са отменени. Това съобщиха от пресцентъра на Община Бургас. В следващите часове се очаква времето да се влоши и вълнението на морето да достигне 3 - 4 бала, което създава опасност за извършването на туристическите курсове. Предвидените за днес събития от програма за празника на острова се отлагат за друг ден.", "date": "2017.08.15", "title": "Бургас: Заради лошото време плаванията до остров Света Анастасия са отменени"}
{"url": "http://www.focus-news.net/news/2017/08/15/2425829/iglika-mishkova-etnolog-narodnata-vyara-v-bogoroditsa-e-kato-lechitelka-koyato-opredelya-izpalnyavaneto-na-mnozhestvo-obredi.html", "text": "Народната вяра в Богородица е като лечителка, която определя изпълняването на множество обреди. Това каза в интервю за Агенция „Фокус“ етнологът Иглика Мишкова по повод 15 август – Голяма Богородица. „Нейният празник е най-популярният в народната култура. Още апокрифните легенди я представят като застъпница, помощница, лечителка на хората с чудодейна сила. Народът ни вярва, че тя е милостива към човешките страдания и застъпница на човеците пред Бога. Смята се за покровителка на родилките, майките, майчинството, децата, защитница на бедните и онеправданите“, обясни Мишкова.\r\nПо думите й за деня на Голяма Богородица, хора, които са болни обещават, ако получат изцеление, да направят специален дар за нея. „Докато днес продължава да бъде жива практиката, да се обричат като дар на светицата различни животни, добиче, което може да бъде заклано за курбан, даряват се различни метали, дрехи, синджирчета. Има и една много древна практика, стара колкото са стари молбите и мечтите на хората, свързани с пожелания и молби за здраве и изцеление, за рожба, професионален път, за плодородие в най-широк смисъл“, допълни етнологът. Тя добави, че това е практиката за даряване на храмовете със специални вотиви. „Те са били оставяни в храмове, по аязма и свети места. В селищата, в които храмовете или близки манастири, малки параклиси носят името на светицата, стават място за различни сборове, където се събират хора отблизо или от далеч. Обикновено събират предварително пари и купуват някакво животно/ животни, което/които се дава в курбан в чест на светицата и се нареждат празнични трапези“, добави тя. По думите й много често тези празнични трапези се подреждат около стари оброци, около лековити аязма, в дворове на черкви, на манастири.  „У нас има голям брой храмове, които носят името Успение Богородично. На храмовите празници задължително се прави водосвет“, допълни още етнологът. \r\nЛюба АЛЕКСИЕВА", "date": "2017.08.15", "title": "Иглика Мишкова, етнолог: Народната вяра в Богородица е като лечителка, която определя изпълняването на множество обреди"}
{"url": "http://www.focus-news.net/news/2017/08/15/2425830/pazardzhik-tsarkvata-uspenie-bogorodichno-otbelyazva-hramov-praznik-i-180-godini-ot-izgrazhdaneto-si.html", "text": "Светата православна църква отбелязва един от най-забележимите празници в календара – Успение на Пресвета Богородица. Това каза за Радио „Фокус“ – Пазарджик отец Стефан Йорданов, от Архиерейското наместничество в Пазарджик. Той обясни, че Богородица се възнася пред сина си – нашият Господ. „Майката Божия успя да събере по чуден начин от всички краища разпръсналите са христови ученици и апостоли наши, за да им даде последните си земни напътствия. Тя не престава да се моли пред нашия Бог за всички, потърсили нейната помощ“, каза отец Стефан. Той допълни, че в катедралния храм „Успение на Света Богородица“ се отслужва света божествена литургия, оглавена от Константийския епископ Яков в съслужение с други свещеници. „Най-голямата църква в Пазарджик отбелязва и 180 години от своето изграждане, а днешният празник е част и от това събитие“, уточни отец Стефан. Той каза още, че след литургията в двора на църквата ще бъде раздаден и курбан за здраве.\r\nВаня НИКОЛОВА", "date": "2017.08.15", "title": "Пазарджик: Църквата „Успение Богородично“ отбелязва храмов празник и 180 години от изграждането си"}
{"url": "http://www.focus-news.net/news/2017/08/15/2425831/smolyan-5-000-leva-sa-iztocheni-chrez-onlayn-bankirane-ot-smetkata-na-firma-ot-zlatograd.html", "text": "5 000 лева са източени чрез онлайн банкиране от сметката на фирма без знанието на управителя ѝ. Това съобщиха от ОДМВР - Смолян. На 14 август 2017 г. в РУ - Златоград е постъпила жалба от 68-годишен жител на град Златоград, в която посочва, че на 14 август 2017 г., около 13.00 часа, от банковата сметка на фирма, чийто управител е той, чрез интернет банкиране е направен превод на сумата от 5 000 лева, без негово знание и съгласие. Работата по случая продължава.", "date": "2017.08.15", "title": "Смолян: 5 000 лева са източени чрез онлайн банкиране от сметката на фирма от Златоград"}
{"url": "http://www.focus-news.net/news/2017/08/15/2425832/vladimir-putin-rusiya-shte-razviva-osobeno-privilegirovanoto-partnyorstvo-s-indiya.html", "text": "Президентът на Русия Владимир Путин е изпратил поздравителна телеграма на президента на Индия Пранаб Мукерджи и министър-председателя Нарендра Моди по случай седемдесетата годишнина от независимостта на страната, съобщи ТАСС, позовавайки се на съобщение от пресслужбата на Кремъл.\r\nВ телеграмата Путин е оценил високо успехите на Индия в икономическата, социалната и други сфери и е отбелязал, че Индия има заслужен авторитет сред страните на международната арена.\r\n„Руско-индийските връзки винаги са се строили на основата на принципите на приятелството и взаимното уважение. Натрупан е голям опит от плодотворно двустранно сътрудничество по всички направления,включително в координацията на усилията за решението на важни задачи от регионалния и глобалния дневен ред“, е подчертал руският президент.\r\nПревод и редакция:", "date": "2017.08.15", "title": "Владимир Путин: Русия ще развива особено привилегированото партньорство с Индия"}
{"url": "http://www.focus-news.net/news/2017/08/15/2425833/gabrovo-obichayat-zaklazhdane-na-sedyanka-shte-bade-predstaven-v-etnografski-muzey-na-otkrito-etar-na-golyama-bogoroditsa.html", "text": "С обичая „Заклаждане на седянка” могат да се запознаят посетителите на Етнографски музей на открито „Етър” днес. Възстановките ще са две – от 11.00 и от 14.00 часа, а мястото е пред Саковата къща в музея, съобщават от пресцентъра на културната институция.\r\nДнес се отбелязва Голяма Богородица. Освен това до 40-те години на ХХ век, на този ден,  са започват седянките. Божията майка се приема за покровител на семейството, домашното огнище и майчинството. Седянката е мястото, където се срещат младите хора. На заклаждането присъстват само момите, които са организатори и основни участници. С възстановката на обичая посетителите ще се запознаят с обредите, свързани с празника „Заклаждане на седянка”, който е част от традиционния календар на българите, като акцент е поставен върху любовните наричания на момите. Подготовката на започва няколко дни по-рано – всяка една от тях се стреми да вземе кол от оградата и помета (метлата) от пещта на момъка, когото харесва. Донася се и власина от тиква, която девойките влачат след себе си, за да се влачат и ергените подир тях. Вечерта на празника, след залез слънце, те тайно се събират в края на селото на някой кръстопът и заклаждат седенкарския огън. Със запалването му девойките започват един по един да изгарят донесените предмети и да наричат, като се вярва, че така момците ще се довлекат на седянката и всяка ще бъде залюбена от нейния избраник. С приключването на обредите около огъня момите запяват песни с призивен характер – да дойдат момците. Всяка мома тайно се надява нейния избраник да дойде пръв, което служи като знак, че той много обича изгората си. С пристигането на ергените веселото настроение се повишава, като започват песни, танци, закачки и одумвания.", "date": "2017.08.15", "title": "Габрово: Обичаят „Заклаждане на седянка” ще бъде представен в Етнографски музей на открито „Етър” на Голяма Богородица"}
{"url": "http://www.focus-news.net/news/2017/08/15/2425834/razgrad-vavezhda-se-vremenna-organizatsiya-na-dvizhenieto-vav-vrazka-s-futbolnata-sreshta-mezhdu-pfk-ludogorets-i-fk-suduva-na-stadion-ludogorets-arena.html", "text": "Въвежда се временна организация на движението във връзка с футболната среща между ПФК “Лудогорец” и ФК “Судува” на стадион “Лудогорец арена” на 17 август. Това съобщиха от ОДМВР - Разград. Футболната среща ще се проведе на 17 август, от 21.30 часа, на стадион “Лудогорец арена”. От 18.30 часа няма да бъдат допускани автомобили по улиците “Ветеринарна”, “Мраморно море” и Северен булевард. Категорично се забранява внасянето на спрейове със защитен газ, с разяждащи или оцветяващи вещества, пиротехнически средства, източници на открит огън, леснозапалими течности или други пожароопасни материали. На стадиона не се допускат лица, носещи хладно или огнестрелно оръжие, чадъри или други остри предмети, създаващи предпоставки за нараняване. Няма да се допускат лица във видимо нетрезво състояние или такива, употребили упойващи вещества. Няма да се допуска внасянето на флакони с парфюми, дезодоранти и други течности с пулверизатор. На стадиона няма да бъдат допускани посетители с бутилки. От страна на клуба е осигурен кетъринг и гражданите ще имат възможност да си закупят безалкохолни напитки и вода. Няма да се допускат малолетни лица без родители или придружители, които нямат декларация за упълномощаване съгласно чл.8, ал.7 от Закона за закрила на детето. Ще се извършва проверка на всички лица, влизащи на стадиона, с цел да не се допуска внасянето на забранени предмети, съгласно чл.20 от Закона за опазване на обществения ред при спортни мероприятия.", "date": "2017.08.15", "title": "Разград: Въвежда се временна организация на движението във връзка с футболната среща между ПФК “Лудогорец” и ФК “Судува” на стадион “Лудогорец арена”"}
{"url": "http://www.focus-news.net/news/2017/08/15/2425835/ria-novosti-kazahstan-opredeli-rusiya-i-kitay-kato-prioritetni-pazari-za-svoya-iznos.html", "text": "В националната стратегия за износ на Казахстан за 2018-2022 година, са определени приоритетните пазари за износ на продукция. Това са Русия и Китай, съобщи ТАСС, позовавайки се на изявление на Министърът на икономиката на Казахстан Тимур Сулейменов.\r\n„Като перспективни пазари са определени 27 страни. Ние ги разделихме на четири категории – страни от приоритетен интерес, висок, умерен и страни, които представляват интерес в дългосрочна перспектива“, заяви Сулейманов по време на заседание на правителството на Казахстан.\r\nСпоред министерството към приоритетните пазари се отнасят Русия и Китай, а висок интерес има към Беларус, Индия, Иран, Киргизстан, Турция, Узбекистан и Украйна.\r\nПревод и редакция:", "date": "2017.08.15", "title": "РИА Новости: Казахстан определи Русия и Китай като приоритетни пазари за своя износ"}
{"url": "http://www.focus-news.net/news/2017/08/15/2425836/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера „Здравей, Пещера“ днес ще чуете повече за дейността на Кризисния център за лица и деца, пострадали от насилие в Пещера. Какъв е неговият капацитет, какъв вид помощ получават жертвите на насилие и трафик и на хора ще коментираме в Валентина Гешева, отговорник за Центъра. Ще научим повече и за историята на забележителната антична крепост \"Перистера\", която е естествен декор и на съвременните изнесени сватбени ритуали в родопския град. Събеседници по темата ще бъдат Георги Шопов, директор на Историческия музей в Пещера и Ива Стойкова, отговорник за бракосъчетанията в Община Пещера. В предаването днес ще ви разкажем и за Музея на социалистическите автомобили в град Пещера, където могат да се видят уникални и редки експонати на различни автомобили от миналия век. Телефоните за връзка със студиото са 0885 606692 и 034 420020.", "date": "2017.08.15", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2017/08/15/2425837/iglika-mishkova-etnolog-spored-nyakoi-izsledovateli-se-vyarva-che-imeto-mariya-e-populyarno-oshte-ot-vremeto-na-dreven-egipet.html", "text": "Мария е старо библейско име, което се свързва не само с Богоридица, а има и своите предхристиянски корени. Според някои изследователи се вярва, че името Мария е популярно още от времето на Древен Египет. Това каза в интервю за Агенция „Фокус“ етнологът Иглика Мишкова по повод 15 август – Голяма Богородица. „Сред евреите името Мариам е изключително популярно. Етимологията на това име се свързва с множество предхристиянски образи и различни тълкувания. Някои от тях са: обич, прекрасна, постоянство, твърдост. Самата Богородица се приема като закрилница на семейството, на малките деца и това е свързано и със самата етимология на името. Мария е едно вече познато библейско име, което е наситено с голяма символика и се свързва с Божията майка и добива изключителна силна популярност в целия християнски свят“, обясни Мишкова. \r\nТя посочи, че именниците отбелязват празника, посрещайки гости. „В миналото за този ден всеки е бил добре дошъл в дома на един именник. Всъщност къщите на именниците са били отворени за всички близки и познати. Днес това е променено и хората канят своите гости за разлика от миналото, където всеки е добре дошъл и е прието, че на имен ден не се кани. И вероятно във всяка фамилия си има по нещо традиционно, с което хората отбелязват имените си дни и то главно се върти около трапезата и ястията на нея“, каза още Иглика Мишкова.\r\nЛюба АЛЕКСИЕВА", "date": "2017.08.15", "title": "Иглика Мишкова, етнолог: Според някои изследователи се вярва, че името Мария е популярно още от времето на Древен Египет"}
{"url": "http://www.focus-news.net/news/2017/08/15/2425838/sport-rafael-nadal-shte-e-nomer-edno-v-svetovnata-ranglista-ot-ponedelnik.html", "text": "Рафаел Надал ще излезе на първо място в световната ранглиста по тенис от понеделник. Това стана сигурно, след като Роджър Федерер се отказа да участва в турнира „Мастърс“ в Синсинати. В турнира няма да участва и досегашният номер едно Анди Мъри. Това означава, че дори Надал да загуби всичките си мачове в турнира, това няма да му попречи да оглави класирането.\r\nРафаел Надал беше за последно номер едно в световния тенис на 6 юли 2014 година.", "date": "2017.08.15", "title": "Спорт: Рафаел Надал ще е номер едно в световната ранглиста от понеделник"}
{"url": "http://www.focus-news.net/news/2017/08/15/2425839/pazardzhik-selo-popintsi-otbelyazva-svoya-praznik-na-uspenie-bogorodichno.html", "text": "В Село Попинци възстановихме традицията да отбелязваме на днешния ден празника на населеното място. Това каза за Радио „Фокус“ – Пазарджик кметът на панагюрското село Стоянка Ставрева. „Причината за това е, че и църквата ни носи името „Успение Богородично“ и отбелязва храмовия си празник. Тя е построена през 1848 година и утре ще отбележи 169 години от създаването си. Решихме, че датата 15 август е свързана с историята на селото, а също и с неговото настояще“, коментира Ставрева. Тя уточни, че след църковната служба в двора на храма ще бъде раздаден курбан за здраве. „Празникът ще продължи във вечерните часове на площада в Попинци, където ще има оркестър, предвидили сме и изпълнения на нашите самодейци. Ще завършим със заря“, каза още Ставрева.\r\nВаня НИКОЛОВА", "date": "2017.08.15", "title": "Пазарджик: Село Попинци отбелязва своя празник на Успение Богородично"}
{"url": "http://www.focus-news.net/news/2017/08/15/2425840/nsi-obshtiyat-dohod-na-litse-ot-domakinstvo-prez-vtoroto-trimesechie-na-2017-g-e-1-355-lv-koeto-e-s-94-poveche-spryamo-sashtiya-period-na-2016-g.html", "text": "Общият доход средно на лице от домакинство през второто тримесечие на 2017 г. е 1 355 лв. и спрямо същия период на 2016 г. се повишава с 9.4%. Това сочи статистика на Националния статистически институт (НСИ).  \r\nВ структурата на общия доход с най-висок относителен дял e доходът от работна заплата (56.7%), следван от доходите от пенсии (26.3%), от самостоятелна заетост (6.8%) и от социални обезщетения и помощи (3.4%). Спрямо второто тримесечие на 2016 г. относителният дял на дохода от работна заплата се увеличава с 1.9 процентни пункта, а доходът от пенсии намалява с 3.0 процентни пункта. \r\nВ номинално изражение през второто тримесечие на 2017 г. в сравнение със същото тримесечие на 2016 г. доходите средно на лице от домакинство по източници на доход се променят, както следва:\r\n- Доходът от работна заплата нараства от 679 на 769 лв. (с 13.3%).\r\n- Доходите от пенсии намаляват от 363 на 356 лв. (с 1.8%).\r\n- Доходът от самостоятелна заетост нараства от 74 на 93 лв. (с 25.4%).\r\n- Доходите от социални обезщетения и помощи нарастват от 45 на 46 лв. (с 2.8%).\r\nПрез второто тримесечие на 2017 г. относителният дял на паричния доход на домакинствата в общия доход е 99.0%, а делът на дохода от натура е 1.0%.\r\nРазходи на домакинствата\r\nОбщият разход на лице от домакинство през второто тримесечие на 2017 г. е 1 195 лв. и се увеличава с 11.1% спрямо същото тримесечие на 2016 година. \r\nВ структурата на общия разход с най-голям относителен дял са разходите за храна (32.5%), следвани от разходите за жилище (16.4%), данъци и социални осигуровки (13.6%) и разходите за транспорт и съобщения (11.3%).\r\nСпрямо второто тримесечие на 2016 г. относителният дял на разходите за храна и безалкохолни напитки намаляват с 0.7 процентни пункта, а делът на разходите за данъци и социални осигуровки се увеличава с 1.4 процентни пункта.\r\nКато абсолютни стойности през второто тримесечие на 2017 г. в сравнение със същото  тримесечие на 2016 г. всички разходи средно на лице от домакинство се увеличават, както следва:\r\n- храна и безалкохолни напитки - от 357 на 388 лв. (с 8.6%);\r\n- жилище (вода, електроенергия, отопление, обзавеждане и поддържане на дома) - от 178 на 196 лв. (с 9.6%);\r\n- транспорт и съобщения - от 122 на 135 лв. (с 11.2%);\r\n- здравеопазване - от 63 на 69 лв. (с 11.1%);\r\n- алкохолни напитки и цигари - от 51 на 53 лв. (с 4.3%).\r\n- разнообразни стоки и услуги - от 42 на 54 лв. (с 27.8%).\r\nПотребление на домакинствата\r\nПотреблението на основни хранителни продукти средно на лице от домакинство през второто тримесечие на 2017 г. не се променя съществено спрямо същото тримесечие на 2016 година. Увеличава се потреблението на яйца, прясно мляко и плодове. Намалява консумацията на хляб и хлебни изделия, месо, кисело мляко, сирене, картофи и зрял фасул. Без промяна остава потреблението на зеленчуци и месни произведения.", "date": "2017.08.15", "title": "НСИ: Общият доход на лице от домакинство през второто тримесечие на 2017 г. е 1 355 лв., което е с 9.4% повече спрямо същия период на 2016 г."}
{"url": "http://www.focus-news.net/news/2017/08/15/2425841/blagoevgrad-pozhar-gori-v-rayona-na-patya-za-petrichkoto-selo-zlatarevo-oganyat-e-lokaliziran.html", "text": "Пожар гори в района на пътя за петричкото село Златарево, към момента огънят е локализиран. Това съобщи за Радио „Фокус“ – Пирин инж. Дамян Дамянов, директор на Югозападно държавно предприятие. Сигналът за пожара е подаден около 22.00 часа снощи. Огънят е обхванал смесена гора. Действията по гасенето на огъня продължават.\r\nЛивия НИНОВА\r\nОчаквайте подробности!", "date": "2017.08.15", "title": "Благоевград: Пожар гори в района на пътя за петричкото село Златарево, огънят е локализиран"}
{"url": "http://www.focus-news.net/news/2017/08/15/2425842/balkaninsight-es-podtikna-kosovo-da-slozhi-kray-na-politicheskiya-zastoy.html", "text": "Служител от кабинета на ЕС  по въпросите на външните работи и политиката на сигурност е споделил с BalkanInsight, че депутатите в Косово трябва да сложат край на политическия застой в страната, заради който няма правителство вече два месеца, откакто се проведоха парламентарните избори. \r\nОт Брюксел са заявили, че „няма време за губене“, защото Прищина трябва да бърза с приемането на ключови реформи.\r\n„Косово няма време за губене“, са казали от ЕС.\r\nПарламента на Косово се провали за пети път в избирането на председател на парламента, процес, който би способствал за установяването на ново правителство.\r\nПолитическият застой не позволява на депутатите да работят по жизнено важни въпроси, като икономиката и либерализацията на визовия режим с ЕС.\r\n„Очакваме от новото правителство, когато то бъде сформирано, да започне веднага да работи по реформите, свързани с върховенството на закона и икономиката, да работи за либерализацията на визовия режим с ЕС и да започне конструктивен диалог със Сърбия“, заявиха от службата по външните работи на ЕС.\r\n„Всичко това е много важно за Косово, по пътя му към Европа“, добавиха от Брюксел.\r\nЕС призовава партиите в парламента да действат отговорно и да изпълнят техните конституционни задължения.\r\nПроцесът по назначаване на председател на парламента е блокиран, защото коалицията, която спечели мнозинство в изборите, ПАН – съставена от „Демократическата партия на Косово, ПДК, „Съюза за бъдеще на Косово“, ААК и „Инициатива за Косово“, НИСМА – бойкотира парламентарните сесии.\r\nПревод и редакция:", "date": "2017.08.15", "title": "BalkanInsight: ЕС подтикна Косово да сложи край на политическия застой"}
{"url": "http://www.focus-news.net/news/2017/08/15/2425843/episkop-evlogiy-adrianopolski-na-uspenie-bogorodichno-bozhiyata-mayka-svarshva-zemnite-si-dni-i-se-vaznasya-na-nebeto.html", "text": "Това е денят, в който Божията майка свършва земните си дни и се възнася на небето. Това каза пред Радио „Фокус” – Пирин епископ Евлогий Адрианополски, игумен на Рилския манастир. Той подчерта, че отбелязването на празника тази сутрин е започнало в 8.00 часа със света божествена литургия, която е посветена на успението на Божията майка. „Това е денят, в който Божията майка свършва земните си дни и по църковно предание тя се възнесла на небето, затова се нарича успение и ние православните християни считаме, че Божията майка не е умряла, не е починала, а се възнесла с тяло при Бога. В този ден се празнува изключително много, защото тя е най- близката помощница на християните и застъпница пред Бога за всички, които се обръщат към нея за помощ и съдействие“, каза още епископ Евлогий Адрианополски. По думите му има не случайно една икона с нейното изображение, която се нарича „Скоропослушница“, което означава, че тя бързо слуша молитвите на вярващите и се застъпва за тях пред Божия син. „Много са примерите когато Света Богородица е помагала на вярващите и понеже от неговото раждане до неговото разпятие, възкресение, тя е била винаги до него и била е свидетел на всички чудеса, които е извършил и на неговото учение, затова християните се обръщаме всички с вяра и упование, че тя наистина ще се застъпи пред Божия син за нас. Със смирение, с вяра да пристъпим Божия храм и да запалим свещица пред нейната иконата. Да се помолим за нейното застъпничество пред Бога, да се помолим да ни вдъхва вяра и покаяние, а най-вече да участваме в светото богослужение. Това е центърът на този празник, а всичко друго е допълнително“, каза епископ Евлогий Адрианополски.\r\nЛора КАЛЧЕВА", "date": "2017.08.15", "title": "Епископ Евлогий Адрианополски: На Успение Богородично Божията майка свършва земните си дни и се възнася на небето"}
{"url": "http://www.focus-news.net/news/2017/08/15/2425844/ministerstvo-na-finansite-predlaga-promeni-v-danachnoto-zakonodatelstvo-za-namalyavane-na-administrativnata-tezhest-varhu-grazhdanite-i-biznesa.html", "text": "На интернет страницата на Министерството на финансите са публикувани за обществено обсъждане проект на Закон за изменение и допълнение на Данъчно-осигурителния процесуален кодекс (ЗИД на ДОПК) и проект на Правилник за изменение и допълнение на Правилника за прилагане на Закона за акцизите и данъчните складове и мотивите към тях. Това съобщиха от пресцентъра на Министерство на финансите.\r\nПроектът на ЗИД на ДОПК е изготвен в изпълнение на Решение № 338 на Министерския съвет от 2017 г. за приемане на мерки за намаляване на административната тежест върху гражданите и бизнеса чрез премахване на изискването за представянето на някои официални удостоверителни документи на хартиен носител. С предложените промени се цели да бъде намален броят на изискваните документи, да се опрости процедурата по предоставяне на услугите за гражданите и бизнеса, както и да се намали финансовата тежест за лицата чрез отпадане на необходимостта от предоставяне на различни документи. Чрез предложения ЗИД на ДОПК се правят промени и в Закона за акцизите и данъчните складове, Закона за корпоративното подоходно облагане, Закона за местните данъци и такси, Закона за данък върху добавената стойност, Закона за счетоводството, Валутния закон и др. \r\nС предложените в законопроекта промени на различни законови разпоредби се предвижда да се събира по служебен ред следната информация:\r\n- Информация за наличие или липса на задължения по чл. 87 от Данъчно-осигурителния процесуален кодекс – да се предоставя по служебен ред от Националната агенция за приходите, Агенция „Митници“ и съответната община към компетентните органи, изискващи информацията;\r\n- Справка от търговския регистър, че лицата не са в производство по несъстоятелност или ликвидация, когато подават искане за издаване на лиценз за управление на данъчен склад, за издаване на удостоверение за освободен от акциз краен потребител или друг регистрационен режим по Закона за акцизите и данъчните складове;\r\n- Информация, че лицата не са извършили тежко или повторно нарушение по Закона за акцизите и данъчните складове, когато подават искане за издаване на лиценз, регистрация или удостоверение за извършване на дейности с акцизни стоки;\r\n- Информация за обстоятелството, че лицата не са осъждани за умишлено престъпление от общ характер при подаване на документи за издаване на разрешение за осъществяване на дейност като оператор на ваучери за храна. Справката за съдимост ще се предоставя на Министерството на финансите по служебен ред от съответните съдилища;\r\n- Информация за обстоятелството, че лицата не са осъждани за умишлено престъпление от общ характер - по отношение на физическите лица - търговци, членовете на управителните или контролните органи и неограничено отговорни съдружници в юридическите лица, които извършват дейност като обменно бюро.\r\nВ проекта на ЗИД на ДОПК се предвижда юридическите лица, които не са осъществявали дейност през данъчната година и които са освободени от подаване на годишен отчет за дейността, да бъдат освободени от задължението за подаване на годишна данъчна декларация по Закона за корпоративното подоходно облагане и за обявяване на годишните финансови отчети в търговския регистър.\r\nПроектът предвижда при първоначално заявяване за вписване пред Агенцията по вписванията лицата да могат едновременно с това да упражнят и правото си за доброволна регистрация по Закона за данък върху добавената стойност. Регистрацията по ЗДДС в този случай ще се извършва по облекчена административна процедура. По този начин ще се избегне необходимостта лицата да посещават и двете администрации. Също така се предлага да отпадне и задължението за данъчно задължените лица за съставяне на опис за наличните активи при регистрация по Закона за данък върху добавената стойност. \r\nС предложения ЗИД на ДОПК се въвеждат и правилата на Директива (ЕС) 2016/2258 на Съвета от 6 декември 2016 година за изменение на Директива 2011/16/ЕС по отношение на достъпа на данъчните органи до информация за борбата с изпирането на пари. Срокът за транспониране на Директивата е 31 декември 2017 година. В съответствие с нея на органите по приходите се предоставя достъп до механизмите, процедурите, документите и информацията относно действителните собственици и комплексната проверка на клиента съгласно Закона за мерките срещу изпирането на пари, с който се транспонират правилата на Директива (ЕС) 2015/849 на Европейския парламент и на Съвета от 20 май 2015 година за предотвратяване използването на финансовата система за целите на изпирането на пари и финансирането на тероризма. Предоставянето на това правомощие на органите по приходите е свързано с необходимостта от ефективен контрол относно качеството на информацията, предмет на обмена за данъчни цели. Органите по приходите следва да имат достъп до посочената информация за целите на всички форми и основания за административно сътрудничество, за да увеличат капацитета си за справяне с отклонението от данъчно облагане и избягването на данъци.\r\nОтново с цел намаляване на административната тежест за бизнеса, в проекта  за изменение и допълнение на Правилника за прилагане на Закона за акцизите и данъчните складове са включени две мерки, които пряко оказват влияние върху административните процедури по издаването на разрешителното за търговия с тютюневи изделия от митническите органи. Първата мярка е свързана с отпадане на изискването за лицата, които са вписани в Търговския регистър и подават до митническите органи искане за издаване на разрешение за търговия с тютюневи изделия, да прилагат към изискуемите документи и декларация, че не са в производство по несъстоятелност или ликвидация. Наличието на това обстоятелство ще се декларира само от лицата, които не са вписани в Търговския регистър. Втората мярка е свързана с отпадане на задължението за лицата, които подават искане за издаване на разрешение за търговия с тютюневи изделия, да декларират пред митническите органи обстоятелството, че не са извършвали търговия и/или съхранение на тютюневи изделия без разрешение през последните 24 месеца. С оглед на предложените промени е предвидено и съответното изменение в образците на документи в приложенията към правилника за прилагане на закона.", "date": "2017.08.15", "title": "Министерство на финансите предлага промени в данъчното законодателство за намаляване на административната тежест върху гражданите и бизнеса"}
{"url": "http://www.focus-news.net/news/2017/08/15/2425845/romania-insider-rumaniya-e-vtora-v-es-po-godishen-rastezh-na-industrialnata-produktsiya.html", "text": "Растежът на румънската индустриална продукция, на годишна база, е втори по големина в ЕС, пише Romania Insider, позовавайки се на данни на Евростат.\r\nЕстония е регистрирала най-висок растеж, за периода от юни 2016 до юни 2017 година – 14,5%. Румъния е втора с 11,5%, следвана от Швеция с растеж от 8,9%.\r\nНа другия полюс са Ирландия (-8,1%) и Малта (-1,3%).\r\nИндустриалната продукция се е увеличила с 2,6% на годишна база за Еврозоната и с 2,9% за целия съюз от 28 страни.\r\nПревод и редакция:", "date": "2017.08.15", "title": "Romania Insider: Румъния е втора в ЕС по годишен растеж на индустриалната продукция"}
{"url": "http://www.focus-news.net/news/2017/08/15/2425846/iglika-mishkova-etnolog-na-golyama-bogoroditsa-zhenite-ne-biva-da-takat-da-shiyat-i-da-pletat-za-da-e-zdravo-domochadieto.html", "text": "Жените не бива да се занимават с различни дейности. Не трябва да тъкат, да шият, да плетат, за да е здраво домочадието. Това каза в интервю за Агенция „Фокус“ етнологът Иглика Мишкова по повод 15 август – Голяма Богородица. „В някои региони, за да не влизат болестите вкъщи под прага са слагали бял трън. В храмовете се носят сладки плодове, грозде, дини. Раздават се обредни хлябове за „Бог да прости” умрелите, за здраве и благополучие на живите. На този ден около иконите на Пресвета Богородица са струпани множество дарове от жени, които очакват бебе. За добра реколта обикновено се сее жито, което се пресипва през главата на убита змия. В някои региони това става около самия празник, а в други е между Голяма и Малка Богородица“, обясни Мишкова. По думите й понеже Голяма Богородица е изключително важен празник в нашата традиция, до този празник хората е трябвало да приключат с вършитбата. „В нашата традиция има позната поговорка, която казва: „До Богородица сламата е жито, а след Богородица житото вече става слама”. Самите обредни хлябове за този ден се приготвят от новото смляно жито. И като на всеки един празник се правят и прогнози за бъдещата реколта. Вярва се, че годината ще бъде плодородна, ако на този ден вали дъжд. На следващият ден също се гледа какво ще бъде времето и каквото е то, се вярва, че такова ще е през цялата есен“, добави тя. \r\nЕтнологът допълни, че в миналото в преобладаващата част от домовете задължително се е давал курбан за деня на Голяма Богородица. „Колели са агнета по същия начин, както на Гергьовден. Обикновено свещениците са освещавали поне по една торба сол, за да могат хората да я ползват, за да посолят агнето, което ще пекат, за да може да бъде осветено и то. Не е имало възможност да се обиколи в абсолютно всички къщи. Хората ходят на църкви, палят задължително свещи пред иконата. Прикадява се трапезата. На нея задължително присъства, както винаги хлябът“, посочи Мишкова. Тя обясни, че няма празник в нашата традиция, в който да отсъства обредният хляб. „Чак след като всичко е осветено се разчупва хлябът и хората вече могат да седнат да празнуват. За деня на Успение Богородично хората подготвят множество специални хлябове, Богородичните пити, които се раздават за здраве, изцеление и да се измоли покровителството на Божията майка“, каза още Иглика Мишкова. \r\nЛюба АЛЕКСИЕВА", "date": "2017.08.15", "title": "Иглика Мишкова, етнолог: На Голяма Богородица жените не бива да тъкат, да шият и да плетат, за да е здраво домочадието"}
{"url": "http://www.focus-news.net/news/2017/08/15/2425847/pazadzhik-apelativniyat-sad-v-plovdiv-potvardi-ostavaneto-na-ahmed-musa-v-aresta.html", "text": "Апелативен съд – Пловдив потвърди Определението на Окръжен съд – Пазарджик от 2 август, с което е оставена без уважение молбата на Ахмед Муса Ахмед за замяна на мярката му „задържане под стража“ с по-лека такава, съобщи за Радио „Фокус“ – Пазарджик наблюдаващият прокурор по делото. В мотивите си съдът посочва, че от последното искане за изменение на мярката на Ахмед Муса няма нови обстоятелства, които да разколебаят съществуването на опасността, подсъдимият да се укрие или извърши престъпление, отчитайки предходното осъждане на Ахмед през 2003 г., висящото наказателно производство срещу него за подобни престъпления пред Апелативен съд - Пловдив, честите му пътувания зад граница и близки контакти с лица от чужбина. „През изминалите от тогава близо два месеца, отново липсват нови обстоятелства, които да налагат изменение на мярката за неотклонение „задържане под стража“ спрямо подсъдимия в по-лека“ се посочва още в мотивите на съда. Определението на Апелативен съд – Пловдив е окончателно. Ахмед Муса е единственият от 14-те обвиняеми за разпространение идеите на ИДИЛ, който е с мярка задържане под стража, останалите са с по-леки мерки за неотклонение.\r\nВаня НИКОЛОВА", "date": "2017.08.15", "title": "Пазаджик: Апелативният съд в Пловдив потвърди оставането на Ахмед Муса в ареста"}
{"url": "http://www.focus-news.net/news/2017/08/15/2425848/veliko-tarnovo-s-praznichna-liturgiya-i-razdavane-na-kurban-za-zdrave-svishtovskiyat-manastir-pokrov-bogorodichen-otbelyazva-golyama-bogoroditsa.html", "text": "С празнична Литургия и раздаване на курбан за здраве свищовският манастир \"Покров Богородичен\" отбелязва Голяма Богородица. В светата обител отделят голямо внимание на днешния празник, защото храмът, който се намира в нея, носи името „Успение Богородично“. Това каза за Радио „Фокус“ – Велико Търново отец Христо Павлов. Той уточни, че тържествата са започнали още вчера с литийно шествие с чудотворната икона на Богородица със счупения пръст. „Отвън има извор, до който се ходи с иконата. Идват стотици миряни от чужбина – от Испания, Франция, Румъния, както православни, така и католици. Те помагат за почистване на пространството и приготвяне на храната за днешния курбан“, поясни още отец Христо. Активно участие в тези събития взима и кмета на Община Свищов Генчо Генчев, който по думите на игумена, от 5 - 6 години лично се включва в готвенето и раздаването. В нощното бдение и тази година са се включили между 200 и 300 човека.\r\nЛуиза ТРАНЧЕВА", "date": "2017.08.15", "title": "Велико Търново: С празнична Литургия и раздаване на курбан за здраве свищовският манастир \"Покров Богородичен\" отбелязва Голяма Богородица"}
{"url": "http://www.focus-news.net/news/2017/08/15/2425849/sliven-dvizhenieto-pri-km-230-na-avtomagistrala-trakiya-v-posoka-burgas-vremenno-se-osashtestvyava-v-edna-lenta-poradi-patnotransportno-proizshestvie.html", "text": "Временно движението е в една лента при км 230 в посока Бургас на АМ \"Тракия\", поради пътнотранспортно произшествие. Това съобщиха от пресцентъра на Агенция \"Пътна инфраструктура\".  От АПИ препоръчват на шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.08.15", "title": "Сливен: Движението при км 230 на автомагистрала \"Тракия\", в посока Бургас, временно се осъществява в една лента, поради пътнотранспортно произшествие"}
{"url": "http://www.focus-news.net/news/2017/08/15/2425850/tass-mezhdunarodniyat-komitet-za-zashtita-na-zhurnalistite-iska-ot-ukrayna-da-prekrati-presledvaneto-na-mediite.html", "text": "Международният комитет за защита на журналистите осъди преследването на журналисти в Украйна и призова властите да осигурят условия за свободна и независима дейност на журналистите, предаде ТАСС, позовавайки се на заявление на комитета.\r\n„Съгласно съобщения в медиите, агенти на Службата за сигурност на Украйна са провели обиск на помещения на независимия новинарски сайт „Страна“ в Киев и в домовете на двама негови журналисти. Според съобщенията, властите са обвинили сайта в разкриване на държавна тайна. На следващия ден, след обиска, депутатът Дмитрий Тимчук е обвинил (ръководителят на Националния съюз на журналистите в Украйна (НСЖУ)) Сергей Томиленко в поддържане на антиукраински дейности, след като ръководителят на НСЖУ е разкритикувал извършването на обиските“, пише в заявлението на правозащитниците.\r\nПревод и редакция:", "date": "2017.08.15", "title": "ТАСС: Международният комитет за защита на журналистите иска от Украйна да прекрати преследването на медиите"}
{"url": "http://www.focus-news.net/news/2017/08/15/2425851/blagoevgrad-11-dka-cheren-bor-sa-izgoreli-pri-pozhara-v-rayona-na-patya-za-petrichkoto-selo-zlatarevo.html", "text": "11 дка черен бор са изгорели при пожара в района на пътя за петричкото село Златарево. Това каза за Радио „Фокус“ – Пирин инж. Дамян Дамянов, директор на Югозападно държавно предприятие. Той обясни, че огънят, който е обхванал иглолистната гора, е бил низов. „Сутринта в 5.00 часа пожарът е ограничен и локализиран. В момента около 15 човека продължават да гасят вътре в самия пожар тлеещи пънове и дънери. Няма опасност. Нещата са под контрол“, подчерта инж. Дамянов. В дейностите по погасяване на огнената стихия участват екипи на Регионална дирекция „Пожарна безопасност и защита на населението“ – Благоевград, съвместно с Югозападно държавно предприятие. През целия ден, а и през нощта на място ще останат дежурни екипи, които да следят ситуацията и да не допускат ново разгаряне на пожара.„Фокус“ припомня, че сигналът за пожара е подаден към телефон 112 около 22.00 часа снощи. Огънят е обхванал смесена гора.\r\nЛивия НИНОВА", "date": "2017.08.15", "title": "Благоевград: 11 дка черен бор са изгорели при пожара в района на пътя за петричкото село Златарево"}
{"url": "http://www.focus-news.net/news/2017/08/15/2425852/veliko-tarnovo-pametnik-na-sazdatelya-na-parvata-pechatna-balgarska-kniga-filip-stanislavov-e-otkrit-v-selo-oresh.html", "text": "Паметник на създателя на първата печатна българска книга „Абагар“ – Филип Станиславов откриха в свищовското село Ореш. Инициативата за издигане на монумента е на кмета на населеното място Любомир Иронов. Това каза Иронов в предаването „Добре дошли в Свищов“ на Радио „Фокус“ – Велико Търново. Причината паметникът да е именно в Ореш е, че това е родното място на Епископ Филип Станиславов. Средствата бяха събрани чрез благотворителна кампания, организирана от Кметството в Ореш и Народно читалище „Филип Станиславов – 1903“. Общата сума е 33 000 лева. „Половината от тях са от кампанията, а останалите – от кметството. Тези пари са само за паметника. Освен това има една допълнителна пластика, която трябва да бъде поставена на сградата на читалището. За нея нямаше средства, тя не е изработена, но се надявам в най-скоро време да се справим и с нея. Тя ще представлява самата книга – „Абагар“, уточни Любомир Иронов. Той поясни, че в кампанията активно се е включила и Община Свищов. Паметникът се намира в центъра на селото пред читалището. Откриването му бе съпроводено с богата програма, която включваше света литургия в католическата църква „Непорочно зачатие на Блажена Дева Мария“ и научна конференция за живота и делото на Епископ Филип Станиславов и „Абагар“. Лектори бяха Отец Страхил от Велико Търново, завършил история във ВТУ „Св. Св. Кирил и Методий“ и доц. д-р Бояна Минчева от Националната Библиотека, защитила докторантурата си на тема Филип Станиславов.\r\nЛуиза ТРАНЧЕВА", "date": "2017.08.15", "title": "Велико Търново: Паметник на създателя на първата печатна българска книга Филип Станиславов е открит в село Ореш"}
{"url": "http://www.focus-news.net/news/2017/08/15/2425853/trima-mazhe-sa-zadarzhani-za-napadenie-nad-politseyski-sluzhitel-v-kostinbrod.html", "text": "Трима мъже са задържани за нападение над полицейски служител в Костинброд. Това съобщиха от ОДМВР - София. На 14 август около 1.00 часа служители от автопатрул на РУ- Костинброд докладвали в оперативната дежурна част, че при извършване на проверка на лек автомобил „Пежо“ са били нападнати от водача, спътника му и присъединилия се към тях впоследствие син на водача. Тримата отправяли закани и заплахи към единия униформен, нанесли му удари с ръце и крака по тялото и скъсали униформата му. Дежурна оперативна група извършила оглед на местопроизшествието. Водачът бил изпробван с дрегер, който отчел 0.67 промила алкохол в издишания въздух, поради което му е съставен акт. Тримата извършители са задържани за срок до 24 часа. След доклад на образуваното по случая бързо производство в районната прокуратура в Костинброд в качеството на обвиняеми са привлечени лица с инициали Г. И. (на 62 г.) и Т. К. (на 46 г.) от Костинброд. Наложена им е мярка за неотклонение „подписка“.", "date": "2017.08.15", "title": "Трима мъже са задържани за нападение над полицейски служител в Костинброд"}
{"url": "http://www.focus-news.net/news/2017/08/15/2425854/sport-dnes-shte-se-igrayat-pet-pleyofa-za-vlizane-v-grupite-na-shampionskata-liga.html", "text": "Днес ще се изиграят пет мача от първия кръг на плейофите за влизане в групите на Шампионската лига по футбол.\r\nВ ранния мач от 19:00 часа ще играят ФК Карабах (Баку) и ФК Копенхаген. От 21:45 са \r\nАпоел(Никозия) срещу Славия(Прага)\r\nХофенхайм срещу Ливърпул\r\nСпортинг(Лисабон) срещу Стяуа(Букурещ)\r\nЙънг Бойс(Берн) срещу ЦСКА(Москва)\r\nРеваншите ще се играят следващата седмица.", "date": "2017.08.15", "title": "Спорт: Днес ще се играят пет плейофа за влизане в групите на Шампионската лига"}
{"url": "http://www.focus-news.net/news/2017/08/15/2425855/plovdiv-s-arhiereyska-sveta-liturgiya-i-osveshtavane-na-obredni-hlyabove-katedralniyat-hram-uspenie-bogorodichno-praznuva-svoya-praznik.html", "text": "Препълнен е катедралният храм „Успение Богородично“ в Пловдив, който празнува своя празник днес, предаде репортер на Радио „Фокус” - Пловдив. Викарият на Пловдивския митрополит Знеполският епископ Арсений възглави архиерейска света Литургия в 9.00 часа. В църквата се извърши и освещаването на обредните хлябове. И тази година бе спазен обичаят бели гълъби да полетят над Пловдив. Според традицията белите гълъби ще отнесат най-горещите молитви на хората до Божията майка и тя ще се застъпи за тях. Света Богородица е покровителка на майчинството и на жените и пазителка на семейното огнище.\r\nСпоред запазени сведения на мястото, където днес се намира катедралният храм на град Пловдив още през Средновековието е имало красива и величествена църква. Първите, запазени за нея сведения, датират от ІХ – Х в. Църквата още тогава била посветена на Божията майка Света Богородица. През периода на Възраждането, от 1844 до 1845 г. брациговски майстори издигнали нова голяма църква, изцяло съградена от камък. По време на църковно-народните борби за независимост църквата „Св. Богородица” изиграла изключително важна роля. На 25 декември 1859 г., в деня на Рождество Христово, тогавашният Пловдивски митрополит Паисий заедно с поп Златан, председател на храма, отслужили тържествена Света Литургия, за първи път на български език. Това било първото голямо постижение на българите от Пловдив в борбата за църковна независимост.\r\nЦветана ТОНЧЕВА", "date": "2017.08.15", "title": "Пловдив: С архиерейска света Литургия и освещаване на обредни хлябове катедралният храм „Успение Богородично“ празнува своя празник"}
{"url": "http://www.focus-news.net/news/2017/08/15/2425856/deutsche-wellekak-ankara-vazprepyatstva-germanskite-turtsi-da-stanat-grazhdani-na-frg.html", "text": "Серхат Мустафоглу живее в Германия вече 37 г. Двете му деца са родени и израснали в Хамбург. Затова няма нищо необичайно в желанието му да получи германски паспорт. Барис Реяз и Дениз Демир също искат да станат германски граждани - Реяз живее в страната вече 24 г., Демир се е устроил в свободния ханзейски град през 2002 г. (И тримата мъже са имали проблем с турските власти, затова имената им са променени).\r\nВластите в Германия не виждат никаква препятствия и вече са одобрили заявленията за получаване на гражданство и на тримата. Липсва обаче разрешение за отказ от турския им паспорт, което e отхвърлено от представителите на Анкара под различни предлози. На Дениз Демир дори му е съобщено, че паспортът му трябва да остане в консулството. \r\nТова обаче не са изолирани случаи - германските власти са в състояние да приведат множество такива, при това от цялата страна. В отговор на депутати на \"Левица\", правителството на ФРГ потвърди, че дипломатическите представителства на Турция в три провинции - Берлин, Бавария и Хамбург, отказват да връщат паспортите на турци, които биха искали да получат германско гражданство. Служба за въпросите, свързани с чужденците\r\nПредставителите на ведомствата, занимаващи се с предоставянето на германско гражданство на чужденци, са обсъдили проблема на едно от заседанията в Берлин, проведено през месец юни. Участниците в срещата са констатирали, че има редица случаи, в които \"турски кандидати за получаване на германско гражданство\" съобщават за проблеми при отказа им от турския паспорт, разказа представител на службата. \r\nОфициално, в Берлин е регистриран само един подобен случай. В Хамбург е известно за изземването на четири паспора. Но Бариз Реяз предполага, че потърпевшите са много повече. \"Знам за няколко турчина, на които се е случило същото. Ако броим и тях, то броят на пострадалите ще нарасне почти двойно\". \r\nМнозина, включително Реяз, предпочитат да не се обръщат към консулствата, опасявайки се да не им бъде отнет паспорта. Реяз дори е бил посъветват от представител на германската служба да почака. Това се е случило през март, няколко седмици преди провеждането на референдума за конституционни промени в Турция. \"Във ведомството ми казаха, че сегашната политическа ситуация в Турция се е изострила, а след това може да се успокои\", разказва Реяз. Германските власти не са успели да направят нищо повече за него. Помощ не са успели да окажат и на Дениз Демир, когато е останал без паспорт. \"Посъветваха ме да се обърна за помощ към организацията на турската общност\". Стигмата на привърженици на Фетхуллах Гюлен\r\nДемир се е обръщал още два пъти към Генералното консулство на Турция, но без успех - така и не е получил обратно паспорта си. Обяснение не е дадено. Но и Демир, и Реяз са уверени, че причината да откажат разрешение за освобождаване от турско гражданство може би е свързано с движението на Фетхуллах Гюлен. Властите в Анкара са уверени, че той е организирал неуспешния опит за държавен преврат от лятото на 2016 г. Година по-късно зад решетките в Турция са затворени повече от 50 хил. предполагаеми привърженици на живеещия в изгнание проповедник. \r\n\"Анкара счита, че турската държава има проблем с група хора, които макар и да не са участвали активно в преврата, са част от това движение\", обяснява Юнус Улусой от Центъра за изучаване на Турция и въпросите за интеграция. Експертът допуска, че изземването на паспортите е свързано с принадлежност към движението на Гюлен.\r\nДениз Демир е преподавал в институция, свързана косвено с движението \"Хизмет\". Реяз пък е бивш спортен журналист от закритото германско издание Zaman, близко до гюленистите. Клеймо \"предател\"\r\nСерхат Мустафоглу е работил в същото издание. Когато е поискал да се откаже от турско гражданство, в консулството в Хамбург са се опитали да му вземат паспорта. \"Казаха ми, че няма да ми издадат разрешение, ако не го оставя\". Той обаче решава да вземе паспорта си и да си тръгне. \r\nРеяз също е получил обратно паспорта си. Сега той очаква с нетърпение потвърждение, че заявлението му за отказ от турско гражданство е удовлетворено. Но той се оплаква от съпътстващите проблеми. \"Има хора, които познавам дълги години, и които сега ме наричат предател\". И всичко това заради една единствена нощ - тази на опита за държавен преврат в Турция. \r\nДениз Демир е без паспорт вече половин година и е загубил вяра, че ще види отново документа си. Въпреки това запазва надеждата, че някой ден ще получи германско гражданство. С решение на Министерството на външните работи на ФРГ, германско гражданство може да бъде получено и без справка за отказ от първото на кандидата. Това обаче може да се случи след изтичането на двугодишен срок от подаването на заявлението за отказ от гражданство. За Демир това е реална надежда, но и проблем - в следващата година и половина той ще трябва да остане без паспорт. \r\nПревод и редакция:", "date": "2017.08.15", "title": "Deutsche Welle:Как Анкара възпрепятства германските турци да станат граждани на ФРГ"}
{"url": "http://www.focus-news.net/news/2017/08/15/2425857/veliko-tarnovo-s-ednominutno-malchanie-oblastnata-bolnitsa-pochita-pametta-na-patrona-si-d-r-stefan-cherkezov.html", "text": "С едноминутно мълчание областната болница във Велико Търново почита паметта на патрона си д-р Стефан Черкезов. Това каза за Радио „Фокус“ – Велико Търново Ваня Паунова, отговаряща за връзки с обществеността в МОБАЛ Стефан Черкезов. В 12.00 часа всички линейки от медицинското заведение ще включат сирените си, а лекарите ще запазят минута мълчание. Паунова каза още, че на 15 август преди 54 години д-р Стефан Черкезов cпacявa 47 пътници oт гopящ aвтoбуc, но той умиpa oт paнитe cи.\r\nДнешният ден e oбявeн за Нaциoнaлeн дeн нa cпaceниeтo, в който отдаваме почит и се прекланяме пред зaгинaлитe пpи изпълнeниe нa хyмaнния cи дълг мeдици. Дaтaтa e пpизнaтa oфициaлнo c Пocтaнoвлeниe нa Миниcтepcкия cъвeт нa 20 дeкeмвpи 2012 г. и вeчe ce чecтвa кaтo дeн нa бългapcкитe гpaждaни oт вcички пpoфecии, пoчинaли пo вpeмe нa paбoтa.\r\nЛуиза ТРАНЧЕВА", "date": "2017.08.15", "title": "Велико Търново: С едноминутно мълчание областната болница почита паметта на патрона си д-р Стефан Черкезов"}
{"url": "http://www.focus-news.net/news/2017/08/15/2425858/sofiya-etazh-ot-kashta-i-pristroyka-sa-izgoreli-pri-pozhar-v-etropole.html", "text": "Етаж от къща и пристройка са изгорели при пожар в Етрополе. Това съобщиха от ОДМВР - София. Около 3.15 часа на 14 август в РУ - Етрополе бил подаден сигнал за възникнал пожар в къща на ул. „Христо Смирненски“ в града. Пожарът е потушен от служители на РСПБЗН - Етрополе и е извършен оглед. Изгорели са вторият етаж от къщата, масивна пристройка и покривна конструкция. Причините за възникването на пожара са в процес на установяване. Образувано е досъдебно производство по случая.", "date": "2017.08.15", "title": "София: Етаж от къща и пристройка са изгорели при пожар в Етрополе"}
{"url": "http://www.focus-news.net/news/2017/08/15/2425859/ministar-temenuzhka-petkova-okolo-200-mln-sa-razhodite-po-tsankov-kamak-koito-sa-izvarsheni-bez-obshtestveni-porachki-pri-nalichie-na-zakonovi-osnovaniya-za-tova.html", "text": "Приблизително около 200 млн. бяха разходите, които са извършени без да бъдат проведени обществени поръчки при наличие на законови основания за това. Това каза министърът на енергетиката Теменужка Петкова на пресконференция за основните приоритетите от управленската програма на правителството в сектор „Енергетика“ за периода 2017-2020 година, в отговор на журналистически въпрос относно управлението на БСП в сектора и „Цанков камък“, предаде репортер на Агенция „Фокус“. „През 2012 година като директор на Агенцията за държавна и финансова инспекция извършихме поредица от проверки в НЕК, една от тях беше свързана с проекта „Цанков камък“ . Знам със сигурност, че договорът е сключен през 2003 година с австрийската кампания „Алпина“, не е проведена обществена поръчка, защото става въпрос за международно споразумение“, обясни тя. „Има важно „но“, което трябва да се знае - през 2005 година се подписва допълнение №3 и се извършват допълнителни разходи за изместване на пътя Девин-Михалково. Договорената цена за тези дейности е 41 млн. евро. Установихме, че при този тип действия е налице нарушение в законодателството относно обществените поръчки“, посочи Теменужка Петкова. „Прокуратурата ще каже кои са отговорните лица. В докладите ясно са посочени периоди, лица и действия“, заяви министърът. „Извършва се планов ремонт, свързан с коритото на река Гащня и ремонт, свързан със самия ВЕЦ, на повреда на геомембраната на язовира“, поясни Теменужка Петкова. „НЕК продължава да плаща заема за „Цанков камък“ към няколко банки, този заем ще бъде платен в края на 2019 година. НЕК инвестира около половин млрд. собствен ресурс. Целият негатив от този проект се поема от НЕК“, заяви енергийният министър. „Когато някой пита защо НЕК е в такова състояние, какво се е случило с българската енергетика и колко добре е била НЕК преди, а колко зле сега, трябва да се върнем назад във времето да видим кой какво е направил“, каза още Теменужка Петкова.\r\nБиляна ИВАНОВА", "date": "2017.08.15", "title": "Министър Теменужка Петкова: Около 200 млн. са разходите по „Цанков камък“, които са извършени без обществени поръчки, при наличие на законови основания за това"}
{"url": "http://www.focus-news.net/news/2017/08/15/2425860/pazardzhik-obshtina-velingrad-organizira-kontsert-s-tsarkovna-muzika-po-povod-uspenie-bogorodichno.html", "text": "С концерт с църковна музика във Велинград отбелязваме празника Успение Богородично. Това съобщи за Радио „Фокус“ – Пазарджик Бояна Кирилова от общинската администрация. Тя уточни, че концертът е организиран от Община Велинград, читалище „Отец Паисий“, един от хотелите в града и енорийски свещеници. „Той ще започне в 19.00 часа. След това в 20.00 часа ще бъде отслужен тържествен водосвет и молебен за здраве, просперитет и благоденствие на жителите на Велинград. Програмата ще продължи с изпълнения на Смесен градски хор ,,Николай Гяуров” при НЧ ,,Отец Паисий - 1893” и група „Звънче“, уточни Кирилова.\r\nВаня НИКОЛОВА", "date": "2017.08.15", "title": "Пазарджик: Община Велинград организира концерт с църковна музика по повод Успение Богородично"}
{"url": "http://www.focus-news.net/news/2017/08/15/2425861/plovdiv-5-000-leva-sa-otkradnati-ot-chasten-imot-v-grada.html", "text": "5 000 лева са откраднати от частен имот в града. Това съобщиха от ОДМВР - Пловдив. Криминалисти от Шесто РУ - Пловдив разследват домовата кражба. Вчера 49-годишен мъж съобщил, че от жилището му на ул. “Крайна” са отнети 5 000 лева, чрез разбиване на входната врата. На адреса е извършен оглед. Образувано е досъдебно производство. Предприети са действия по разкриване на извършителя.", "date": "2017.08.15", "title": "Пловдив: 5 000 лева са откраднати от частен имот в града"}
{"url": "http://www.focus-news.net/news/2017/08/15/2425862/zheni-gerb-varna-i-dobrich-organiziraha-diskusiya-za-traditsionnite-hristiyanski-tsennosti-v-navecherieto-na-golyama-bogoroditsa.html", "text": "В навечерието на Голяма Богородица 150 дами от структурите на Жени ГЕРБ - Варна и ЖГЕРБ - Добрич организираха дискусия за традиционните християнски ценности. Това съобщиха от пресцентъра на ПП ГЕРБ. Дамите от ГЕРБ обсъдиха значимостта на личния принос и отговорността към поддържането на мира и баланса в семейството и в обществото. Присъстващите споделиха възгледите и идеите си за намирането на общ език и установяване на отношения на умереност, спокойствие и добронамереност. \r\n„Умереността като начин за установяване на пълноценно общуване между хората все повече се очертава като необходима тема за бъдещата ни съдържателна работа със структурите на Жени ГЕРБ“, обясни председателят на дамската организация Ирена Соколова.\r\nПредставителките на ЖГЕРБ от Добрич и Варна обсъдиха и общи организационни въпроси и  организираха провеждането на градски събития и отчетни събрания по места.", "date": "2017.08.15", "title": "Жени ГЕРБ - Варна и Добрич организираха дискусия за традиционните християнски ценности в навечерието на Голяма Богородица"}
{"url": "http://www.focus-news.net/news/2017/08/15/2425863/ministar-temenuzhka-petkova-nay-vazhniyat-ni-prioritet-v-sektor-energetika-e-garantiraneto-na-energiynata-sigurnost-na-stranata.html", "text": "Най-важният ни приоритет в сектора е гарантирането на енергийната сигурност на страната. Това каза министърът на енергетиката Теменужка Петкова на пресконференция за основните приоритетите от управленската програма на правителството в сектор „Енергетика“ за периода 2017-2020 година, предаде репортер на Агенция „Фокус“. „Той ще се осъществи чрез продължаване на проучванията в дълбоко Черно море. В изключително напреднала фаза са проучванията на блок Хан Аспарух, очакваме съвсем скоро да бъден даден старт на втория проучвателен сондаж“, обясни тя. „Приоритетите ни до голяма степен продължават това, което успяхме да постигнем в сектора в рамките на предишния управленски мандат. Поехме сектора в изключително тежко финансово състояние, буквално във финансов колапс“, коментира Теменужка Петкова. „Успяхме с доста мерки, изключително голяма роля изигра и българският парламент, бяха направени важни промени в Закона за енергетиката, които позволиха секторът да бъде стабилизиран“, заяви тя. „В управленския си мандат ще надгражда това, което поставихме като основи в предишния управленски мандат“, обясни Теменужка Петкова. „Изключително важен елемент от енергийната сигурност  на страната е изграждането на междусистемните връзки на България със съседните страни. Това са интерконекторите с Гърция, Сърбия, Турция и построената вече връзка с Румъния“, посочи министърът. „Без изграждането на липсващата инфраструктура няма как да гарантираме възможност за диверсификация на източниците и маршрутите за доставка на природен газ, няма как да се гарантира и енергийната ни сигурност“, каза още Теменужка Петкова.\r\nБиляна ИВАНОВА", "date": "2017.08.15", "title": "Министър Теменужка Петкова: Най-важният ни приоритет в сектор \"Енергетика\" е гарантирането на енергийната сигурност на страната"}
{"url": "http://www.focus-news.net/news/2017/08/15/2425864/sofiya-otkrita-e-nevzrivena-otbranitelna-granata-v-kashta-v-selo-milanovo.html", "text": "Открита е невзривена отбранителна граната в къща в село Миланово. Това съобщиха от ОДМВР - София. Около 9.25 часа на 14 август жител на село Миланово съобщил в РУ - Своге, че при почистване на наследствената си стара къща е открил ръчна невзривена отбранителна граната. На място незабавно е изпратен полицейски екип, който отцепил района. Гранатата е премахната от екип на военното министерство. По случая е регистрирана преписка.", "date": "2017.08.15", "title": "София: Открита е невзривена отбранителна граната в къща в село Миланово"}
{"url": "http://www.focus-news.net/news/2017/08/15/2425865/plovdiv-nad-15-000-zhiteli-na-grada-praznuvat-imen-den-na-uspenie-bogorodichno.html", "text": "Над 15 000 души празнуват имен ден на големия християнски празник Успение Богородично в града. Това съобщиха за Радио „Фокус“ - Пловдив от отдел „Гражданска регистрация и административно обслужване” (ГРАО) в града.\r\nСред празнуващите най-многобройни са жените с име Мария – 10 698. Значително по-малко са и други женски имена. които празнуват днес: Мариана – 1 349, Марияна – 1 181, и Мариела – 382. Представителките на нежния пол с имената Мариета и Преслава също празнуват днес, като съответно тяхната бройка е 283 и 64. Имен ден ще празнуват и мъжете с име Марио, които в Пловдив са 275, уточниха от служба ГРАО.\r\nКристиян ГАРОВ", "date": "2017.08.15", "title": "Пловдив: Над 15 000 жители на града празнуват имен ден на Успение Богородично"}
{"url": "http://www.focus-news.net/news/2017/08/15/2425866/ivitsa-dachich-sarbiya-tryabva-da-vzeme-neshto-v-kosovo.html", "text": "Ивица Дачич, първи заместник на министър-председателят на Сърбия и Министър на външните работи на страната, продължи да рекламира своя „план за Косово“. В телевизионно интервю той обясни, че би му се искало да има разграничение между „това, което е сръбско и това, което е албанско“, нормализация на отношенията и защита на сръбската православна религия, следвайки модела на Атон... Планът също включва създаването на Общност на сръбските общини в южната част на Косово и възръщане на „узурпираната собственост (на сърбите)“, предаде Independent Balkan News Agency.\r\n“Всички имат нужда от дългосрочно разрешение на сръбско-албанския конфликт, което може да бъде достигнато чрез споразумение между сърби и албанци; и двете страни ще получат и ще загубят по нещо. Това е идеята за компромис, основан на историческия и етническия закон“, заяви Дачич.\r\nТой подчерта, че „всичко може да бъде уредено”.\r\n“Моето предложение се основава на желанието на сърбите да получат нещо. Ако искаме сърбите и Сърбия да получат нещо, трябва да имаме предвид, че времето изтича. Но за утопичните битки, които са загубени предварително, или за тезата, че за сърбите Косово е загубено, имаме много време“, подчерта Дачич.\r\nПревод и редакция:", "date": "2017.08.15", "title": "Ивица Дачич: Сърбия трябва „да вземе нещо“ в Косово"}
{"url": "http://www.focus-news.net/news/2017/08/15/2425867/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Ивица Дачич, първи заместник на министър-председателят на Сърбия и Министър на външните работи на страната, продължи да рекламира своя „план за Косово“. В телевизионно интервю той обясни, че би му се искало да има разграничение между „това, което е сръбско и това, което е албанско“, нормализация на отношенията и защита на сръбската православна религия, следвайки модела на Атон... Планът също включва създаването на Общност на сръбските общини в южната част на Косово и възръщане на „узурпираната собственост (на сърбите)“, предаде Independent Balkan News Agency.\r\n“Всички имат нужда от дългосрочно разрешение на сръбско-албанския конфликт, което може да бъде достигнато чрез споразумение между сърби и албанци; и двете страни ще получат и ще загубят по нещо. Това е идеята за компромис, основан на историческия и етническия закон“, заяви Дачич.\r\nТой подчерта, че „всичко може да бъде уредено”.\r\n“Моето предложение се основава на желанието на сърбите да получат нещо. Ако искаме сърбите и Сърбия да получат нещо, трябва да имаме предвид, че времето изтича. Но за утопичните битки, които са загубени предварително, или за тезата, че за сърбите Косово е загубено, имаме много време“, подчерта Дачич.\r\n*** Растежът на румънската индустриална продукция, на годишна база, е втори по големина в ЕС, пише Romania Insider, позовавайки се на данни на Евростат.\r\nЕстония е регистрирала най-висок растеж, за периода от юни 2016 до юни 2017 година – 14,5%. Румъния е втора с 11,5%, следвана от Швеция с растеж от 8,9%.\r\nНа другия полюс са Ирландия (-8,1%) и Малта (-1,3%).\r\nИндустриалната продукция се е увеличила с 2,6% на годишна база за Еврозоната и с 2,9% за целия съюз от 28 страни.\r\n*** Служител от кабинета на ЕС  по въпросите на външните работи и политиката на сигурност е споделил с BalkanInsight, че депутатите в Косово трябва да сложат край на политическия застой в страната, заради който няма правителство вече два месеца, откакто се проведоха парламентарните избори. \r\nОт Брюксел са заявили, че „няма време за губене“, защото Прищина трябва да бърза с приемането на ключови реформи.\r\n„Косово няма време за губене“, са казали от ЕС.\r\nПарламента на Косово се провали за пети път в избирането на председател на парламента, процес, който би способствал за установяването на ново правителство.\r\nПолитическият застой не позволява на депутатите да работят по жизнено важни въпроси, като икономиката и либерализацията на визовия режим с ЕС.\r\n„Очакваме от новото правителство, когато то бъде сформирано, да започне веднага да работи по реформите, свързани с върховенството на закона и икономиката, да работи за либерализацията на визовия режим с ЕС и да започне конструктивен диалог със Сърбия“, заявиха от службата по външните работи на ЕС.\r\n„Всичко това е много важно за Косово, по пътя му към Европа“, добавиха от Брюксел.\r\nЕС призовава партиите в парламента да действат отговорно и да изпълнят техните конституционни задължения.\r\nПроцесът по назначаване на председател на парламента е блокиран, защото коалицията, която спечели мнозинство в изборите, ПАН – съставена от „Демократическата партия на Косово, ПДК, „Съюза за бъдеще на Косово“, ААК и „Инициатива за Косово“, НИСМА – бойкотира парламентарните сесии.\r\n***Докато големите пожари изпепеляват части от Гърция през последните няколко седмици, правителството на страната изглежда в безредие, след като се опита да омаловажи коментарите на Министъра на правосъдието Ставрос Контонис и на други членове на правителството, които заявиха, че пожарите са възникнали в резултат от организиран план, пише Ekathimerini.\r\nСъветници на министър-председателя Алексис Ципрас заявиха, че пожарите, които накараха властите да обявят „извънредно положение“ на йонийския остров Закинтос и погълнаха най-малко 20 жилищни сгради северно от Атина, са в резултат от силни ветрове и остаряла противопожарна инфраструктура.\r\nСъветниците направиха своите коментари, след като министър Контонис направи своето изказване, че пожарите на Закинтос са „планирани“, което предизвика обществено недоволство. От своя страна, от пожарната служба на Гърция заявиха, че има „добре обосновани подозрения за измама“.\r\n„Пожарът имаше 15 фронта едновременно на Закинтос. Ако това не е организиран план за палеж, то кое е?“, заяви Контонис.\r\nНеговите твърдения бяха подкрепени от кмета на Закинтос майор Павлос Колокотсас, който заяви, че има „ясни индикации, че пожарът е предизвикан от организирана кампания за палеж“.\r\nПалежи, свързани с нелегални строежи, често са смятани за причина за множество пожари в страната в последните години. Но, страхувайки се от негативна реакция от жертви на пожарите и обвинения от страна на опозиционните партии, че правителството се опитва да избяга от отговорност, като разпространява теории на конспирацията, от кабинета на премиера Ципрас се опитват да омаловажат сценария за умишлен палеж. Според Ekathimerini това показва пукнатини в единството на правителството, оглавявано от СИРИЗА, което го отваря за критики от страна на опозицията.", "date": "2017.08.15", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2017/08/15/2425868/yambol-obshtinskiyat-savetnik-ot-pp-gerb-tundzha-atanas-hristov-shte-provede-priemen-den-v-boyadzhik-i-ovchi-kladenets-na-16-avgust.html", "text": "Във връзка с наложения режим на питейната вода в селата Бояджик и Овчи кладенец и по молба на жителите на двете населени места общинският съветник от ПП ГЕРБ - Тунджа Атанас Христов ще проведе приемен ден в селата. Това съобщиха от пресцентъра на ПП ГЕРБ. На 16 август, в 9.30 часа, той ще се срещне със жителите на село Бояджик. В 11.00 часа ще започне срещата в село Овчи кладенец.", "date": "2017.08.15", "title": "Ямбол: Общинският съветник от ПП ГЕРБ - Тунджа Атанас Христов ще проведе приемен ден в Бояджик и Овчи кладенец на 16 август"}
{"url": "http://www.focus-news.net/news/2017/08/15/2425869/hristina-shopova-zam-kmet-na-blagoevgrad-petoto-izdanie-na-mezhdunarodniya-detski-futbolen-turnir-kupite-na-obshtina-blagoevgrad-shte-se-provede-ot-28-avgust-do-2-septemvri.html", "text": "Петото юбилейно издание на международния детски футболен турнир „Купите на Община Благоевград“ ще се проведе от 28 август до 2 септември. Това обяви на пресконференция заместник-кметът по култура и хуманитарни дейности към Община Благоевград Христина Шопова, предаде репортер на Радио „Фокус“ – Пирин. По думите ѝ спортното събитие, което вече се е превърнало в традиция за Общината, се е наложило като едно от най-добрите в България. „Работим за качество и успяхме да наложим през годините винаги на турнира в Благоевград да идват утвърдени отбори, които са се доказали като водещи при детските школи в нашата страна, но и в близките ни съседни държави. Тази година имаме нов участник – ФК \"Апоел\" - Никозия. Те ще пристигнат в Благоевград и ще се състезават в групата на 2004 година“, каза още Христина Шопова. На детския футболен турни участие ще вземат и отборите на ПФК „Левски“ - София, България; ФК „Динамо Загреб“ - Загреб, Хърватия; ФК „Вардар“ 2003 - Скопое, Македония; ФК „Апоел“ 2004 - Никозия, Кипър; ОФК „Пирин“ - Благоевград, България; ПФК „Славия“ - София, България; ФА „ДИТ“ - София, България; ФК „Войводина“ - Нови Сад, Сърбия и „Цървена звезда“ - Белград, Сърбия.\r\nЛивия НИНОВА", "date": "2017.08.15", "title": "Христина Шопова, зам.-кмет на Благоевград: Петото издание на Международния детски футболен турнир „Купите на Община Благоевград“ ще се проведе от 28 август до 2 септември"}
{"url": "http://www.focus-news.net/news/2017/08/15/2425870/ministar-temenuzhka-petkova-do-kraya-na-avgust-shte-bade-startirana-obshtestvenata-porachka-za-predproektno-prouchvane-za-izgrazhdane-na-gazorazpredelitelen-tsentar-v-balgariya.html", "text": "До края на месец август ще бъде даден стартът на обществената поръчка за избор на изпълнител, който да направи предпроектно проучване за газоразпределителен център. Това каза министърът на енергетиката Теменужка Петкова на пресконференция за основните приоритетите от управленската програма на правителството в сектор „Енергетика“ за периода 2017-2020 година, предаде репортер на Агенция „Фокус“. „По проекта за изграждане на газоразпределителен център на територията на България работим с ЕК още от края на 2015 година. ЕК го подкрепя безапелационно, преди броени дни получихме писмо, в което комисар Мигел Каниете, заявява подкрепа за този проект. Комисията предостави финансиране за предпроектното проучване“, обясни тя и допълни, че проучването ще даде отговор на няколко важни въпроса, свързани с чисто техническата част на концепцията, ще се даде яснота и за финансовите параметри на проекта. „Забавихме се известно време с възлагането на обществената поръчка, защото искахме от ЕК да ни бъде дадена възможност за промяна на параметрите“, коментира Теменужка Петкова. „ЕК даде зелена светлина и в момента се променя техническото задание на обществената поръчка“, уточни тя. „Надяваме се в рамките на 6 до 7 месеца процедурата по подготовката на проучването да бъде приключена, което ще даде по-нататъшно развитие на този изключително важен проект“, каза още министърът. \r\nБиляна ИВАНОВА", "date": "2017.08.15", "title": "Министър Теменужка Петкова: До края на август ще бъде стартирана обществената поръчка за предпроектно проучване за изграждане на газоразпределителен център в България"}
{"url": "http://www.focus-news.net/news/2017/08/15/2425871/shumen-okrazhnata-prokuratura-predade-na-sad-mazha-koyto-ubi-i-naryaza-s-motorna-rezachka-49-godishna-zhena.html", "text": "С обвинителен акт на Окръжната прокуратура в Шумен на съд е предаден 46-годишният Стефан Ст., който уби с нож съжителката си и наряза тялото ѝ с моторна резачка, за да прикрие престъплението си. Това съобщиха от пресцентъра на Апелативна прокуратура – Варна. Първото съдебно заседание по зверското умишлено убийство, извършено с пет удара с нож в тялото на 49-годишната Галина Д., е насрочено за 30 август 2017 г. в Шуменския окръжен съд, пред който подсъдимият ще отговаря за престъпление по член 116, ал. 1, т. 9, във връзка с член 115 от Наказателния кодекс. \r\nУбийството на 49-годишната Галина е извършено в периода от 13 до 21 август 2016 г. в дома на подсъдимия Стефан на ул. „Червена стена“ в Шумен, който работел като майстор-железар. Сигнал за изчезналата жена подал нейният син от предишен брак. На 21 август 2016 г. при проверка в дома на подсъдимия полицейски служители открили и иззели останки от разчленен труп на жена в напреднал стадий на разложение.\r\nУбийството на Галина било извършено с пет прободно-порезни наранявания с нож. Двата смъртоносни удара в областта на шията прерязали сънна артерия. Смъртта на съжителката на Стефан Ст. настъпила от остра кръвозагуба вследствие на прерязването на магистрални кръвоносни съдове. \r\nСлед убийството подсъдимият намерил спестените от работа в Канада пари на съжителката си и с тях купил автомобил „Форд фокус“, с който да превози трупа на жертвата си. Плановете му се провалили, след като в деня на покупката на колата, Стефан катастрофирал. \r\nРазследването на убийството установило по категоричен начин, че подсъдимият закарал блъснатия автомобил на ремонт на 16 август 2016 г. Същия ден той закупил моторна резачка, за да разчлени тялото на Галина. За тленните останки купил и чували, в които да ги сложи и извози от дома си, тъй като времето било горещо и трупът на жертвата започнал да се разлага. \r\nОт съвместното съжителство между подсъдимия и пострадалата жена двамата имали дъщеря. Животът в семейството бил драматичен. Често Стефан Ст. посягал на съжителката си Галина, както и на дъщеря им. След като отношенията станали нетърпими, пострадалата потърсила помощ в полицията. С решение на Шуменския районен съд Стефан бил отстранен от дома им и му била наложена забрана да го доближава за срок от 18 месеца. Със споразумение приключило и досъдебно производство за неизпълнение на съдебно решение за защита от домашно насилие. Дело срещу насилника било водено и  за противозаконното лишаване от свобода на Галина и дъщеря им, след като при посещение на домашния им адрес полицейски служители заварили пострадалата закопчана с белезници за леглото. По същия начин Стефан връзвал и дъщеря си.  То обаче прекратено, след като двете отказали да свидетелстват. \r\n46-годишният Стефан Ст. е осъждан 7 пъти. Съдебнопсихиатричната експертиза по делото го определя като индиферентен към  убийството, с липсващо емоционално съпреживяване и формално декларативна критичност. Цялото поведение на подсъдимия според съдебните психолози след тежкото умишлено деяние било насочено към прикриване на следите.", "date": "2017.08.15", "title": "Шумен: Окръжната прокуратура предаде на съд мъжа, който уби и наряза с моторна резачка 49-годишна жена"}
{"url": "http://www.focus-news.net/news/2017/08/15/2425872/sport-elitnite-angliyski-futbolni-klubove-shte-glasuvat-dali-transferniyat-prozorets-da-zatvarya-predi-nachaloto-na-sezona.html", "text": "Елитните английски футболни клубове ще гласуват дали трансферният прозорец да затваря преди началото на сезона. Това ще се случи на среща на главните акционери на клубовете от английската „Висша лига“ на 7 септември. В момента трансферният прозорец е отворен до 31 август, както и в почти всички други страни. Предполага се, че 14 от 20-те клуба ще гласуват за по-ранното спиране на входящите трансфери.", "date": "2017.08.15", "title": "Спорт: Елитните английски футболни клубове ще гласуват дали трансферният прозорец да затваря преди началото на сезона"}
{"url": "http://www.focus-news.net/news/2017/08/15/2425873/blagoevgrad-izteglen-be-zhrebiyat-za-petoto-yubileyno-izdanie-na-mezhdunarodniya-detski-futbolen-turnir-kupite-na-obshtina-blagoevgrad.html", "text": "Изтеглен бе жребият за Петото юбилейно издание на международния детски футболен турнир „Купите на Община Благоевград“. Това стана по време на пресконференция в Благоевград, предаде репортер на Радио „Фокус“ – Пирин. Подредбата на отборите в група А и Б бе определена от футболист на ОФК „Пирин“ 2004, под наблюдението на заместник-кметът по култура и хуманитарни дейности към Община Благоевград Христина Шопова. В група А жребият определи да се изправят един срещу друг отборите на: ПФК „Левски“ - София, България; ФК „Динамо Загреб“ - Загреб, Хърватия; ФК „Апоел“ 2004 - Никозия, Кипър и ОФК „Пирин“. В група Б пък ще играят ПФК „Славия“ - София, България; ФА „ДИТ“ - София, България; ФК „Войводина“ - Нови Сад, Сърбия и „Цървена звезда“ - Белград, Сърбия. Заместник-кметът на Община Благоевград Христина Шопова обясни, че откриването на турнира ще бъде на 28 август в централна градска част с шествие на отборите, а финалите на турнира ще са на 1 септември, петък на терените на стадион „Христо Ботев“ в Рилци.\r\nЛивия НИНОВА", "date": "2017.08.15", "title": "Благоевград: Изтеглен бе жребият за Петото юбилейно издание на международния детски футболен турнир „Купите на Община Благоевград“"}
{"url": "http://www.focus-news.net/news/2017/08/15/2425874/ministar-temenuzhka-petkova-sektor-energetika-se-nuzhdae-ot-ustoychivost-predvidimost-i-konsensusni-resheniya.html", "text": "Сектор „Енергетика“ се нуждае от устойчивост и предвидимост, както и от консенсус по отношение на решенията, които ще бъдат взимани. Това каза министърът на енергетиката Теменужка Петкова на пресконференция за основните приоритетите от управленската програма на правителството в сектор „Енергетика“ за периода 2017-2020 година, предаде репортер на Агенция „Фокус“. „Енергийната стратегия е една от най-важните цели в управленската ни програма. Това е документът, който ще даде ясна визия за това как ще се развива секторът в следващите години, до 2030 година, с хоризонт до 2050 година“, заяви тя. „За разработването й разчитаме изключително много на целия потенциал на специалистите в България. Енергийната стратегия на страната ще бъде разработена с участието на всички институции и заинтересовани страни“, обясни Теменужка Петкова. „Отправили сме покана и получихме предложения от всички парламентарно представени политически сили. Те излъчиха свои представители, които ще вземат участие“, посочи тя и допълни, че министерството ще разчита изключително много на консенсус по отношение изработването на енергийната стратегия на България.\r\nБиляна ИВАНОВА", "date": "2017.08.15", "title": "Министър Теменужка Петкова: Сектор „Енергетика“ се нуждае от устойчивост, предвидимост и консенсусни решения"}
{"url": "http://www.focus-news.net/news/2017/08/15/2425875/mvr-dvama-kriminalno-proyaveni-mazhe-sa-zadarzhani-za-krazhba-na-avtomobil-v-stolitsata.html", "text": "Двама криминално проявени мъже са задържани за кражба на автомобил в столицата. Това съобщиха от пресцентъра на МВР. Вчера на територията на столицата е проведена специализирана операция по противодействие на криминалната престъпност. В нея са участвали  служители от сектор „Престъпления свързани с МПС” и от сектор „СПО- Кобра” при СДВР. В хода й са задържани криминално проявените лица с инициали П.П. (на 42 г.), с прякор Пери и С.С. (на 39 г.), и двамата от София. Двамата са  заловени малко след полунощ, при опит да укрият в гаражна клетка на бул. „Овча купел” лек автомобил „Хюндай Санта Фе”, непосредствено след неговото противозаконно отнемане от ж.к. „Надежда” 2. При задържането им те оказали яростна съпротива, което наложило употребата на физическа сила и помощни средства - белезници. \r\nПри последвалите процесуално-следствени действия в инкриминирания автомобил полицаите намерили и иззели устройство за заглушаване на GPS сигнали, мобилни телефони и ръкавици. В така наречения работен автомобил, с който двамата се придвижвали, са открити ключове за автомобили, техническо устройство за привеждане на автомобили в движение, устройство за програмиране и „обучаване” на имобилайзери, бейзболни шапки. \r\nП. П. е регистриран в полицията за престъпления, свързани с моторни превозни средства, а С. С. – за кражби. По случая е образувано досъдебно производство. След доклад на събраните материали в Софийската районна прокуратура мъжете са привлечени като обвиняеми за престъпление по чл. 346 от НК и с прокурорско постановление мерките са им удължени за 72 часа. Работа по документиране на цялостната им престъпна дейност продължава.", "date": "2017.08.15", "title": "МВР: Двама криминално проявени мъже са задържани за кражба на автомобил в столицата"}
{"url": "http://www.focus-news.net/news/2017/08/15/2425876/pochisteni-sa-32-kilometra-rechni-uchastatsi-v-sofiya.html", "text": "Почистени са 32 километра речни участъци в София. Това съобщиха от пресцентъра на Столична община. До този момент са почистили основно 32 километра речни участъци като река Владайска, в райони „Възраждане“, „Сердика“, „Оборище“, „Подуяне“ и „Витоша“; река Перловска в районите „Средец“ и „Оборище“; река Суходолска, в районите „Илинден“ и „Надежда“; река Какач, в районите „Връбница“, „Люлин“ и „Надежда“. В момента се почистват основно участъци от реките: Дреновичка – от вливане на река Ваташка до ул. „Сребърна” с дължина 1500 метра и река Кътинска – от мост на ул. „Искърско дефиле” до вливане в река Искър, с дължина 1020 метра, дере Люти дол - участък от ул. „Смесна китка” до ул. „10-ти километър”. \r\nИзпълнява се и проекта за почистване и осигуряване на проводимостта на 5 километра от река Искър, в участъка от моста на Чепинско шосе до изградената корекция при летище \"София\". Дейностите започнаха през месец май. Средствата, в размер на 1 579 293 лева са осигурени от Междуведомствената комисия за възстановяване и подпомагане към Министерски съвет. Срокът за приключване на дейностите е 5 месеца - до 10 октомври тази година. До момента са почистени 3 738 метра. \r\nЕжегодно Столичната община изпълнява Програмата за планово почистване на речните корита в урбанизираната територия на общината. За тази година ще се почистят и ще се осигури проводимостта на водата в над 160 участъка от речни корита с дължина около 95 километра, включително и целогодишна поддръжка на реките в централната градска част.", "date": "2017.08.15", "title": "Почистени са 32 километра речни участъци в София"}
{"url": "http://www.focus-news.net/news/2017/08/15/2425877/vanshniyat-ministar-na-germaniya-zigmar-gabriel-svetat-e-shokiran-ot-tova-kolko-nepredskazuema-e-stanala-politikata-na-sasht.html", "text": "Министърът на външните работи на Германия Зигмар Габриел разкритикува „непостижимо войнствената риторика“ на президента на САЩ Доналд Тръмп относно ситуацията около Севена Корея. „Такива конфликти започват със заявления и завършват с военни операции“, отбеляза Габриел в интервю за германската преса, цитирано от ТАСС.\r\n„Целият свят е шокиран от това колко непредсказуема е станала политиката на САЩ“, подчерта той. „Сложно е да се разбере кой е главният там“. Министърът посочи, че докато държавният секретар на САЩ Рекс Тилърсън и Министърът на отбраната на страната Джеймс Матис считат за грешка евентуална военна намеса на САЩ, в обкръжението на Тръмп има лица, които „искат да подменят силата на закона, с правото на силния“.\r\n„Това е в противоречие с това, което до сега свързваше Запада – универсални ценности, като свобода, демокрация и право“, отбеляза външният министър на Германия. „Обстоятелството, че американците се разделят с тези ценности, отслабва Запада“, добави той.\r\nПревод и редакция:", "date": "2017.08.15", "title": "Външният министър на Германия Зигмар Габриел: Светът е шокиран от това колко непредсказуема е станала политиката на САЩ"}
{"url": "http://www.focus-news.net/news/2017/08/15/2425878/sliven-11-godishno-momche-e-s-opasnost-za-zhivota-sled-kato-e-bilo-blasnato-ot-lek-avtomobil-na-patya-mezhdu-selata-dragodanovo-i-zimnitsa.html", "text": "11-годишно момче е с опасност за живота, след като е било блъснато от лек автомобил на пътя между селата Драгоданово и Зимница. Това съобщиха от ОДМВР - Сливен. На 14 август, в 11.30 часа, е получен сигнал за настъпило пътнотранспортно произшествие на пътя между селата Драгоданово и Зимница. Лек автомобил „Фолксваген Пасат“, управляван от 73-годишен водач от село Панаретовци е ударил 11-годишно момче, пресичащо пътното платно. Водачът е откарал детето в ЦСМП - Сливен. То е настанено за лечение с опасност за живота. По случая е образувано досъдебно производство.", "date": "2017.08.15", "title": "Сливен: 11-годишно момче е с опасност за живота, след като е било блъснато от лек автомобил на пътя между селата Драгоданово и Зимница"}
{"url": "http://www.focus-news.net/news/2017/08/15/2425879/ministar-temenuzhka-petkova-okolo-1-mlrd-184-mln-leva-e-parichniyat-resurs-po-bankovite-smetki-na-druzhestvata-ot-darzhavnata-energetika.html", "text": "Това, което се намира като ресурс сметките на нашите дружествата към настоящият момент е приблизително 1 млрд. 184 млн. лева. Когато поехме енергетиката през ноември 2014 година наличните парични средства по банковите сметки на дружествата от държавната енергетика бяха 404 млн. лева. Това каза министърът на енергетиката Теменужка Петкова на пресконференция за основните приоритетите от управленската програма на правителството в сектор „Енергетика“ за периода 2017-2020 година, предаде репортер на Агенция „Фокус“. „Вижда се разликата и това не е инцидентно. Този над 1 млрд. по сметките на нашите дружества се поддържа непрекъснато, вече втора година, което всъщност е ясен знак за финансовата стабилност на дружествата от енергетиката“, обясни тя. „НЕК е дружеството по силата на закона определено да бъде буфер в тази система, да обира негативите. НЕК за полугодието на тази година отчита печалба в размер на 27 млн. лева от оперативна дейност и загуба преди плащането на данъците под 1 млн. лева. Към полугодието на 2016 година тази загуба е била 93 млн. лева“, посочи Теменужка Петкова. „Тази тенденция за стабилизиране на сектора ни дава възможност да бъдем сигурни във финансовата стабилност на българската енергетика“, заяви министърът.\r\nБиляна ИВАНОВА", "date": "2017.08.15", "title": "Министър Теменужка Петкова: Около 1 млрд. 184 млн. лева е паричният ресурс по банковите сметки на дружествата от държавната енергетика"}
{"url": "http://www.focus-news.net/news/2017/08/15/2425880/pazardzhik-zadarzhan-e-posrednik-v-izvarshvaneto-na-telefonni-izmami-na-teritoriyata-na-grada.html", "text": "Посредник в извършването на телефонни измами е задържан от служители на сектор „Противодействие на криминалната престъпност“ при ОДМВР - Пазарджик, съобщиха от полицията. Вчера бил получен сигнал, че неизвестен се е обадил по телефона на 79-годишна жена от областния град. Той въвел пенсионерката в заблуждение и успял да я убеди да му предаде спестяванията си. Междувременно криминалистите от ОДМВР и колегите им от полицейското управление в областния град получили информация за случващото се и устроили капан. Старицата опаковала сумата от 7 500 лева в полиетиленова чанта и я оставила в близост до контейнер за смет. След минути криминалистите засекли 65-годишния Н. Н. от хасковското село Покрован. Тъкмо взел чантата с парите и белезниците щракнали на ръцете му. Спрямо него е образувано полицейско производство, а работата по случая продължава.", "date": "2017.08.15", "title": "Пазарджик: Задържан е посредник в извършването на телефонни измами на територията на града"}
{"url": "http://www.focus-news.net/news/2017/08/15/2425881/veliko-tarnovo-arbanasi-posreshta-hilyadi-gosti-v-denya-na-golyama-bogoroditsa.html", "text": "Арбанаси посреща хиляди гости в деня на Голяма Богородица. Това съобщиха от пресцентъра на Община Велико Търново. Още от ранни зори стотици посетители от цяла България започнаха да се събират в манастира „Свето Успение Богородично“. Хората търпеливо изчакваха своя ред, за да се поклонят пред чудотворната икона на Божията майка, да запалят свещ и да се помолят за здраве в манастирската църква. За изображението „Света Богородица Троеручица“ се смята, че притежава свръхестествена сила и помага при изцеряването на различни болести. \r\nГолемият християнски празник в Арбанаси започна с литургия в манастира и продължава през целия ден с разнообразна програма. В конната база ще се състои държавната квалификация по прескачане на препятствия. \r\nКулминацията е във вечерните часове, а събитията ще се случат на откритата сцена в централния парк в селото. В 18.30 часа е началото на концерта на младите таланти от детско студио „Румина“. В 19.45 часа ще бъде отслужен водосвет, а кметът на Арбанаси Тошо Кръстев ще приветства жителите и гостите. Веднага след това ще бъдат наградени победителите във фотоконкурса „Най-гиздава мома на мегдана“, а в 20.30 часа започват изпълненията на Райко Кирилов.", "date": "2017.08.15", "title": "Велико Търново: Арбанаси посреща хиляди гости в деня на Голяма Богородица"}
{"url": "http://www.focus-news.net/news/2017/08/15/2425882/prof-plamen-pavlov-prevzemaneto-na-odrin-prez-1002-g-govori-za-silata-na-balgariya-i-za-strategicheskiya-talant-na-tsar-samuil.html", "text": "Превземането на Одрин през 1002 г. говори за силата на България, Българската армия и за стратегическия талант на цар Самуил. Това каза историкът проф. Пламен Павлов в интервю за Агенция „Фокус“ за превземането на Одрин на 15 август 1002 г. от цар Самуил. Според него това, което прави Самуил в 1002 г. несъмнено е голям пробив в отбраната на Византия.  По думите му това е успешен стратегически удар, но той не е можел да повлияе на общото развитие на военната ситуация. Проф. Пламен Павлов обясни, че  операцията на цар Самуил в Одрин е целяла да отклони византийския удар, който по това време е срещу Видин. „В българската епопея, продължила около 971-976 г. до 1018 г., когато България пада под византийска власт се води една перманентна война. Става  дума за пет десетилетия, в които има непрекъснато военно напрежение и размяна на удари. Има и периоди на относително спокойствие, но след 1000 г., Византия постепенно започва да придобива надмощие. Това е обяснимо предвид по-голямата й територия, по-силната й икономика и международните й отношения. Една от големите операции на Византия  е в 1000 г. Тогава византийските пълководци Теодоракан и Никифор Ксифий атакуват североизточна България, превземат Велики Преслав, Плиска, Дръстър, т.е. ликвидират това, което се е случило след 886 г., когато България е успяла да си върне старите столици. Самуил по това време няма как да реагира, защото този удар срещу североизтока е съчетан с византийски действия в района на Солун. След 1000 г. следващата голяма военна операция на Василий II е превземането на Видин“, каза проф. Павлов. Той поясни, че идеята на византийския император е била  постепенно да бъде обграждано ядрото на българските владения от всички страни. Той поясни, че обсадата на Видин продължава  някъде около 8 месеца. „Използвани са дори силите на Византийския флот, който навлиза по Дунава, използван е гръцкия огън, който Византия най-добре владее“, коментира той. Историкът поясни, че въпреки героизма на защитниците на Видин, в крайна сметка градът е превзет. „Докато Видин е обсаден, цар Самуил осъществява дръзка операция, нахлувайки до Одрин. Там вероятно превзема част от града, територията на един голям панаир, който е свикван всяка година на Голяма Богородица. Операцията на Самуил в Одрин е целяла да отклони Василий II от удара срещу Видин, но за наше съжаление той е добър пълководец и не се поддава на тази провокация и Самуил е принуден да се изтегли“, разказа проф. Павлов. \r\nДеница КИТАНОВА", "date": "2017.08.15", "title": "Проф. Пламен Павлов: Превземането на Одрин през 1002 г. говори за силата на България и за стратегическия талант на цар Самуил"}
{"url": "http://www.focus-news.net/news/2017/08/15/2425883/alsat-m-makedoniya-vitsepremierat-buyar-osmani-pravitelstvoto-se-fokusira-varhu-problema-s-imeto.html", "text": "През предстоящия период правителството ще се фокусира върху проблема с името с цел забързването на процеса на евроинтеграция. Това е заявил вицепремиерът по европейските въпроси Буяр Османи ,цитиран от излъчващата на албански език телевизия Алсат – М. Македонският вицепремиер смята, че днешната му визита в Берлин, посещението в Атина, както и обявената визита на гръцкия външен министър Никос Коциас в края на август са в това направление. „Въпросът за името е приоритет на правителството. Решихме два важни въпроса – за езика и договора с България. Сега имаме необходимата енергия да се фокусираме върху въпроса за името. Очаквам по този път да имаме повече приятели и затова е цялата активност на в комуникацията с останалите държави, с нашия южен съсед и с останалите съседи. Стремим се да използваме позитивния климат, които вече има в държавата, региона и Брюксел, както и в страните членки на ЕС, за да затворим откритите въпроси и да направим обрат по направление на евроинтеграцията на Македония“, заяви Буяр Османи в отговор на журналистически въпрос преди обявената среща с посланиците на страните от Западните Балкани. \r\nПо повод Българското председателство на ЕС, което започна на 1 януари 2018 г. Османи е заявил, че на срещите с българския министър на външните работи Екатерина Захариева е обсъдено в София да се организира среща със страните – приятели на Македония и на посланиците от ЕС , където да бъдат представени плановете за реформи.", "date": "2017.08.15", "title": "Алсат – М (Македония) Вицепремиерът Буяр Османи: Правителството се фокусира върху проблема с името"}
{"url": "http://www.focus-news.net/news/2017/08/15/2425884/varna-pp-gerb-pochete-praznika-na-grada-na-uspenie-bogorodichno.html", "text": "Организацията на ПП ГЕРБ - Варна почете празника на морската столица, който съвпада с Успение Богородично. Това съобщиха от пресцентъра на ПП ГЕРБ. Честванията, посветени на Деня Варна – 15 август, започнаха с тържествена литургия и благодарствен молебен за здравето на жителите и гостите на града в Катедралния храм “Св. Успение Богородично”. \r\nНа централния площад „Св. св. Кирил и Методий” бе издигнат флагът на Варна, след което се проведе литийно шествие с чудотворната икона на Света Богородица. То бе поведено от Варненския и Великопреславски митрополит Йоан и кмета на Варна Иван Портних, който е и областен координатор на ПП ГЕРБ - Варна. \r\nСред официалните гости бяха министърът на регионалното развитие и благоустройството Николай Нанков, евродепутатът от ПП ГЕРБ - Варна Емил Радев, областният управител на града Стоян Пасев, председателят на Общинския съвет Тодор Балабанов, народните представители от ГЕРБ-Варна Таня Петрова, Емилия Милкова и Владимир Вълев, както и общински съветници. Тържеството уважиха също районни кметове, представители на ВМС, дипломати и хиляди граждани. \r\nНад десет събития – концерти, ветроходна регата и детски спектакли, са организирани за празника на Варна. Тържествата ще завършат с красиви празнични илюминации.", "date": "2017.08.15", "title": "Варна: ПП ГЕРБ почете празника на града на Успение Богородично"}
{"url": "http://www.focus-news.net/news/2017/08/15/2425885/sliven-ekip-na-speshniya-tsentar-v-grada-e-stanal-zhertva-na-agresiya-ot-strana-na-patsienti.html", "text": "Екип на Спешния център в града е станал жертва на агресия от страна на пациенти. Това съобщиха от ОДМВР - Сливен. Снощи, около 21.40 часа, полицейски екип се отзовал на сигнал от Спешния център за грубо отношение към медицински екип. На място са установени две жени (на 25 и 30 години) и 28-годишен мъж с инициали О. П., които след конфликт нападнали и отправили обиди към медицинска сестра в спешното отделение, а по-младата жена дори ѝ ударила шамар. Срещу 25-годишната жена с инициали Х. П. е образувано досъдебно производство, на О. П. е съставен акт, който е внесен за решение в Районен съд - Сливен по Указа за борба с дребното хулиганство. И в двата случая незабавно са реагирали екипи на група „Охрана на обществения ред“ към РУ - Сливен. Със своевременната им намеса са прекратени конфликтите, избегнато е нарастване на напрежението. От ръководството на Спешния кабинет в болницата в града са изразили специална благодарност към двата полицейски екипа, отзовали се на сигналите за помощ.", "date": "2017.08.15", "title": "Сливен: Екип на Спешния център в града е станал жертва на агресия от страна на пациенти"}
{"url": "http://www.focus-news.net/news/2017/08/15/2425886/dha-byuletinite-za-referenduma-za-nezavisimost-v-severen-irak-sa-otpechatani-na-tri-ezika-arabski-kyurdski-i-turski.html", "text": "Вече са напълно готови бюлетините за референдума на 25 септември, на който ще бъде гласувана независимостта на Северен Ирак,  предаде информационната агенция Догу, хабер ажансъ (ДХА). В одобрените от Висшия избирателен комитет бюлетини се използват три езика – арабски, кюрдски и турски – за тюркмените (или по-точно – туркоманите, бел. на „Фокус”) в страната. Формулираният текст на въпроса е: „Искате ли да бъде създадена една независима Кюрдска държава, която да включва сегашните граници на автономното кюрдско управление, както и да бъдат прибавени и дискусионните райони ?”. Бюлетината е разделена на две части. В лявата е официалното знаме на централното иракско правителство и квадратче, което трябва да се попълни, ако вотът е „Не”. В дясната част е знамето на автономното кюрдско самоуправление и квадратчето, в което трябва да се гласува „За” независимостта, посочва още ДХА.\r\nПревод и редакция: Георги Димов", "date": "2017.08.15", "title": "ДХА: Бюлетините за референдума за независимост в Северен Ирак са отпечатани на три езика - арабски, кюрдски и турски"}
{"url": "http://www.focus-news.net/news/2017/08/15/2425887/pregled-na-mezhdunarodnite-novini-do-13-chasa-agentsiya-fokus.html", "text": "Севернокорейският лидер Ким Чен Ун заяви, че отлага планирания ракетен удар близо до Гуам, но предупреди, че ще стреля, ако има още „безразсъдни действия“ от САЩ, предава AFP.\r\nАнализатори смятат, че коментарите на Ким Чен Ун отварят пътя за деескалация на нарастващата криза, която бе подхранена от размяната на остри реплики между Белия дом и Пхенян.\r\nДържавната информационна агенция на КНДР обяви, че „вождът“ е получил брифинг относно „плановете за обгръщащ огън към Гуам“ по време на инспекция на Командването на стратегическите сили, което отговаря за ядрените оръжия на страната.\r\nКим Чен Ун добавя за САЩ, че „ако те упорстват в изключително опасните си и безрасъдни действия на Корейския полуостров, то КНДР ще вземе мерки, както вече бе обявено“.\r\n*** Унгария изпрати своя отговор до Европейската Комисия (ЕК) относно наказателните процедури, които бяха стартирани срещу страната, заради закона за обявяване на произхода на финансиране на Неправителствените организации (НПО) и закона, според който чуждите университети трябва да имат дейност и в своята родна страна. От Будапеща заявиха, че Джордж Сорос не е над закона и че ЕК прилага двоен стандарт спрямо нея, пише електронното издание Daily News Hungary.\r\nПрез месец юли Европейската комисия стартира наказателна процедура срещу Унгария, защото тя не успя да приведе изменения закон за висше образование в съответствие с законите на Европейския съюз. Още една наказателна процедура беше стартирана заради приетия от Будапеща закон, който изисква НПО-тата да се регистрират в съда, като външно-финансирани организации, ако техните дарения надминават 7,2 милиона форинта (23,600 евро) на година.\r\nВ своя отговор, правителството на Унгария представя приетите мерки, като необходими и пропорционални, поясни държавният секретар Пал Вьолнер на пресконференция:\r\n„Не можем да направим нищо за това, че рестрикциите засягат интересите на Джордж Сорос“, но „дори и той не е над закона“ на Унгария.\r\nТой изрази надежда, че ЕК ще „се завърне към юридическите основания, върху които са приети законите“. Според Вьолнер споровете между ЕК и Унгария, относно законите, са по-скоро политически, отколкото юридически. \r\nТой заяви още, че регулацията на образованието е от компетенцията на страната и посочи, че правата на ЕК по този въпрос са „най-малкото спорни“. Според него, комисията прилага двоен стандарт спрямо Унгария по въпроса за чуждестранните университети, тъй като в Германия, Испания и Чешката република действа подобен закон.\r\n*** Външният министър на Австрия Себастиян Курц призова Италия да не допуска мигрантите до континенталната суша, като спре спасителните фериботи още на островите, от които тръгват, пише австрийското издание на The Local.\r\nКурц сподели, че е казал на италианския си колега Анджелино Алфано, че „спасителните мисии в Средиземно море не трябва да бъдат билет за Централна Европа“, по време на техен разговор в кулоарите на срещата на ОССЕ във Виена.\r\n„Надяваме се, че ферибортите, обслужваши нелегални мигранти, ще бъдат спрени между италианските острови, като Лампедуза, и италианския материк“, заяви той.\r\n„Ако мигрантите бъдат докарвани бързо на континенталната суша от островите и след това продължат пътя си на север, това не само ще увеличи натиска върху Централна Европа, но и ще даде смелост на още бежанци да се пробват да достигнат до континента“, добави Курц.\r\n*** Германската икономика е пораснала с 0,6% от Брутния вътрешен продукт във второто тримесечие на тази година, което е малко по-бавно от очакваното, заради намаление на износа на страната, предаде AFP, позовавайки се на нови статистически данни.\r\nВ прогнозите се очакваше растежът да е от 0,7%.\r\nФедералният статистически институт е поправил оценката си за растежа през първото тримесечие на годината, като от там заявиха, че Брутният вътрешен продукт е нараснал с 0,7%, вместо преди това обявените 0,6%.\r\n*** Агент на Службата за сигурност на Украйна (СБУ) е задържан в Крим, за това, че е подготвял диверсии, предаде ТАСС, позовавайки се на съобщение на Центъра за връзки с обществеността на Федералната служба за сигурност (ФСБ) на Русия.\r\n„Федералната служба за сигурност е предотвратила извършването на няколко диверсии срещу инфраструктурни и други важни обекти в Крим. Управлението на ФСБ за Република Крим и Севастопол, по време на оперативно мероприятие, е задържала агент на СБУ от Херсонска област, изпратен в Крим за осъществяването на диверсионни действия“, пише в съобщение на ФСБ.\r\nЗадържаният е гражданин на Украйна, на име Генадий Генадиевич Лимешко, родом от Харковска област, който е служил в зоната на т.нар. АТО.\r\n***Докато големите пожари изпепеляват части от Гърция през последните няколко седмици, правителството на страната изглежда в безредие, след като се опита да омаловажи коментарите на Министъра на правосъдието Ставрос Контонис и на други членове на правителството, които заявиха, че пожарите са възникнали в резултат от организиран план, пише Ekathimerini.\r\nСъветници на министър-председателя Алексис Ципрас заявиха, че пожарите, които накараха властите да обявят „извънредно положение“ на йонийския остров Закинтос и погълнаха най-малко 20 жилищни сгради северно от Атина, са в резултат от силни ветрове и остаряла противопожарна инфраструктура.\r\nСъветниците направиха своите коментари, след като министър Контонис направи своето изказване, че пожарите на Закинтос са „планирани“, което предизвика обществено недоволство. От своя страна, от пожарната служба на Гърция заявиха, че има „добре обосновани подозрения за измама“.\r\n„Пожарът имаше 15 фронта едновременно на Закинтос. Ако това не е организиран план за палеж, то кое е?“, заяви Контонис.\r\nНеговите твърдения бяха подкрепени от кмета на Закинтос майор Павлос Колокотсас, който заяви, че има „ясни индикации, че пожарът е предизвикан от организирана кампания за палеж“.\r\nПалежи, свързани с нелегални строежи, често са смятани за причина за множество пожари в страната в последните години. Но, страхувайки се от негативна реакция от жертви на пожарите и обвинения от страна на опозиционните партии, че правителството се опитва да избяга от отговорност, като разпространява теории на конспирацията, от кабинета на премиера Ципрас се опитват да омаловажат сценария за умишлен палеж. Според Ekathimerini това показва пукнатини в единството на правителството, оглавявано от СИРИЗА, което го отваря за критики от страна на опозицията.\r\n*** Ивица Дачич, първи заместник на министър-председателят на Сърбия и Министър на външните работи на страната, продължи да рекламира своя „план за Косово“. В телевизионно интервю той обясни, че би му се искало да има разграничение между „това, което е сръбско и това, което е албанско“, нормализация на отношенията и защита на сръбската православна религия, следвайки модела на Атон... Планът също включва създаването на Общност на сръбските общини в южната част на Косово и възръщане на „узурпираната собственост (на сърбите)“, предаде Independent Balkan News Agency.\r\n“Всички имат нужда от дългосрочно разрешение на сръбско-албанския конфликт, което може да бъде достигнато чрез споразумение между сърби и албанци; и двете страни ще получат и ще загубят по нещо. Това е идеята за компромис, основан на историческия и етническия закон“, заяви Дачич.\r\nТой подчерта, че „всичко може да бъде уредено”.\r\n“Моето предложение се основава на желанието на сърбите да получат нещо. Ако искаме сърбите и Сърбия да получат нещо, трябва да имаме предвид, че времето изтича. Но за утопичните битки, които са загубени предварително, или за тезата, че за сърбите Косово е загубено, имаме много време“, подчерта Дачич.", "date": "2017.08.15", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2017/08/15/2425888/dha-osaden-turski-opozitsionen-deputat-ot-zatvora-ot-men-ne-mozhe-da-izleze-prestapnik-priznal-vinata-si.html", "text": "Осъденият на 20 години затвор депутат от основната опозиционна Народнорепубликанска партия (НРП) Енис Бербероглу заяви, че от него не може да излезе никакъв престъпник, а още по-малко – признал вината си, просто защото няма извършено престъпление, предаде информационната агенция Догу хабер ажансъ (ДХА). „От два месеца съм в единична килия заради едно несправедливо и незаконно съдебно решение. Хората, с които се виждам, са единствено адвокатите ми и дошлите на свеждане до 50 депутати от НРП. … Като заключение трябва да кажа следното: може да се възпрепятства проявата на справедливост; може да се забави и проточи самият процес на отстраняването и лустрирането ми по законодателен път; може да се удължи смачкването, на което съм подложен. В никакъв случай обаче от мен не може да излезе престъпник и да се искат от мен някакви самопризнания – не съм извършил никакво престъпление.”, заявява чрез адвокатите си Енис Бербероглу, цитиран от ДХА.\r\nПревод и редакция: Георги Димов", "date": "2017.08.15", "title": "ДХА: Осъден турски опозиционен депутат от затвора: От мен не може да излезе престъпник, признал вината си"}
{"url": "http://www.focus-news.net/news/2017/08/15/2425889/dha-kyurdite-v-turtsiya-shte-provedat-bdenie-za-savest-i-spravedlivost-i-v-izmir.html", "text": "Започнатата от Диарбекир инициатива на легалната и парламентарно представени кюрдска Демократическа партия на народите (ДПН) за провеждане на т.нар. „Бдения за съвест и справедливост” се пренася и в Западна Турция, предаде информационната агенция Догу хабер ажансъ (ДХА). \r\nОт 15 до 20 август подобно „Бдение за съвест и справедливост” ще има в третия по големина турски град Измир. Първоначално депутатите от ДПН ще проведат от 12.00 часа  на открито в градски парк заседание на тяхната парламентарна група. След това ще дефилират до площад „Гюндоуду” в близост до Консулството на Германия, където бдението ще продължи 6 дни. \r\nМеждувременно Регионалното представителство на синдиката ДИСК и Измирската платформа на трудовите и демократични сили оповестиха, че ще осигурят присъствие на кюрдското бдение, посочва още ДХА.\r\nПревод и редакция: Георги Димов", "date": "2017.08.15", "title": "ДХА: Кюрдите в Турция ще проведат „Бдение за съвест и справедливост” и в Измир"}
{"url": "http://www.focus-news.net/news/2017/08/15/2425890/blagoevgrad-shte-se-provede-publichno-obsazhdane-na-otcheta-za-izpalnenie-na-obshtinskiya-byudzhet-za-2016-g.html", "text": "Годишният отчет за изпълнение на бюджета, инвестиционната програма на Община Благоевград, сметките за средства от Европейския съюз и състоянието на общинския дълг за 2016 година ще бъдат подложени на публично обсъждане. Това съобщиха от пресцентъра на Община Благоевград. Срещата ще се състои на 17 август, от 16.00 часа, в зала №5 в сградата на Община Благоевград. Дневният ред включва три точки, свързани и с представяне на допълнителна отчетна информация по Закона за публичните финанси, въпроси и отговори във връзка с годишния отчет на Община Благоевград за 2016 година. Обсъждането се организира на основание чл. 140, ал. 4 от Закона за публичните финанси и в изпълнение на чл. 50 ал. 3 и 4 от Наредбата за условията и реда за съставяне на тригодишната бюджетна прогноза за местните дейности и за съставяне, приемане, изпълнение и отчитане на бюджета на Община Благоевград. Всеки гражданин може да присъства по време на публичното обсъждане.", "date": "2017.08.15", "title": "Благоевград: Ще се проведе публично обсъждане на отчета за изпълнение на общинския бюджет за 2016 г."}
{"url": "http://www.focus-news.net/news/2017/08/15/2425891/makedonskata-politsiya-zadarzha-balgarin-s-22-kg-droga-na-granichen-punkt-blatse-na-granitsata-s-kosovo.html", "text": "Митническите инспектори от отделението за „Оперативна дейност“ на ГКПП „Блаце“ на границата с Косово е задържала в понеделник български автомобил, управляван от български граждани от с. Беляковец, община Велико Търново с 22 кг марихуана, скрити в специално пригоден тайник, предава македонското електронно издание „Прес 24“. Изданието допълва, че преди започване на проверката българинът е твърдял, че няма нищо съмнително в автомобила. Проверката е извършена по анализ на риска, като експертите са открили специално пригоден тайник в шасито под предните седалки. Открити са 25 опаковки пълни с тревиста маса, за която при тест е било потвърдено, че става въпрос за марихуана. Общото количество на наркотиците е 22 кг. Автомобилът и българският гражданин са задържани, а според поделението за разследване задържаният е действал съвместно с косовски гражданин като се е съгласил да пренесе марихуаната срещу хонорар от 3 000 евро. На българския гражданин най-вероятно ще му бъде наложена временна мярка за неотклонение - 30 дни затвор. \r\nПревод и редакция: Мариела Русева", "date": "2017.08.15", "title": "Македонската полиция задържа българин с 22 кг дрога на Граничен пункт „Блаце“ на границата с Косово"}
{"url": "http://www.focus-news.net/news/2017/08/15/2425892/afp-severna-koreya-zayavi-che-sega-ne-e-momenta-da-se-obsazhda-osvobozhdavaneto-na-amerikanskite-zatvornitsi-v-stranata.html", "text": "Северна Корея може и да свързва съдбата на затворниците от САЩ в страната с продължаващата криза около страната, като от държавната новинарска агенция излязоха със съобщение, че сега не е време да се обсъжда тяхното пускане, предаде AFP.\r\nТрима американци, които са обвинени в различни престъпления срещу държавата, са заключени в затворите на Северна Корея, която се намира в напрегната конфронтация с администрацията на Белия Дом, заради ядрената си програма.\r\n„Въпросът със задържаните американци не е предмет на разговор, имайки предвид сегашното състояние на... отношенията“, заяви говорител на външното министерство на страната.\r\nПхенян арестува и задържа няколко американски граждани през последното десетилетие, като често ги освобождаваше, след като от страна на САЩ беше изпращана високопрофилна личност, която да преговаря за това. \r\nПревод и редакция:", "date": "2017.08.15", "title": "AFP: Северна Корея заяви, че сега не е момента да се обсъжда освобождаването на американските затворници в страната"}
{"url": "http://www.focus-news.net/news/2017/08/15/2425893/voennosluzheshtite-ot-34-tiya-kontingent-ot-vaorazhenite-sili-byaha-izprateni-s-tarzhestven-ritual-za-uchastie-v-misiyata-na-nato-v-afganistan.html", "text": "Военнослужещите от 34-тия контингент от Въоръжените сили бяха изпратени с тържествен ритуал днес за участие в мисията на НАТО в Афганистан „Решителна подкрепа”. Това съобщиха от пресцентъра на Министерство на отбраната. В него участваха заместник-министърът на отбраната Анатолий Величков и заместник-началникът на отбраната генерал-лейтенант Пламен Атанасов. \r\n„Имайте примера, професионализма, войнската доблест и отговорността на генерал Владимир Вазов, който преди близо 100 години не само разгроми противниците си на Дойранската позиция, но и създаде една легенда, една епопея на героизма на Българската армия. Следвайте неговия пример“. С тези думи заместник-министър Величков се обърна към военнослужещите. Той напомни, че на днешния ден отбелязваме един от най-светлите християнски празници - Голяма Богородица. „Пазете я, носете я в сърцата и душите си, за да ви пази и тя вас“, каза заместник-министър Величков и по традиция подари на личния състав на контингента икона на Свети Георги Победоносец.\r\nЗаместник-началникът на отбраната генерал-лейтенант Пламен Атанасов връчи на националния командир полковник Светослав Халваджиев сертификат за готовността на контингента да участва в мисията на НАТО „Решителна подкрепа“.\r\nНа церемонията присъстваха още командващият на Съвместното командване на силите генерал-лейтенант Любчо Тодоров, заместник-командирът на Сухопътните войски бригаден генерал Валери Цолов, началникът на Военна академия „Г. С. Раковски“ генерал-майор Груди Ангелов, командирът на 61-ва Стрямска механизирана бригада бригаден генерал Пламен Йорданов, заместник-кметът на град Карлово Антон Минев, представители на държавната и местната власт.\r\nТридесет и четвъртият контингент е в състав от над 100 военнослужещи. В неговата структура са включени национален елемент, група за охрана, екип от съветници и щабни офицери в щаба на мисията на НАТО.\r\nВ отговорностите на националния елемент е непосредственото командване и контрола на целия български контингент. Групата за охрана ще изпълнява задачи по организиране на контролно-пропускателния режим на автомобилния и пешеходния трафик на летище \"Кандахар\". Екипът от съветници ще изпълняват задачи по съветване и подпомагане на щаб на армейски корпус от Афганистанската национална армия при изпълнение на задачи, свързани с ежедневната дейност. Щабните офицери ще изпълняват задачи в щаба на мисията на НАТО в съответствие с длъжностите, на които са назначени.\r\nНационален командир на контингента е полковник Светослав Халваджиев от Командването на Сухопътните войски. Командир на групата за охрана от състава на международната мисия в Афганистан е капитан Георги Перчемлиев от 3-ти механизиран батальон от 61-ва Стрямска механизирана бригада. Помощник-национален командир на контингента е полковник Стоян Стоянов от дирекция „Логистика” на Министерството на отбраната.\r\nПодготовката на военнослужещите от 34-тия контингент за участие в мисията на НАТО в Афганистан „Решителна подкрепа” се проведе от края на април до началото на август 2017 г.", "date": "2017.08.15", "title": "Военнослужещите от 34-тия контингент от Въоръжените сили бяха изпратени с тържествен ритуал за участие в мисията на НАТО в Афганистан"}
{"url": "http://www.focus-news.net/news/2017/08/15/2425894/dps-ahmed-dogan-ne-e-i-nikoga-ne-e-bil-konsultant-na-proekta-tsankov-kamak.html", "text": "Спрете с фалшивите новини, д-р Доган не е и никога не е бил консултант на  проекта \"Цанков камък\". Това се посочва в позиция на ДПС във връзка с проекта \"Цанков камък\", разпространена до медиите.\r\n„Фокус“ публикува пълния текст на позицията:", "date": "2017.08.15", "title": "ДПС: Ахмед Доган не е и никога не е бил консултант на проекта “Цанков камък”"}
{"url": "http://www.focus-news.net/news/2017/08/15/2425895/mrt-edi-rama-zayavi-che-reshenieto-na-kosovskiya-problem-e-sarbiya-da-priznae-nezavisimo-kosovo.html", "text": "„Решението на косовския проблем е само един – цялостно признаване на независимостта  на Косово от страна на Сърбия, но когато стъпя в чехлите на Александър Вучич разбирам, че е много по-лесно да се каже отколкото да се направи“. Това е заявил албанският премиер Еди Рама пред сръбското електронно издание „Блиц“, цитирано от Македонска радио и телевизия (МРТ). Според МРТ Рама е оценил искрената емоция в авторския текст на Вучич , в който се търси вътрешен диалог за Косово, както и смелостта да гради визия за бъдещето на Сърбия и Косово. \r\nПо повод предложението на сръбския вицепремиер и външен министър Ивица Дачич косовският проблем да се реши с разделяне, албанският премиер смята, че това не е позитивна позиция.", "date": "2017.08.15", "title": "МРТ: Еди Рама заяви, че решението на косовския проблем е Сърбия да признае независимо Косово"}
{"url": "http://www.focus-news.net/news/2017/08/15/2425896/mvr-listovka-prednaznachena-za-tranzitno-preminavashtite-prez-stranata-ni-chuzhdestranni-vodachi-se-vrachva-na-granichnite-ni-punktove-pri-vlizane-v-strana.html", "text": "Листовка, предназначена за транзитно преминаващите през страната ни чуждестранни водачи, се връчва на граничните ни пунктове при влизане в страна. Това съобщиха от пресцентъра на МВР. Изготвената брошурата е част от провежданата превентавни дейност на „Пътна полиция“ и цели водачите да са информиран за правилата на движение у нас и въведените санкции при нарушения на ЗДвП. \r\nДнес стартира поредна превантивна кампания, свързана със спазването на Закона за движение по пътищата. В рамките ѝ на български, турски, немски и английски език е подготвена листовка, която е насочена най-вече за транзитно преминаващите през страната ни чуждестранни водачи. В нея са описани новите промени в Закона за движение по пътищата, както и глобите за водачите, които не ги спазват. Изведени са и редица указания за закупуване на винетни стикери, за шофиране с включени светлини, за използване на предпазни колани, както и за спазване на всички временни забрани и указания и разпорежданията на МВР. \"От днес започва раздаването на листовките по най-натоварените гранично-пропускателни пунктове в страната – ГКПП \"Калотина\", \"Кулата\", \"Маказа\" и \"Дунав мост\", поясни Росен Рапчев - гл. инспектор в сектор „Контрол на пътното движение“. Листовката има изключително превантивен ефект, тъй като летните месеци за изключително натоварени. Тези листовки имат за цел да информират особено преминаващите чужди граждани какви мерки и санкции следва да понесат при нарушаване на новите разпоредби в закона. Основно ги информираме за задължителните разпоредби за движение със залепен винетен стикер, също така с включени постоянни светлини, сложени предпазни колани, че спирането в аварийната лента на магистралите трябва да става само и единствено при аварирали автомобили и най-новите санкции при шофиране след употреба на алкохол и наркотични вещества и предоставяне на автомобила на водач, който не е правоспособен, обясни Рапчев. Той припомни, че според новите изменения в закона, за подобен вид нарушения санкциите са изключително строги - прекратяване на регистрацията и временно спиране от движение на колата. В този смисъл е много важно гражданите на чужди държави, които пресичат територията на България, да бъдат информирани. Той уточни, че автомобил, чиито номера се налага да бъдат свалени, не може да се предвижва по територията на България. Единственият начин санкциониран  автомобил  да напусне наша територия е да се качи на репатрак или друго превозно средство. Такива случаи вече имаме и собствениците на тези коли ги оставят  на платени паркинги в страната, посочи още Рапчев. По думите му най-честите нарушения, които чужди граждани правят на наша територия е навлизане след въведена временна забрана за организация за движение по пътищата. Това са забраните за движение на тежкотоварни автомобили по магистралите, каквито има в момента на Витиня. Доста от чуждите товарни автомобили не се съобразяват с поставените забрани и заради това търпят тези сериозни санкции. Това е целта на тези листовки - още на самия вход на страната тези хора да бъдат запознати със законовите промени.  \r\nСъздадена е организация и листовките се раздават още при паспортния контрол, като в документа на водача се поставя и изготвената брошура.  На ГКПП –Калотина са оставени 100 000 листовки, уточни началникът на граничния пункт Светослав Костадинов. Той обясни, че бройката е толкова голяма, защото само през неделния ден през пункта са преминали около 40 000 души. През летния туристически сезон - месеците юли, август и септември, през  граничния пункт преминават изключително голям брой лица и автомобили. В тази връзка сме взели всички необходими мерки за осигуряване на достатъчно персонал от служители и автоматизирани работни места, на които да се извършват сигурни и ефикасни гранични проверки, обясни Костадинов. Той припомни, че граничният пункт е външна граница и контролът е изключително важен за всички граждани тук и във вътрешността на страната. По думите му предприетите организационни мерки са достатъчни, за да може преминаващите да не чакат дълго време. В момента работят 6 трасета за леки коли, 1 за товарни и 1 за автобуси. Има още три трасета, които ще бъдат отворени, ако се получи струпване на автомобили.", "date": "2017.08.15", "title": "МВР: Листовка, предназначена за транзитно преминаващите през страната ни чуждестранни водачи, се връчва на граничните ни пунктове при влизане в страна"}
{"url": "http://www.focus-news.net/news/2017/08/15/2425897/shumen-oblastnata-komisiya-voenni-pametnitsi-dade-polozhitelno-stanovishte-za-izgrazhdaneto-na-voynishki-pametnik-v-selo-varbyane.html", "text": "Областната комисия „Военни паметници“ даде положително становище за изграждането на войнишки паметник в село Върбяне, предаде репортер на Радио „Фокус“- Шумен. За изграждането на паметника има и решение на Общинския съвет в Каспичан от юли 2016 година. Монументът ще представлява паметна плоча на загиналите във войните жители на селото.  Работният проект за паметника бе представен от кмета на село Върбяне Николай Найденов. \"Очаква се до края на седмицата да бъде завършена площадката, на която ще бъде издигнат паметникът, като за целта кметство Върбяне е използвало 6 000 лв. собствени бюджетни средства. За цялостното изграждане на монумента са необходими още 6 490 лв.- за облицоване със сив гранит и за черните гранитни плочи с имената на участниците, загиналите и орденоносците. От военния завод в Русе са получени като дарение шест 100-милиметрови стоманени гилзи от танкови оръдия, които ще бъдат използвани за архитектурната окомплектовка на паметника\", посочи Найденов. \r\n34 жители на село Върбяне са участвали във войните, загиналите по време на Балканската, Междусъюзническата и Първата световна война са 15, а наградените с орден за храброст- четирима.\r\nИвелина ИВАНОВА", "date": "2017.08.15", "title": "Шумен: Областната комисия „Военни паметници“ даде положително становище за изграждането на войнишки паметник в село Върбяне"}
{"url": "http://www.focus-news.net/news/2017/08/15/2425898/alsat-m-srabskiyat-vitsepremier-i-ministar-na-vanshnite-raboti-ivitsa-dachich-zayavi-che-sarbiya-ne-pritezhava-original-ot-deytanskiya-dogovor.html", "text": "Сръбският вицепремиер е заявил, че Сърбия не притежава оригинал от Дейтънския договор, а след 6 октомври 2000 г. е изчезнал и документът, на който Ричард Холбрук е подписал, че американците никога няма да признаят независимостта на Косово, предава излъчващата на албански език скопска телевизия Алсат-М. Телевизията цитира изданието сръбския „Телеграф“, пред който Дачич е съобщил за изчезването на договорите, които днес са от ключова важност за Сърбия. „Всички се правят на луди, когато ги питам, а в същност е немислимо Сърбия да няма запазен екземпляр от Дейтънския договор. Всички сътрудници на Слободан Милошевич твърдят, а неговата секретарка се кълне, че Милошевич я е повикал и е предал документа, на който Холбрук, тога главен преговарящ между Запада и Сърбия и специален американски пратеник, по време на преговорите през 1998 и 1999 г., е подписал пред Милошевич, че САЩ никога няма да признаят независимостта на Косово“, твърди Дачич. Според сръбския „Телеграф“ след ареста на Слободан Милошевич следите на документите се губят. \r\nПревод и редакция: Мариела Русева", "date": "2017.08.15", "title": "Алсат-М: Сръбският вицепремиер и министър на външните работи Ивица Дачич заяви, че Сърбия не притежава оригинал от Дейтънския договор"}
{"url": "http://www.focus-news.net/news/2017/08/15/2425899/mvnr-prodalzhava-borbata-s-pozharite-v-gartsiya-ima-povishen-risk-ot-vaznikvaneto-na-novi-pozhari.html", "text": "По официални данни на Службата за пожарна безопасност на Гърция за последните 24 часа (от 06.00 часа на 14 август до 06.00 часа на 15 август 2017 г.) на територията на страната са възникнали 55 пожара. Това съобщиха от пресцентъра на Министерство на външните работи. Към момента по-голямата част от тях са били поставени под контрол в начален етап. \r\nВсе още не е потушен пожарът в гориста местност в Каламос, област Атика. На мястото в борбата с огъня работят 180 пожарникари със  72 превозни средства и 58 души доброволци. Включени са и подразделения на Министерство на отбраната.\r\nПродължава борбата с пожара в Агротодасаки, местността Крионери, област Илия, където участват 42 пожарникари с 20 автомобила и 27 души доброволци. \r\nПродължава гасенето на пожарите, възникнали в различни части на остров Закинтос (Катастари - област Панагула, в района Киломенос, Ано Волимес, Волимес, Агиос Николаос, Дафни, Кампи) като огнищата са разпокъсани. \r\nОграничен е пожарът, възникнал на 13 август в района Свороната Кефалония. Под частичен контрол са поставени пожарите, възникнали в последните няколко дни на остров Кефалоня, в районите Доризата, Каравадос, Адрактас, както и в горска площ в региона Агия Кириаки, област Илиа.\r\nДнес, според анализ на картата за риска от пожар, е обявен много висок риск (степен 4) за областите Атика, Евбея, Додеканези, Циклади и островите Крит, Лесбос, Хиос, Самос, Икария, Псара.\r\nВисок риск (степен 3) е обявен за районите Беотия, Фтиотида, Коринтия, Арголида, Лакония, Месиния, Ахая, Етолакарнания, Превеза, Теспротия, Еврос и островите Закинтос, Кефалоня, Итака, Лефкада, Корфу, Паксос, Самотраки, Лемнос , Агиос Ефстатиос и Скирос.\r\nГръцките власти призовават гражданите, при развитие на пожар в определена област и риск за смесени жилищни зони, да напуснат своевременно района на бедствието и да не пречат на работата на пожарникарите. Водачите на превозни средства трябва да избягват да се движат в областите на пожар, тъй като има опасност от задръствания и повреди по автомобилите. Призовава се да не се създава паника и гражданите да следват стриктно указанията на властите. \r\nВ случай на пожар или авария, гражданите трябва незабавно да уведомяват Центъра за противопожарната охрана на телефонен номер 199.\r\nКъм момента в посолството ни в Атина няма постъпила информация за пострадали или засегнати български граждани, в следствие на пожарите, бушуващи на територията на Гърция. \r\nМинистерството на външните работи препоръчва на българските граждани, пътуващи или пребиваващи в Гърция, да се информират предварително за актуалната обстановка, да избягват засегнатите райони и да спазват стриктно указанията на местните власти.\r\nБългарски граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на българското посолство в Атина: 00 30 6937 096 220", "date": "2017.08.15", "title": "МВнР: Продължава борбата с пожарите в Гърция, има повишен риск от възникването на нови пожари"}
{"url": "http://www.focus-news.net/news/2017/08/15/2425900/balkan-insight-aktsiite-na-balgarski-vitsepremier-sreshtu-diskoteki-predizvikaha-obratna-reaktsiya.html", "text": "Българският вицепремиер Валери Симеонов, който оглави акции срещу нощни клубове в Черноморския курорт Слънчев Бряг, по време, на които беше арестуван популярен дисководещ, предизвика противоречия със своята „война срещу шума“, пише Balkan Insight.\r\nВалери Симеонов, който е заместник министър-председател на България, представител на националистическата коалиция „Обединени патриоти“ и отговаря за икономиката и социалния сектор, организира серия от нощни акции срещу шумни дискотеки в Слънчев Бряг през миналия уикенд, предупреди, че ще разшири дейността си и в други курорти по Черноморието.\r\nВ вечерите на петък и събота, полицейски екипи, данъчни и хигиенни контрольори, предвождани от самия вицепремиер, направиха акции в два нощни клуба – Oxygen и Bedroom – в Слънчев Бряг, като написаха актове и конфискуваха звуково оборудване, по обвинение, че те са превишили звуковия лимит.\r\nПо време на петъчните нощни проверки, популярният хип-хоп диджей Станислав Пеев, по-известен като DJ Станчо, беше арестуван в клуб Oxygen, заради отказ да предаде личния си лаптоп на полицейските служители и това предизвика ярост сред посетителите и обществото.\r\nПеев сподели пред БНТ, че най-вероятно ще защити правата си в съда.\r\nПревод и редакция:", "date": "2017.08.15", "title": "Balkan Insight: Акциите на български вицепремиер срещу дискотеки предизвикаха обратна реакция"}
{"url": "http://www.focus-news.net/news/2017/08/15/2425901/prof-kostadin-dinchev-folklorist-vyarvaniyata-sa-che-na-uspenie-bogorodichno-tryabva-da-se-pomogne-na-razkayal-se-greshnik.html", "text": "На 15 август всяка година отбелязваме народния и църковен празник, който се нарича Голяма Богородица или Успение на божията майка. Това каза за Радио „Фокус“ – Пирин проф. Костадин Динчев, български фолклорист, носител на орден „Стара планина“ втора степен и „Почетен гражданин на Благоевград“. В народните вярвания от този празник започва да настъпва краят на лятото и с него завършва така наречения „Богородичен пост“. „Нека уточним, че постът представлява преход от едно състояние в друго. На много места от двете страни на Струма и Места на този ден се колят курбани, които се опяват от свещеника, а в черквата  се носят плодове и мед от пчелите. Раздава се богородична погача за здраве на цялото семейство и особено на малките деца, помага се на разкаял се грешник. Постът и въздържанието имат за цел своеобразно да ни пречистят\", каза той. Фолклористът обясни, че на този ден  край църкви и манастири, носещи името на християнската светица майка се правят и общоселски събори. По думите му на Успение Богородично се готвят курбани за цялото население. Проф. Динчев поясни, че подобни мероприятия са правели в село Богородица, днес Сестрино, Петричко, в село Кашина и Катунци. По думите му в миналото в село Капатово, Петричко в дните около Голяма Богородица жените не ходели да перат на реката, а дори и вкъщи. „Преселниците от Беломорието в село Калапот твърдят, че на този ден палели малък огън пред портите, който всички прескачали за здраве. В песните, посветени на Богородица и Христос, тя се срещала като жена – Божия майка, която се мъчи от Игнажден до Коледа, та да се роди рожба. В песнопенията наблюдаваме сливане на традицията с канона, едно общуване на древните езически празници с каноничното християнство“, посочи проф. Динчев.\r\nЛивия НИНОВА", "date": "2017.08.15", "title": "Проф. Костадин Динчев, фолклорист: Вярванията са, че на Успение Богородично трябва да се помогне на разкаял се грешник"}
{"url": "http://www.focus-news.net/news/2017/08/15/2425902/makedoniya-prodalzhava-razsledvaneto-na-ubiystvoto-na-edin-ot-bosovete-na-podzemniya-svyat-v-makedoniya-dilaver-boyku-leku.html", "text": "Продължава разследването на убийството н един от босовете на подземния свят в Македония - етническият албанец Дилавер Бойку-Леку , който снощи в 17.00 ч. местно време (18.00 ч. българско време) беше застрелян на плажа Аквабар в Струга, предават македонските медии. Според голяма част от изданията Дилавер Бойку е екзекутиран от наемен убиец, който веднага е избягал от мястото на убийството с мотоциклет. Албанският бос е бил убит на плаж, който е стопанисвал. Агенция „Фокус“ припомня: В началото на 2000 г. Дилавер Бойку притежаваше нощни клубове в Струга и Велеща, за които полицията имаше подозрения, че се ползват като публични домове. През февруари 2003 г. албанецът беше арестуван и осъден на 6 месеца затвор за трафик на хора, но през юни 2003 г. успя да избяга от затвора в Струга и беше издирван от Интерпол и ФБР. Две седмици по-късно Дилавер Бойко беше арестуван Улцин, Черна гора и екстрадиран с хеликоптер в Македония, където отново влезе в затвора.  \r\nПревод и редакция: Мариела Русева", "date": "2017.08.15", "title": "Македония: Продължава разследването на убийството на един от босовете на подземния свят в Македония Дилавер Бойку-Леку"}
{"url": "http://www.focus-news.net/news/2017/08/15/2425903/prof-plamen-pavlov-ot-edna-tazhna-sluchka-s-voevodata-ivats-nauchavame-che-balgarite-praznuvat-osobeno-tarzhestveno-praznika-na-bogoroditsa.html", "text": "От една тъжна случка с воеводата Ивац научаваме, че българите  празнуват особено тържествено празника на Богородица. Това каза историкът проф. Пламен Павлов в интервю за Агенция „Фокус“ за празника Голяма Богородица в българските земи. Проф. Павлов обърна внимание, че българската земя дори и през лятото на 1018 г. все още не е била окончателно овладяна от Византия. Той разказа, че на 15 август 1018 г., когато българските земи в голямата си част са окупирани, има само няколко точки на съпротива в планините на Албания, по крайбрежието на Дунава. Историкът обясни, че една от тези точки е крепост, която днес не може точно да се идентифицира и, където е бил воеводата Ивац. „Той не е случайна личност, а една от най-големите фигури в българската история. За първи път го виждаме малко след събитията при Беласица. Той е сред от най-видните български боляри. След като Иван Владислав загива в 1018 г., има няколко огнища на съпротива срещу все повече напредващото византийско завоевание. Едно от тях е именно ръководено от Ивац“, поясни проф. Павлов и уточни, че той  вероятно е бил роднина на династията. Проф. Павлов поясни, че Византия дълго време не е могла да се справи с Ивац, а съвсем близо до него е бил престолонаследникът Пресиян в планината Томор, в днешна Албания. „Тук, за да елиминират Ивац, византийците използват коварен подход. Тъй като се празнува Голяма Богородица и денят е празничен, той кани византийските пратеници, дошли на преговори при него. Те използват случая, хващат го тайно и го ослепяват  и след това тази територия е завладяна. Именно по този повод византийският хронист Йоан Скилица казва, че българите особено тържествено, с много силна проява на християнско чувство, празнуват празника Успение на Пресвета Богородица“, допълни историкът. Проф. Павлов поясни, че след официалното покръстване на Българската държава, осъществено от светия княз Борис Михаил, навлиза празничната обредност на християнството. „Знаем, че то има много стари корени в нашите земи, още от началните векове на християнската вяра. Независимо от официално съществувалото езичество, както го наричаме до времето на Борис Михаил, в България е имало много християни, така че тези традиции са били силно развити“, каза историкът.\r\nДеница КИТАНОВА", "date": "2017.08.15", "title": "Проф. Пламен Павлов: От една тъжна случка с воеводата Ивац научаваме, че българите  празнуват особено тържествено празника на Богородица"}
{"url": "http://www.focus-news.net/news/2017/08/15/2425904/sport-zavarshiha-nyakoi-ot-machovete-na-turnira-ot-seriyata-mastars-v-sinsinati.html", "text": "Завършиха някои от мачовете от първия кръг на турнира по тенис в Синсинати от серията „Мастърс“ с награден фонд 5,244,930 долара. Ето и резултатите от някои от по-интересните срещи.\r\nДжон Иснър:Виктори Троицки 7:6 6:4\r\nСам Куери:Стефан Козлов 6:3 6:0\r\nЖил Мюлер: Раян Харисън 6:4 5:7 7:6\r\nМиша Зверев: Фернандо Вердаско 6:4 6:4", "date": "2017.08.15", "title": "Спорт: Завършиха някои от мачовете на турнира от серията „Мастърс“ в Синсинати"}
{"url": "http://www.focus-news.net/news/2017/08/15/2425905/plovdiv-okrazhnata-prokuratura-vnese-obvinitelen-akt-spryamo-36-godishen-mazh-za-darzhane-na-narkotichni-veshtestva-s-tsel-razprostranenie.html", "text": "Окръжна прокуратура - Пловдив внесе в съда обвинителен акт спрямо Аспарух К., на 36 г., за това, че при условията на опасен рецидив, без надлежно разрешително, е държал с цел разпространение високорискови наркотични вещества – амфетамин с общо тегло 314.209 грама и марихуана с общо тегло 16.91 грама, всичко на обща стойност 9 527 лева. Това съобщиха от пресцентъра на Апелативна прокуратура - Пловдив. Обвиняемият Аспарух К. до момента е осъждан пет пъти – за опит за грабеж, за отклонение от военна служба, за държане на наркотични вещества без надлежно разрешение и др. \r\nНа 19 юли 2017 г. обвиняемият Аспарух К. разполагал с горепосочените количества амфетамин и марихуана. Част от наркотичните вещества бил поставил в картонена кутия от мобилен телефон, като ги разпределил в полиетиленови пликчета. Същата кутия заедно с пакет вафли, обвиняемият поставил в торба, след което тръгнал към жилището на негов приятел. Двамата се движели по ул. „Даме Груев“ в гр. Пловдив, когато били спрени за проверка от служители на 1 РУ на МВР - Пловдив. Полицаите открили в торбата, която носел Аспарух К., наркотичните вещества. Обвиняемият се опитал да избяга, но бил задържан от полицейските служители. В условията на неотложност било извършено претърсване и изземване в жилище в гр. Пловдив, обитавано от обвиняемия Аспарух К., където са открити другата част от амфетамините, електронна везна, полиетиленови пликчета и др.    \r\nПо делото е извършена физико-химическа експертиза, разпитани свидетели и др. Обвиняемият Аспарух К. е с взета от съда мярка за неотклонение „задържане под стража“.", "date": "2017.08.15", "title": "Пловдив: Окръжната прокуратура внесе обвинителен акт спрямо 36-годишен мъж за държане на наркотични вещества с цел разпространение"}
{"url": "http://www.focus-news.net/news/2017/08/15/2425906/dha-novi-zadarzhaniya-na-gyulenisti-v-turskiya-savet-za-nauchno-tehnicheski-izsledvaniya-tyubitak.html", "text": "В рамките на разследването на Главната републиканска прокуратура в Анкара за членове на т.нар. „Терористична организация на гюленистите/Паралелна държавна структура” (ФЕТО/ПДС) са издадени заповеди за задържане на 33 бивши служители в Турския съвет за научно-технически изследвания (ТЮБИТАК), предаде информационната агенция Догу хабер ажансъ (ДХА). Преди това всичките те вече са били „уволнени по бързата процедура” от ТЮБИТАК - в рамките на извънредното положение с президентски декрет. Дейностите по задържането им са започнали тази сутрин в шест района на Анкара, посочва още ДХА.\r\nПревод и редакция: Георги Димов", "date": "2017.08.15", "title": "ДХА: Нови задържания на „гюленисти” в Турския съвет за научно-технически изследвания (ТЮБИТАК)"}
{"url": "http://www.focus-news.net/news/2017/08/15/2425907/korneliya-ninova-kam-poslanik-roland-hauzer-avstriya-da-se-proiznese-po-tvardenieto-na-borisov-uchastvali-li-sa-avstriyski-firmi-v-koruptsionni-sdelki-tuk.html", "text": "Моля за Вашето съдействие австрийската страна да се произнесе по твърдението на българския министър-председател участвали ли са австрийски фирми в корупционни сделки в България и с кои български политици. Това се посочва в писмо на лидера на БСП Корнелия Нинова до Н. Пр. г-н Роланд Хаузер, извънреден и пълномощен посланик на Република Австрия в България, съобщиха от пресцентъра на Националния съвет на БСП. \"Ваше превъзходителство, във връзка с разразилия се в България в последните дни скандал относно проекта „Цанков камък”, Ви моля да информирате австрийското правителство и австрийската прокуратура за това, че българският премиер Борисов определя този проект  като корупционен. По този начин той въвлича държавата Австрия в корупционен скандал\", пише до австрийския посланик лидерът на БСП. \r\nВ писмото си до него, Нинова пише още: \"Както е известно, този проект е в изпълнение на Меморандум за разбирателство относно двустранно сътрудничество между Република България и Република Австрия за изпълнение на съвместни проекти във връзка с изпълнение на решенията на Протокола от Киото,  подписан на 2.09.2002. \r\nНа 14 ноември 2003 г.,  във Виена са подписани договорите за финансиране.  100  млн.   Евро са осигурени с  експортен  кредит, гарантиран от австрийската банка Oesterreichische Kontrolbank Aktiengellschaft   (OeKB). Останалите 120   млн. Евро се осигуряват чрез търговски кредит. Схемата на цялостното финансиране включва следните основни участници:\r\nVA TECH Finance - Водеща банка-организатор;\r\nBank Austria   Creditanstalt - Банка-организатор   на  експортния кредит в размер на 100 милиона евро с участници Fortis Bank, Raiffeisen Zentralbank, Societe Generale;\r\nCredit Suisse  First  Boston - Банка-организатор  на търговските кредити;\r\nПрез 2004 г. е сключено споразумение с \"Verbundplan\" GmbH за изготвяне на работен проект и упражняване на авторски надзор по време на строителството. Самото строителство е изпълнено от консорциум от 3 австрийски фирми: \" Аlpine\", \"Vatech hydro\" и \"Verbundplan\".\r\n\"Ние от БСП се обявихме за борба с паралелната държава и настояваме за пълната истина по този проект\", завършва писмото си Корнелия Нинова.", "date": "2017.08.15", "title": "Корнелия Нинова към посланик Роланд Хаузер: Австрия да се произнесе по твърдението на Борисов участвали ли са австрийски фирми в корупционни сделки тук"}
{"url": "http://www.focus-news.net/news/2017/08/15/2425908/shumen-desetki-zhiteli-i-gosti-na-grada-prisastvaha-na-tarzhestvenoto-bogosluzhenie-v-hram-sveti-tri-svetiteli-po-povod-uspenie-bogorodichno.html", "text": "Десетки шуменци почетоха празника Успение Богородично, предаде репортер на Радио „Фокус“ - Шумен. Още с началото на тържественото богослужение храмът „Свети Три Светители“ се изпълни с хора, а пред него дълго имаше опашки. Пред иконата на Богородица вярващите оставяха цветя, питки и дарове. Хората в храма палеха свещи за здраве, с благодарност за постигнато добро или с молба – Пресвета Богородица да бъде защитница на слабите, утеха на скърбящите, изцеление на болните и надежда на безнадеждните. Успението или преминаването на Пресветата Дева от земния към небесния живот е най-главният Богородичен празник, предшестван от петнадесетдневен подготвителен период. Пресвета Богородица е покровителка на майчинството, жените и семейното огнище.\r\nИвелина ИВАНОВА", "date": "2017.08.15", "title": "Шумен: Десетки жители и гости на града присъстваха на тържественото богослужение в храм „Свети Три Светители“ по повод Успение Богородично"}
{"url": "http://www.focus-news.net/news/2017/08/15/2425909/sergey-aksyonov-opitite-za-diversii-v-krim-govoryat-za-teroristicheskata-sashtnost-na-ukrainskite-vlasti.html", "text": "Премиерът на Крим Сергей Аксьонов заяви, че опитите на украинските власти да организират нови диверсии на полуострова свидетелстват за терористическата същност на властта в тази страна, предаде ТАСС.\r\n„Това е поредното свидетелство за терористическата същност на украинската власт“, написа той на своята страница във Фейсбук, по повод на задържането на агента на Службата за сигурност на Украйна Генадий Лимешко.\r\nОсвен това, в разговор с журналисти, Аксьонов е нарекъл „очаквани“, опитите на Украйна да дестабилизира ситуацията в Крим. „Какво можеше да очакваме от тях? Други цели и задачи (на властите в Украйна) няма, но Русия ще се справи с всички задачи, не се съмнявам.“\r\nПревод и редакция:", "date": "2017.08.15", "title": "Сергей Аксьонов: Опитите за диверсии в Крим говорят за терористическата същност на украинските власти"}
{"url": "http://www.focus-news.net/news/2017/08/15/2425910/ria-novosti-ukrayna-izhvarli-ot-stranata-ruska-zhurnalistka.html", "text": "Украйна изхвърли от страната руската журналистка Тамара Нерсесян, заради материали, които „застрашават сигурността и териториалната цялост на страната“, предаде РИА Новости, позовавайки се на информация от руския телевизионен канал „Россия 24“.\r\n„Тя вече пътува към редакцията. Веднага щом пристигне, журналистката ще разкаже подробно всичко, което се е случило с нея, а също и това, какви претенции са предявили към нея украинските власти“, съобщиха от телевизията.\r\nПо-късно Нерсесян разказа, че ѝ е забранено да посещава Украйна за три години, заради това, че тя, със свои материали, „застрашава сигурността и териториалната цялост на страната“.\r\nТя е пояснила, че повод за нейното експулсиране е станал материал за музикалния фестивал „Бандерштат“, който се е провел в Волинска област.\r\nПревод и редакция:", "date": "2017.08.15", "title": "РИА Новости: Украйна изхвърли от страната руска журналистка"}
{"url": "http://www.focus-news.net/news/2017/08/15/2425911/pernik-okrazhnata-prokuratura-vodi-dosadebno-proizvodstvo-za-ubiystvo-po-sluchaya-s-namerenoto-v-kv-teva-martvo-bebe.html", "text": "Окръжна прокуратура – Перник привлече към наказателна отговорност две лица с инициали С. И. и В. Т. по обвинение за извършено убийство в съучастие на новородено дете. Това съобщиха от пресцентъра на Апелативна прокуратура - София. Около 21.30 часа на 13 август 2017 г. в Областна дирекция на МВР - Перник е бил получен сигнал за намерено тяло на новородено дете в пернишкия квартал „Тева“.\r\nПод ръководството на Окръжна прокуратура – Перник веднага е било започнато досъдебно производство срещу неизвестен извършител. В резултат на проведеното разследване са установени извършителите на престъплението – С. И. и В.Т. Двете жени са задържани с прокурорско постановление за срок до 72 часа, като предстои внасяне в съда на искане за определяне на постоянна мярка за неотклонение.\r\nПродължават да се събират доказателства за извършеното тежко престъпление.", "date": "2017.08.15", "title": "Перник: Окръжната прокуратура води досъдебно производство за убийство по случая с намереното в кв. \"Тева\" мъртво бебе"}
{"url": "http://www.focus-news.net/news/2017/08/15/2425912/unianukrayna-sbu-obyavi-informatsiyata-za-zadarzhaneto-na-ukrainski-diversant-za-feyk.html", "text": "От Службата за сигурност на Украйна(СБУ) реагираха на съобщението на Федералната служба за сигурност на Русия(ФСБ), че в Крим е задържан украински диверсатн, за което вече агенция „Фокус“ информира. От СБУ считат, че такава „фейкова“ информация е нужна на ФСБ, за да изплаши населението на окупирания полуостров, предаде УНИАН.\r\nОт СБУ нарекоха съобщението за задържането на „агента на СБУ“ във временно окупирания Крим – поредна провокация и фейково съобщение на ФСБ на Русия, според съобщение „обнародвано“ на интернет страницата на Службата за сигурност на Украйна. \r\n„Руската ФСБ прибегна до поредна провокация, със съобщението си за задържането в Крим на предполагаем „агент на СБУ“. Считаме, че подобни фейкови новини са нужни на руските спецслужби, за да изплашат населението на полуострова, което все повече изразява недоволството си от окупационните власти. На фона на влошаването на живота на кримчаните, ФСБ отново пуска „изтъркания запис“, като се опитва да обвини Украйна и нейните правозащитни органи за своите собствени беди и проблеми в АР Крим“, подчертават от СБУ.\r\nПревод и редакция:", "date": "2017.08.15", "title": "„УНИАН“(Украйна): СБУ обяви информацията за задържането на украински диверсант за „фейк“"}
{"url": "http://www.focus-news.net/news/2017/08/15/2425913/veliko-tarnovo-tsyalosten-remont-predstoi-na-narodno-chitalishte-filip-stanislavov-v-svishtovskoto-selo-oresh.html", "text": "Цялостен ремонт предстои на Народно читалище „Филип Станиславов“ в свищовското село Ореш. Средствата са осигурени чрез Европейска програма, кандидатстването, по която, е подготвила Община Свищов. Това каза в предаването „Добре дошли в Свищов“ на Радио „Фокус“ – Велико Търново кметът на село Ореш Любомир Иронов. Сградата не е облагородявана от построяването си през 1982 година. „Това е първото нещо, което искаме да направим и много се радвам, че сега ще имаме възможност, благодарение на Община Свищов“, каза още управникът. Той припомни, че в читалището се организират много инициативи, сред които и срещи с жители на побратименото на Ореш румънско село Стар Бешенов. „То е населено предимно с орешенлии. Хората там много държат на връзката с Ореш. Те редовно ни гостуват по време на ежегодния Фолклорен католически, който организираме. Правим заедно и футболен турнир – Мрба Ореа, както всъщност се е наричало преди Ореш. Правим и редовни срещи. Ние също гостуваме там. Имаме покана за месец септември, когато те честват 90 години от основаването на футболния им клуб“, разказа още Любомир Иронов.\r\nДнес читалище „Филип Станиславов“ поддържа танцов състав, група за автентични местни обичаи, група за народни песни, група за стари градски песни, както и клубове по шах, тенис на маса, фитнес и клуб на твореца.\r\nЛуиза ТРАНЧЕВА", "date": "2017.08.15", "title": "Велико Търново: Цялостен ремонт предстои на Народно читалище „Филип Станиславов“ в свищовското село Ореш"}
{"url": "http://www.focus-news.net/news/2017/08/15/2425914/vratsa-shofyorite-da-se-dvizhat-s-povisheno-vnimanie-i-saobrazena-skorost-po-pat-e-79-vratsa-mezdra-poradi-polagane-na-naprechna-markirovka.html", "text": "До 19:00 часа днес, шофьорите да се движат с повишено внимание и съобразена скорост по път I-1 (Е-79) Враца - Мездра поради полагане на напречна маркировка. Това съобщиха от пресцентъра на Агенция \"Пътна инфраструктура\".", "date": "2017.08.15", "title": "Враца: Шофьорите да се движат с повишено внимание и съобразена скорост по път Е-79 Враца - Мездра поради полагане на напречна маркировка"}
{"url": "http://www.focus-news.net/news/2017/08/15/2425915/aktsenti-v-predavaneto-chasat-na-karlovo-po-radio-fokus-plovdiv.html", "text": "Жителите на Карлово изпратиха днес 34-ти военен контингент на мисия в Афганистан. Официалното изпращане се състоя на площада. Военният контингент ще участва в международната мисия на НАТО в Афганистан „Решителна подкрепа“. В предаването „Часът на Карлово” по Радио „Фокус“ – Пловдив днес ще разберем повече за новия контингент от зам.-кмета Антон Минев. 120 френски младежи докараха дарение за децата от социалните центрове и училищата в Карлово. Как бяха посрещнати френските доброволци ще разберем също от Антон Минев. Той ще ни запознае и с правилата и общинската наредба, третираща платеното паркиране в община Карлово, което е в сила от няколко дни. С въвеждане на зона за платено паркиране Община Карлово цели създаване на ред и организация по отношение на паркирането в най-натоварените части на града, което да бъде в интерес на гражданите. Накрая на предаването ни кметът на Калофер Румен Стоянов ще ни разкаже как протича там традиционния Празник на Калоферската дантела, който всяка година се прави на Голяма Богородица.\r\nПредаването „Часът на Карлово” се излъчва всеки вторник, от 15.00 до 16.00 часа. Телефонът за връзка с нас е 032/65 25 65. Водещ е Цветана Тончева.", "date": "2017.08.15", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2017/08/15/2425916/blagoevgrad-160-godishniyat-hram-uspenie-bogorodichno-petrich-otbelyazva-hramoviya-si-praznik.html", "text": "160-годишният храм „Успение Богородично“ – Петрич отбелязва храмовия си празник. За предаването „Петрич – древен и вековечен“ на Радио „Фокус“  – Пирин отец Ангел Кочев, архиерейски наместник, обясни, че самата църква има по-далечна предистория. Още от най-ранните векове на християнството в района на Петрич са съществували молитвени домове, които с времето ставали все по-достойни и красиви. При падането на България под турско робство, според официалните регистри, в Петрич е имало 4 църкви, в които имало непрекъснато присъствие на богомолци. „Една от тези църкви всъщност е била „Света Богородица“ или „Успение Богородично“. При превземането на Петрич храмовете биват сринати, каквато между впрочем е съдбата на почти всички църкви в тогавашна България. Храмът „Света Богородица“ тогава се е намирал точно в центъра на града на мястото на сегашното читалище „Братя Миладинови“, посочи отец Кочев. По думите му, в Петрич почти всички хора знаят, че старото читалище в града е било наричано „Джамията“, защото храм „Света Богородица“ бива превърнат от турците в техен молитвен дом.  \r\nПет столетия по-късно и по-точно през 1857 година е издействан ферман от Цариград, с който е изискано построяването на християнска църква. За ново място на църквата бива избрано днешното такова, което е под центъра на града, каза още отец Кочев. Строителството на храма и неговото изписване са дело на представители на Дебърската школа и по-конкретно фамилия Макареви. Възстановяването на храма било голямо събитие, защото той е първият новопостроен след годините на турското робство. Преди той да бъде изграден в Петрич, е имало метох, носещ името „Света Петка“. Неговата цел е била да поддържа вярата. „Камъните за изграждането на храма са взети от река Луда Мара, а видът му бил великолепен. В първите години от функционирането на църквата в нея се е служило на гръцки, както навсякъде, след това започва да се служи на български и църковно-славянски. Лично аз си спомням майсторството на Дебърската школа, защото през 1987 година, точно преди 30 години, се случи тотален пожар, след който останаха само стените и камъните на църквата“, подчерта отец Кочев. Това, което днес може да бъде видяно, е новият храм, който пак с даренията на фирми и граждани е бил възстановен. „В скоро време предстои да бъде изографисан. Това ни прави много радостни, защото храмът е важен за община Петрич“, каза още отец Кочев.", "date": "2017.08.15", "title": "Благоевград: 160-годишният храм „Успение Богородично“ – Петрич отбелязва храмовия си празник"}
{"url": "http://www.focus-news.net/news/2017/08/15/2425917/vladimir-putin-namalyavaneto-na-razhodite-za-otbrana-ne-e-svarzano-sas-sakrashtenie-na-programata-za-preoborudvane-na-armiyata.html", "text": "Президентът на Русия Владимир Путин заяви, че предстоящите през следващата година намаляване на обема на разходите за отбрана, няма да се отрази на програмата за преоборудване на армията и флота, по време на среща с ръководителя на парламентарната група на „Единна Русия“ Владимир Васильев, по време на обсъждане на предстоящата работа по бюджета за следващата година, предаде ТАСС.\r\n„По време на есенната сесия, трябва да се работи над закона за бюджета“, каза Путин и подчерта, че „предстои много работа“. „Значителна икономия в бюджета за следващата година се предвижда за сметка на съкращение на парите за отбрана“, заяви руският президент.\r\n„Това не е свързано с отстъпление от нашите планове за преоборудване на армията и флота“, подчерта той. „Ще изпълним държавните поръчки в сферата на отбраната и ще направим нова програма, но според нея има някои съкращения, в сравнение с миналото, затова ще е нужно да разглеждаме много внимателно въпросите, които винаги възникват в хода на подготовката на основния финансов документ на страната“, отбеляза той.\r\nПревод и редакция:", "date": "2017.08.15", "title": "Владимир Путин: Намаляването на разходите за отбрана не е свързано със съкращение на програмата за преоборудване на армията"}
{"url": "http://www.focus-news.net/news/2017/08/15/2425918/aktsenti-v-predavaneto-panagyurishte-stolitsa-na-svobodata-na-radio-fokus.html", "text": "Днешното издание на съвместното предаване „Панагюрище – столица на свободата“ на Радио „Фокус“ – Пазарджик и Община Панагюрище ще посветим на историята и традициите в Панагюрския край. Ще ви разкажем за проучванията и откритията, направени на една от известните крепости в този регион – крепостта Красен. По темата наш събеседник ще бъде Васил Кацаров, уредник и завеждащ отдел „Археология“ в Исторически музей – Панагюрище. С него разговаряме също за ролята на средновековните крепости в Средногорието и тяхното значение за запазване целостта на българската държава. \r\nВъв втората част на предаването ще обърнем поглед към дейността на Регионален клуб „Традиция“ в Панагюрище. В какви военноисторически възстановки участваха членовете на клуба и какви са събитията от календара на община Панагюрище, в които ще се включат, ще разкаже председателят на клуба Методи Навущанов. От него ще научите също до къде стигнаха проучванията на участниците в „Традиция“ за това кои са героите от региона, дали живота си във войните за обединението на България. \r\nПредаването „Панагюрище – столица на свободата“ се излъчва всеки вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2017.08.15", "title": "Акценти в предаването „Панагюрище – столица на свободата“ на Радио „Фокус”"}
{"url": "http://www.focus-news.net/news/2017/08/15/2425919/sport-botev-plovdiv-s-novo-popalnenie.html", "text": "Ботев (Пловдив) привлече французина Дуде Ндонгала, на 22 години. Жълтата карта на футболиста също е пристигнала и той ще може да вземе участие още в следващия мач на отбора срещу Черно Море в петък. Ндонгала вече игра в България за Славия през сезон 2015/2016. В последните 12 месеца той игра в Турция във втора и трета лига на страната. Французинът играе по лявото крило.", "date": "2017.08.15", "title": "Спорт: Ботев (Пловдив) с ново попълнение"}
{"url": "http://www.focus-news.net/news/2017/08/15/2425920/dha-prodalzhava-da-narastva-vanshnata-zadlazhnyalost-na-turskiya-chasten-sektor.html", "text": "Осигурените от външни източници кредити в турския частен сектор продължават да се увеличават, предаде информационната агенция Догу хабер ажансъ (ДХА). В края на юни дългосрочните кредити са се увеличили с 8.7 млрд. долара и възлизат на 210.9 млрд. долара, а краткосрочните са нараснали с 2 млрд. долара и вече са 16.3 млрд. долара. По този начин по данни на Централната банка в края на полугодието, извън търговските кредити, общо дългосрочната и краткосрочната задлъжнялост на турския частен сектор възлиза на 227,2 млрд. долара.\r\nВъв валутната композиция на дългосрочните кредити малко над 60% са в долари; близо 34% - в евро; над 4% - в турски лири и близо 2% - в други валути.\r\nПри краткосрочните кредити валутната композиция е малко над 49% - в долари; 30% - в евро и близо 21% - в турски лири.\r\nВ разпределението по сектори също в края на полугодието малко над 52% от дългосрочните кредити са във финансови, а останалите 48% - в нефинансови институции,у посочва още ДХА.\r\nПревод и редакция: Георги Димов", "date": "2017.08.15", "title": "ДХА: Продължава да нараства външната задлъжнялост на турския частен сектор"}
{"url": "http://www.focus-news.net/news/2017/08/15/2425921/dha-v-turtsiya-zadarzhaha-oshte-edno-litse-za-obida-na-erdogan-i-propaganda-na-terorizma.html", "text": "Заради споделяне в социалните мрежи в околия Ергене на провинция Текирдаг, Западна Тракия, е задържано лице с инициали Б.О., предаде информационната агенция Догу хабер ажансъ (ДХА). „Провинението” му е, че е нанесъл обида на президента Реджеп Тайип Ердоган и е извършил „пропаганда в интерес на терористична организация”. Б.О. е задържан в дома си тази сутрин, преминал е през медицински преглед, а разпитът му в полицията продължава, посочва още ДХА.\r\nПревод и редакция: Георги Димов", "date": "2017.08.15", "title": "ДХА: В Турция задържаха още едно лице за обида на Ердоган и пропаганда на тероризма"}
{"url": "http://www.focus-news.net/news/2017/08/15/2425922/plovdiv-120-frenski-dobrovoltsi-napraviha-darenie-za-detsata-ot-sotsialnite-tsentrove-i-uchilishtata-v-karlovo.html", "text": "120 френски доброволци, на възраст от 18 до 30 години  докараха с 40 автомобила дарение за децата от социалните центрове и училищата в Карлово. Това съобщи за Радио „Фокус” - Пловдив зам.-кметът Антон Минев. Дарението ще бъде разпределено от младежи доброволци в Младежкия-информационен център и доставено на училищата за началото на учебната година.\r\nФренските доброволци са в Карлово по покана на младежкото сдружение „Младежки и граждански инициативи в Розовата долина“. „Благодарение на инициативата местните младежи научиха за благотворителността на френските им връстници и как те ще пропътуват за един месец през 20 страни, за да зарадват деца в неравностойно положение. Сред посрещачите в Карлово бе и Царицата на розите 2017“, каза Минев.\r\n„Накрая отбор от френските доброволци изигра приятелски мач с младежи от ОФК „Левски-Карлово“, който предизвика голям интерес”, добави Минев. По думите му французите са продължили към Румъния, като са нощували на открито под връх Бузлуджа.\r\nЦветана ТОНЧЕВА", "date": "2017.08.15", "title": "Пловдив: 120 френски доброволци направиха дарение за децата от социалните центрове и училищата в Карлово"}
{"url": "http://www.focus-news.net/news/2017/08/15/2425923/pavlin-dimitrov-turisticheski-kompleks-ostrov-sveta-anastasiya-programata-po-povod-praznika-na-ostrova-se-otmenya-za-19-avgust.html", "text": "Отменяме цялата програма по повод празника за 19 август, събота. Днес морето не позволява пътувания до острова и е рисковано за хората. Затова всичко ще се случи в съботния ден, когато прогнозата е много благоприятна. Това каза в интервю за Агенция „Фокус“ управителят на Туристически комплекс \"Остров Света Анастасия\" Павлин Димитров по повод празника на острова- 15 август. „По програма ще има празничен водосвет, вадене на миди от островната мидена ферма и печенето им на тенекия. Ще има и вечерен спектакъл с участието на Георги Милтиядов и Руслан Мъйнов. В следобедните часове ще има „Час на поета“, както и представяне на книгата „Тя, островът““, посочи той. „Още от времето на манастир „Света Анастасия“, края на 18 и 19 век, когато той се е замогнал с много дарения и е изградена църквата, хората на острова решават, че храмът ще се казва „Успение Богородично“. Празнува се на 15 август, когато е разгарът на лятото и повече поклонници могат да стигнат до острова“, обясни Павлин Димитров. „На 22 декември, когато се чества Света Анастасия, островът е недостъпен и е невъзможно отиването дотам“, поясни той и допълни, че затова на 15 август, по традиция на 2 века, на острова се празнува Успение Богородично. \r\nБиляна ИВАНОВА", "date": "2017.08.15", "title": "Павлин Димитров, Туристически комплекс „Остров Света Анастасия\": Програмата по повод празника на острова се отменя за 19 август"}
{"url": "http://www.focus-news.net/news/2017/08/15/2425924/gerb-prizovava-rumen-raykov-da-napusne-obshtinskiya-savet-v-troyan.html", "text": "ГЕРБ призовава общинския съветник Румен Райков да напусне Общинския съвет на Троян, съобщиха от пресцентъра на партията. От ГЕРБ уточняват, че съветникът, който беше обвинен, че е бракониерствал в язовир \"Сопот\", не е член на ПП ГЕРБ, а е избран за общински съветник с листата на партията като гражданска квота. В случай, че Райков откаже сам да напусне Общинския съвет, ГЕРБ ще го изключи от групата си в съвета.\r\nОт ГЕРБ заявяват, че никога не са и няма да разпъват политически чадър върху никого и всеки, който нарушава законите на страната трябва да понесе съответната отговорност.", "date": "2017.08.15", "title": "ГЕРБ призовава Румен Райков да напусне Общинския съвет в Троян"}
{"url": "http://www.focus-news.net/news/2017/08/15/2425925/ria-novosti-zadarzhaniyat-v-krim-ukrainets-e-priznal-che-e-podgotvyal-diversii.html", "text": "Задържаният от Федералната служба за сигурност на Русия(ФСБ) предполагаем агент на Службата за сигурност на Украйна (ФСБ) Генадий Лимешко, за когото вече агенция „Фокус“ информира, е признал, че е подготвял диверсии в Крим, предаде РИА Новости.\r\n„След като пристигнахме в град Херсон на втори юни, ние се срещнахме със сътрудника на СБУ за Херсонска област, който се наричаше Андрей и който също така, е възможно, да е известен под името Артур Нариманович. Трябваше да направим саботаж на електроснабдителната линия между Судак и Нова светлина в Крим, а също да прекъснем пътя, чрез засипване с камъни. Освен това трябваше да подпалим депото за отпадъци до селцето Рибарско и горския масив около Алуща“, заяви Лимешко.\r\nСпоред неговите думи, от 2015 година той е бил на подготовка в състава на диверсионно-разузнавателна група, където се е обучавал на физическа, стрелкова и тактико-специална подготовка, а освен това на взривно дело. Групата е трябвало да осъществи ред диверсии на територията на Донецката народна република и Крим.\r\nОсвен това Лимешко е разказал, че е получил от куратор пет хиляди гривни за подготовката на диверсиите.\r\nПревод и редакция:", "date": "2017.08.15", "title": "РИА Новости: Задържаният в Крим украинец е признал, че е подготвял диверсии"}
{"url": "http://www.focus-news.net/news/2017/08/15/2425926/sofiya-na-10-septemvri-se-vavezhda-vremenna-organizatsiya-na-dvizhenieto-za-provezhdane-na-initsiativata-stara-hartiya-za-nova-kniga.html", "text": "На 10 септември се въвежда временна организация на движението за провеждане на инициативата „Стара хартия за нова книга“, съобщиха от пресцентъра на Столична община. От 06.30 до 22.00 часа на 10 септември се забранява престоят и паркирането на пътни превозни средства, с изключение на автомобилите участващи в мероприятието на ул. „Узунджовска“ между ул. „Цар Асен“ и бул. „Витоша“. \r\nСДВР осигурява охрана, постове за контрол и регулиране на движението.", "date": "2017.08.15", "title": "София: На 10 септември се въвежда временна организация на движението за провеждане на инициативата „Стара хартия за нова книга“"}
{"url": "http://www.focus-news.net/news/2017/08/15/2425927/otets-svetoslav-kyuchukov-hram-sveti-nikolay-blagoevgrad-balgarskite-traditsii-prodalzhavat-da-nosyat-v-sebe-si-pravoslavniya-hristiyanski-element.html", "text": "Успение Богородично е един от най-големите християнски празници, който бива почитан от всички вярващи. Това каза за Радио „Фокус“ – Пирин отец Светослав Кючуков, свещеник в храм „Свети Николай“ в Благоевград. Той отбеляза, че е въпрос на лично мнение и разбиране на всеки човек доколко и как да вярва в Исус Христос. „Хубавото е, че българските традиции, които са се съхранили през вековете винаги, в себе са носели и продължават да носят православния християнски елемент. Затова и голяма част от онова, което по времето на тоталитаризма не научихме или ни беше забранено, ни бе предадено от нашите баби и дядовци, които наистина са били благочестиви християни“, посочи отец Кючуков. Той се надява вярата в Бог да бъде предадена и на младите поколения, като е необходимо всички ние да положим усилия за това. \r\nСпоред него изпитанията, които ни изпраща Господ, целят да проверят нашата вяра и силата на духа ни. Не трябва да търсим във всеки пътен инцидент или пожар, а също така и в загуба на човешки живот, намеса от Бог, въпреки че понякога той ни проверява. „Няма как да знаем дали в една или друга ситуация Бог тества нас. По скоро трябва да се замислим дали случващото се не се дължи на нашето нехайство“, подчерта Кючуков. Той заяви, че на празници като днешния, а и не само е хубаво да ходим до най-близката църква и да се помолим, защото по този начин ние засвидетелстваме пред Бог и пред Божията майка нашата вяра. \r\nНа този ден се правят родови срещи, свързани с жертвоприношение – курбан за живот, за здраве, за плодородна година, против премеждия и болести. Отец Кючуков допълни, че традиционните ястия на трапезата са прясна питка, украсена с орнамент; пиле каша; варено жито; царевица и тиква, като подчерта, че непременно се ядат диня и грозде.\r\nЛивия НИНОВА", "date": "2017.08.15", "title": "Отец Светослав Кючуков, храм „Свети Николай“ – Благоевград: Българските традиции продължават да носят в себе си православния християнски елемент"}
{"url": "http://www.focus-news.net/news/2017/08/15/2425928/ria-novosti-deputat-ot-darzhavnata-duma-na-rusiya-zayavi-che-kiev-e-preminal-liniyata-po-vaprosa-za-krim.html", "text": "Депутатът от Държавната дума на Русия, избран от кримския регион, Руслан Балбек заяви, че украинските власти окончателно са преминали линията между разузнавателната дейност и подлостта по въпроса за Крим, предаде РИА Новости.\r\nКакто вече агенция „Фокус“ информира, Федералната служба за сигурност на Русия(ФСБ) съобщи, че е задържала агент на Службата за сигурност на Украйна(СБУ), който е готвил терористични атаки в Крим.\r\n„Украинските сили за сигурност окончателно и съзнателно преминаха линията между разузнавателната дейност и откровената подлост. Те се отказаха от шпионажа и заложиха на това, което в Женевската конвенция се нарича „нечовешки способи за водене на военни действия“, защото взривяването на скала, която може да затрупа с камъни няколко автомобила наведнъж, на които се возят мирни граждани, не може да бъде третирано по друг начин“, заяви Балбек пред РИА Новости.\r\nСпоред него, „е възможно миналогодишните провали на диверсионните групи на СБУ да не са ги научили на нищо“.\r\n„А може би диверсантите в Украйна са се разплодили и нямат какво да ги правят. Но, без съмнение, изводът е еднозначен – диверсионните акции, които са съзнателно насочени против мирното население и целят да нанесат жертви, уплаха и безчовечните способи за унищожение на невинни граждани, са издигнати на пиедестал от украинските специални служби“, заяви депутатът.\r\nПревод и редакция:", "date": "2017.08.15", "title": "РИА Новости: Депутат от Държавната дума на Русия заяви, че Киев е преминал линията по въпроса за Крим"}
{"url": "http://www.focus-news.net/news/2017/08/15/2425929/pavlin-dimitrov-turisticheski-kompleks-ostrov-sveta-anastasiya-legenda-glasi-che-pirati-sa-napadnali-ostrova-a-korabat-im-ostava-vkamenen-v-brega-do-den-dneshen.html", "text": "Легенда гласи, че при едно от нападенията над острова хората излизат пред идващия кораб с иконата на Света Анастасия и се случва чудо. Идва страхотна буря, корабът се разбива във брега и остава там вкаменен до ден днешен, да пази от силните северни вълни. Това каза в интервю за Агенция „Фокус“ управителят на Туристически комплекс \"Остров Света Анастасия\" Павлин Димитров. „Има легенди за пиратски нападения над острова. В действителност е имало разбойници и пирати в Черно море, които са били от казашки произход“, обясни той. „Други легенди се носят от уста на уста, но тях да оставим за хората, когато дойдат на острова“, коментира Павлин Димитров. \r\nБиляна ИВАНОВА", "date": "2017.08.15", "title": "Павлин Димитров, Туристически комплекс \"Остров Света Анастасия\": Легенда гласи, че пирати са нападнали острова, а корабът им остава вкаменен в брега до ден днешен"}
{"url": "http://www.focus-news.net/news/2017/08/15/2425930/otets-hristo-pavlov-turchin-priel-hristiyanstvoto-e-sazdatelyat-na-manastira-pokrov-bogorodichen.html", "text": "Турчин, приел християнството, е създателят на свищовския манастира „Покров Богородичен”. Според една от легендите той построил светата обител по поръка на Света Богородица, след като тя помогнала на жена му да зачене дете. Това разказа в предаването „Добре дошли в Свищов” на Радио „Фокус” – Велико Търново игуменът отец Христо Павлов. В храма и днес се пази чудотворната икона на Богородица със счупения пръст. Тя става известна за пръв път през 15 - 16 век. „При нас и днес идват много хора, които търсят помощ. Сред тях има бездетни семейства, болни хора, както и такива със зависимости. Иконата помага на всички и те се връщат при нас изключително благодарни”, обясни игуменът. \r\nСпоред легендата за иконата, години след като турчинът построил манастира и я оставя тук, идва и друга туркиня със същия проблем. „Но тази жена била известна със своята неземна красота в района, в който живеела – надолу от Анадола. Така дошла красавицата, застанала пред иконата на Св. Богородица, видяла колко е красива тя и в нея се надигнали женска злоба и завист, подтикнати от Сатаната, че може да има по-красива жена от нея. Затова решила по някакъв начин да загрози иконата. Най-лесно й се видяло да отчупи малкият пръст от златния обков на иконата. Счупила го, прибрала го в пазвата си и тогава започнала да се моли за деца. След година тя също родила – много красиво момиче, но без пръсти на дясната ръка. Тогава се сетила какво е направила преди година. Взела пръста, който държала под възглавницата си, върнала се в манастира и цял ден на колене се молила пред иконата. Когато се прибрала в дома си, заварила детето си с пръсти, но малкия на дясната ръка липсвал – за назидание, да и подсказва повече да не върши подобни богохулства“, каза още отец Христо. \r\nСпоред трета легенда пръстът е откраднат от врачка – шарлатанка от Румъния, която се удавя във водите на река Дунав заради това си богохулство. Така свещения предмет изчезва. \r\nДнес манастирът „Покров богородичен” е освен място за поклонение и богослужение и място за отдих.\r\nЛуиза ТРАНЧЕВА", "date": "2017.08.15", "title": "Отец Христо Павлов: Турчин, приел християнството, е създателят на манастира „Покров Богородичен”"}
{"url": "http://www.focus-news.net/news/2017/08/15/2425931/sport-karolin-vozhnyatski-se-klasira-na-polufinal-na-turnira-v-toronto.html", "text": "Каролин Вожняцки победи световната номер едно Каролина Плишкова със 7:5 6:7 6:4 и се класира на полуфинал на откритото първенство по тенис на Торонто. Там тя ще играе със Слоун Стивънс, която победи Луцие Шафаржова с 6:2 1:6 7:5.\r\nВ останалите два четвъртфинала ще играят Гарбине Мугуруса срещу Елина Свитолина и Симона Халеп срещу Каролине Гарсия.", "date": "2017.08.15", "title": "Спорт: Каролин Вожняцки се класира на полуфинал на турнира в Торонто"}
{"url": "http://www.focus-news.net/news/2017/08/15/2425932/premierat-boyko-borisov-pravitelstvoto-shte-otpusne-polovin-milion-leva-za-remonta-na-oshte-edno-krilo-na-troyanskiya-manastir.html", "text": "Правителството ще отпусне половин милион лева за ремонта на още едно крило на Троянския манастир. Това обяви министър-председателят Бойко Борисов, който беше в светата обител по случай празника Успение на Пресвета Богородица, съобщиха от правителствената информационна служба. По думите му Антимовото крило трябва да се реконструира напълно за празника следващата година. Премиерът изтъкна грижата на правителството за църквите и манастирите в България, като подчерта, че поетите ангажименти се изпълняват. Министър-председателят честити празника и пожела на всички да са живи и здрави.", "date": "2017.08.15", "title": "Премиерът Бойко Борисов: Правителството ще отпусне половин милион лева за ремонта на още едно крило на Троянския манастир"}
{"url": "http://www.focus-news.net/news/2017/08/15/2425933/nedyalko-slavov-oblasten-upravitel-na-smolyan-stroitelniyat-protses-na-yazovir-tsankov-kamak-ne-e-sablyudavan-striktno-sled-kato-ima-propuskaniya-na-vodni-kolichestva.html", "text": "Строителният процес на язовир „Цанков камък“ не е съблюдаван стриктно, след като има пропускания на водни количества, а неоправдано скъпият обходен път е изключително труден за стопанисване. Това каза за Радио „Фокус“ – Смолян Недялко Славов – областен управител на Смолянска област. По думите му източването на язовир „Цанков камък“ е било планирано, но при източването се натъкнали на значително проникване на водни количества в земните пластове, което на практика намалява икономическата стойност на самото съоръжение. „Това е нещо, което е недопустимо за един такъв мегаломански проект, иначе нелош като замисъл, но лош като финансово вложение, лош като норма на възвръщаемост и лош като изпълнение, като очевидно и самият строителен процес не е съблюдаван стриктно, тъй като тези пропускания на водните количества означават, че геоложките и геотехническите проучвания не са направени както трябва“, каза областният управител. Той изрази недоволство и от това, че много пари са вложени за обходния  път, наречен „златен“ път, който Областна администрация стопанисва, а основно през зимния сезон се натъкват на големи проблеми, предвид наклоните и предвид на това, че постоянно през пролетно-есенния и зимния сезон  има свличания на скали, което налага затварянето му за дълги периоди от време. „Предвид стойността на самия път остава горчивината, че там са прахосани не съвсем целесъобразно едни средства, които биха могли например да се вложат за една втора контрастена и която щеше да създаде един много по-приветлив вид във входа на Девин и щеше да даде повече възможности за развитие на туризма, тъй като ще позволи поддържането на язовира във вид на водно огледало, което само по себе си щеше да бъде една допълнителна атракция за града“, обясни Славов. Той допълни, че сега със случая ще се заеме прокуратурата, след като от политическа партия ГЕРБ внесоха сигнал за цялостна проверка на проектирането, строителството и експлоатацията на съоръжението.\r\nДаниела БОЙКОВА", "date": "2017.08.15", "title": "Недялко Славов, областен управител на Смолян: Строителният процес на язовир „Цанков камък“ не е съблюдаван стриктно, след като има пропускания на водни количества"}
{"url": "http://www.focus-news.net/news/2017/08/15/2425934/ibna-kipar-shte-izprati-60-pozharnikarya-v-gartsiya-kadeto-sa-izbuhnali-55-novi-pozhara-za-poslednite-24-chasa.html", "text": "Общо петдесет и пет нови горски пожара са избухнали през последните 24 часа в Гърция. Пламъците продължават да бушуват в няколко региона, предаде Independent Balkan News Agency.\r\nГоворителят на правителството на Кипър Виктор Пападополус написа в Туитър, че страната му е предложила да изпрати помощ за потушаването на огъня на Гърция, която е приела предложението. Група от 60 пожарникаря, със собствени МПС-та ще пристигна от Кипър със самолет С-130 от Въздушните сили на Гърция.", "date": "2017.08.15", "title": "IBNA: Кипър ще изпрати 60 пожарникаря в Гърция, където са избухнали 55 нови пожара за последните 24 часа"}
{"url": "http://www.focus-news.net/news/2017/08/15/2425935/dha-bezrabotitsata-v-turtsiya-prodalzhava-da-se-uvelichava-i-prez-vtoroto-trimesechie-na-godinata.html", "text": "През месец май, който обобщава данните за април, май и юни, безработицата в Турция се е увеличила от 11,3% през същия период на миналата година, на 12,2%, предаде информационната агенция Догу хабер ажансъ (ДХА). По данни на Комитета за статистика на Турция, най-драстично е увеличението на младежката безработица. Нови 330 хиляди души са се прибавили към безработните във възрастовата група от 14 до 25 годишна възраст. По този начин безработните младежи са вече 3 милиона и 225 души. Извън селскостопанския сектор младежката безработица е нараснала с 2,4% и е близо 20%, т.е. всеки пети младеж е безработен.\r\nПродължава да се увеличава и сивият сектор в трудовата заетост. Работещите без никакви социални осигуровки са се увеличили с 0,4% и вече са 34,2% - всеки трети. Извън селскостопанския сектор работещите без социални осигуровки са нараснали с 0,6% и вече са общо 22,4%, или почти всеки четвърти, посочва още ДХА.\r\nПревод и редакция: Георги Димов", "date": "2017.08.15", "title": "ДХА: Безработицата в Турция продължава да се увеличава и през второто тримесечие на годината"}
{"url": "http://www.focus-news.net/news/2017/08/15/2425936/veliko-tarnovo-zapochva-remontat-na-osvetlenieto-na-stadion-ivaylo.html", "text": "Ремонтът на осветлението на стадион „Ивайло“ във Велико Търново започва в четвъртък. Тогава ще бъде подписан протоколът и ще бъде разкрита строителната площадка, каза директорът на общинското предприятие „Спортни имоти и прояви“ Петко Павлов, съобщиха от пресцентъра на Община Велико Търново. \r\nРеконструкцията е финансирана от Министерството на младежта и спорта след многократни разговори между кмета на Велико Търново Даниел Панов и министър Красен Кралев и след изготвен от общинската администрация проект.\r\nТази сутрин екип на фирма „ХИТ“ ООД, която спечели обявената от спортното министерство обществена поръчка, направи оглед на състоянието на стълбовете. По мнение на специалистите оценката е повече от добра, не са констатирани дефекти по метала и връзките между отделните конструктивни елементи.\r\nПървият етап от работата предвижда алпинисти да свалят досегашната инсталация и останалото старо оборудване, след което започва премахване на корозирало покритие на мачтите и нанасяне на два слоя нова боя. Втората фаза включва окабеляването и монтирането на нови ел. табла, както и на 168 осветителни тела. \r\nСрокът за ремонта на осветлението е 45 календарни дни след разкриване на строителната площадка. Очакванията са, че прожекторите ще заработят до края на септември.", "date": "2017.08.15", "title": "Велико Търново: Започва ремонтът на осветлението на стадион „Ивайло“"}
{"url": "http://www.focus-news.net/news/2017/08/15/2425937/nina-popova-obshtina-petrich-ne-se-predvizhdat-golemi-remonti-tova-lyato-tay-kato-prez-2016-g-sa-napraveni-mashtabni-obnovyavaniya-na-3-uchebni-zavedeniya.html", "text": "В Община Петрич не се предвиждат големи ремонти на училищата това лято, тъй като през 2016 година са направени мащабни обновявания на 3 учебни заведения. Това каза в предаването „Петрич – древен и вековечен“ на Радио „Фокус“ – Пирин Нина Попова, главен експерт в Дирекция „Образование и култура“ към Общината. „От общинския бюджет не са предвидени средства за ремонти. Обаче всяко едно училище разполага с делегиран бюджет и в неговите рамки извършва освежаване и подготовка на сградите, дворовете и спорните площадки за новата учебна година“, обясни Попова. \r\nУчилищата нямат практиката да подават информация за ремонтите към общината, тъй като те са тези, които трябва да изискват сведения по въпроса. „Обикновено ние се стремим своевременно да искаме такава информация и обикновено я получаваме към средата на месец август. Нямаме информация някъде да се прави голям ремонт. Козметично освежаване и пребоядисване на стаите, освежаване на спорните маркировки и площадки правят почти всяка година училищата и то в края на август или началото на септември“, посочи Попова. Освежителните дейности се очаква да приключат до 15 септември. \r\nНа територията на Община Петрич функционират 16 общински и 2 държавни неспециализирани училища.", "date": "2017.08.15", "title": "Нина Попова, Община Петрич: Не се предвиждат големи ремонти това лято, тъй като през 2016 г. са направени мащабни обновявания на 3 учебни заведения"}
{"url": "http://www.focus-news.net/news/2017/08/15/2425938/sofiya-tri-kravi-sa-izlezli-na-okolovrastnoto-shose-na-zhk-lyulin1.html", "text": "Три крави са излезли на околовръстното шосе на ж.к. „Люлин“1, предаде репортер на Агенция „Фокус“. Животните затрудняват движението и създават предпоставка за пътнотранспортно произшествие.\r\n„Фокус“ призова водачите да шофират с повишено внимание и съобразена скорост.", "date": "2017.08.15", "title": "София: Три крави са излезли на околовръстното шосе на ж.к. „Люлин“1"}
{"url": "http://www.focus-news.net/news/2017/08/15/2425939/sport-ues-braun-shte-napravi-transfer-kam-indiyskiya-otbor-kerala-blastars.html", "text": "Бившият защитник на Манчестър Юнайтед Уес Браун ще се прехвърли към индийския отбор Керала Бластърс.\r\n37-годишният Браун игра миналия сезон за Блекбърн.    Виктор Турмаков", "date": "2017.08.15", "title": "Спорт: Уес Браун ще направи трансфер към индийския отбор Керала Бластърс"}
{"url": "http://www.focus-news.net/news/2017/08/15/2425940/svetoslav-rusalov-naz-rekordno-niska-e-rekoltata-ot-slanchogled-v-yuzhna-balgariya.html", "text": "Рекордно ниска е реколтата от слънчоглед в Южна България. Това каза за Радио „Фокус“ – Пловдив Светослав Русалов, председател на Националната асоциация на зърнопроизводителите(НАЗ). По думите му, в момента количеството слънчоглед от декар е 120-130 кг. „Надяваме се добивите през следващите седмици да са по-добри, съответно и цената да се стабилизира, защото няма да има възвращаемост на вложените средства“, обясни Русалов. \r\nПо данни на пловдивската стокова борса изкупната цена на маслодайния слънчоглед варира от 330 – 350 лева за тон.\r\nКристиян ГАРОВ", "date": "2017.08.15", "title": "Светослав Русалов, НАЗ: Рекордно ниска е реколтата от слънчоглед в Южна България"}
{"url": "http://www.focus-news.net/news/2017/08/15/2425941/reuters-trima-sluzhiteli-na-humanitarna-organizatsiya-sa-ubiti-v-afganistan.html", "text": "Трима  служители на хуманитарната организация „Католическа служба за помощ“ са били застреляни в централната част на Афганистан, предаде  Reuters.\r\nНападението се е случило в понеделник край град Гхор, който до преди бе сравнително спокоен, но сега в околностите му действат талибани. \r\n„По време на нападението са ранени още двама служители на организацията, но личността на нападателите не е известна“, съобщи говорителят на местната провинция Икбал Незами.  Виктор Турмаков", "date": "2017.08.15", "title": "Reuters: Трима служители на хуманитарна организация са убити в Афганистан"}
{"url": "http://www.focus-news.net/news/2017/08/15/2425942/tass-mvnr-na-rusiya-opredeli-kato-izmisleni-obvineniyata-za-namesa-vav-vatreshnite-raboti-na-makedoniya.html", "text": "Прес-секретарят на МВнР на Русия Мария Захарова заяви, че публикацията на агенция „Блумберг“ с обвинения срещу Русия, че се е намесвала във вътрешните работи на Македония, е напълно измислена и съдържа недобросъвестно позоваване върху непубликувано интервю с министъра на отбраната на Македония Радмила Шекеринска, предаде ТАСС.\r\n„Обърнахме внимание на публикувания от „Блумберг“ и широко цитиран от балканските медии материал за уж извършената намеса на Русия във вътрешните работи на Македония“, заяви Захарова. Тя подчерта, че „обвиненията по адрес на Русия за намеса във вътрешните работи на Македония са напълно измислени и се опират единствено на голословните обвинения на русофобите“. „Виждаме в тези инсинуации опити от неприятелите на Русия и Македония да усложнят традиционно приятелските връзки между нашите страни, да се отвлече вниманието на македонските граждани от реалните заплахи върху суверенитета и териториалната цялост на страната им, свързани, в това число, с линията на влизането на Скопие в НАТО на всяка страна, без отчитане на коренните национални интереси“, добави дипломатът. \r\nТя обърна внимание, че в текста на публикацията „са направени недобросъвестни позовавания на някакво интервю на министъра на отбраната на Македония Радмила Шекеринска, текстът на който „Блумберг“ не е обнародвал“. „Отчитайки, че жертва на аналогична провокация на дадената агенция през юли стана министър-председателят на Сърбия Ана Брнабич, убедително молим агенция „Блумберг“ да публикува пълния текст или аудио/видео записа от интервюто с Шекеринска“, отбеляза Захарова. \r\nСъщо така според нея, в МВнР на Русия очакват и реакция за публикацията от властите в Македония. „Предвид обоснованите съмнения в добросъвестността на „Блумберг“ разчитаме на разяснения от страна на Македония относно преписваните на Шекеринска твърдения, които и до сега не са опровергани и дори препубликувани на сайта на македонското Министерство на отбраната“, подчерта Захарова. „Подобни изказвания рязко се разминават с уверенията на Скопие за стремежа на правителството на Македония да развива конструктивни и взаимноизгодни отношения с Русия“, добави тя.  Виктор Турмаков", "date": "2017.08.15", "title": "ТАСС: МВнР на Русия определи като измислени обвиненията за намеса във вътрешните работи на Македония"}
{"url": "http://www.focus-news.net/news/2017/08/15/2425943/kyustendil-tsarkvata-rozhdestvo-bogorodichno-v-rilski-manastir-e-nay-golyamata-manastirska-tsarkva-na-balkanskiya-poluostrov.html", "text": "Църквата „Рождество Богородично“ е най-голямата манастирска църква на Балканския полуостров. Това каза пред Радио „Фокус” – Пирин Живка Мантаркова, директор на манастирския музей. „Последният пожар, който е горял в Рилския манастир, е през 1833 година. На следващата година, след като монасите са събрали достатъчно пари, пътувайки из цяла България (така наречените таксидиоти), започва възобновяване на манастира и строителството на главната манастирска църква“, каза Мантарков. Строежът на храма е започнал през 1835 и е завършил в 1837 година. Негов строител е първомайстор Павел Иванович, потомък на стар род строители, няколко поколения от които са работили в Атон. Самият Павел Иванович е участвал в строежа на няколко атонски църкви и е вероятният „архитектон“ на църквата „Св. Георги“ в Зографския манастир.  \r\n„Докато изписването, дърворезбите, които са дело на най-големите художници от Самоков и Банско – Димитър Зограф, Станислав Доспевски, Коста Вельов, прочутите Молеровци от Банско са оставили своя неповторим почерк. Резбите са дело на самоковеца Атанас Теладур, който е главен майстор на иконостаса. Самият иконостас на главната манастирска църква е най-големият такъв, изработен от орехово дърво“, каза Мантаркова. По думите й той е позлатен с около 16 килограма злато и то чиста проба – варак. \r\n„Не бих искала да пропусна чудотворната икона на Света Богородица. Много чудеса стават и много дарове се оставят на тази икона в този ден. Тя е подарена от византийския император Мануил Комни през XIX век, който е оздравял пред целебните и благоуханни мощи на Свети Йоан Рилски. Когато се прибира във Византия, изпраща дар на нашия най-голям български светец своята най-скъпа българска икона, с която не се е разделял дори по време на походи“, казва още Мантаркова.\r\nЛора КАЛЧЕВА", "date": "2017.08.15", "title": "Кюстендил: Църквата „Рождество Богородично“ в Рилски манастир е най-голямата манастирска църква на Балканския полуостров"}
{"url": "http://www.focus-news.net/news/2017/08/15/2425944/veliko-tarnovo-zadarzhan-e-shofyor-na-tezhkotovaren-avtomobil-pregazil-mlad-mazh-i-izbyagal-ot-myastoto-na-intsidenta.html", "text": "Задържан е шофьор на тежкотоварен автомобил, прегазил млад мъж и избягал от мястото на инцидента, съобщиха от пресцентъра на МВР. В ранните часове вчера на телефон 112 бе подаден сигнал, че на главен път Варна – София, в района на газ-станция на западния изход на град Велико Търново, е забелязано безжизнено тяло на млад мъж. Пристигналите на място екипи установили самоличността на починалия – 22-годишен жител на с. Леденик, както и че мъжът е починал след пътен инцидент, от който шофьорът е избягал. С цел изясняване на вида на моторното превозно средство и водача му, причинил тежката катастрофа, веднага били предприети действия по преглеждане на записите от камерите на близките бензиностанции, както и прецизна проверка на превозните средства, преминали в участъка от пътя по време на инцидента. Била изградена версията, че възможният причинител на тежкия инцидент е водач на товарен автомобил, потвърдена и от категоричното заключение на извършената аутопсия, според което превозното средство, ударило жертвата, е товарен автомобил. \r\nПоследвала организация на оперативни и разследващи от криминалните сектори на Областната дирекция на МВР – Велико Търново и районното управление с цел локализирането на превозното средство и установяване на виновния водач. В хода на предприетите действия, със съдействието на Главна дирекция Национална полиция, се включили и криминалисти на СДВР. В резултат на съвместните усилия, товарният автомобил Ман бил локализиран на територията на столицата. Последвало и задържането на водача – 45-годишен с инициали В.С. от град Варна, който признал за инцидента. \r\nПо случая в Районно управление „Полиция” – Велико Търново е образувано досъдебно производство, материалите по него са докладвани на прокуратурата. Днес В.С. е привлечен в качеството на обвиняем за допуснатия от него пътен инцидент и за това, че е напуснал. Наложена му е мярка за неотклонение „парична гаранция“ в размер на 1 000 лв., както и забрана за „напускане на пределите на страната“. Временно му е отнето свидетелството за управление на МПС.", "date": "2017.08.15", "title": "Велико Търново: Задържан е шофьор на тежкотоварен автомобил, прегазил млад мъж и избягал от мястото на инцидента"}
{"url": "http://www.focus-news.net/news/2017/08/15/2425945/the-times-of-india-donald-tramp-i-narendra-modi-sa-se-razbrali-da-podkrepyat-mira-v-regiona-na-indiyskiya-i-tihiya-okean.html", "text": "Президентът на САЩ Доналд Тръмп и индийския министър-председател Нарендра Моди са се разбрали по време на телефонен разговор да засилват мира и стабилността в региона на Индийския и Тихия океан, установявайки диалог на министерско равнище, в рамките на който да се осъществяват стратегически консултации“, пише  The Times of India.\r\nТръмп се е обадил на Моди, за да му честити Деня на независимостта на Индия. По време на разговора Тръмп е приветствал първата пратка на американски суров петрол за Индия, която ще се осъществи този месец от Тексас.  Той е уверил, че САЩ ще продължат да бъдат партньор, на който Индия ще може да разчита. \r\nДвамата са обсъдили и въпросите, свързани със Северна Корея, като според данни на Белия дом „Моди е благодарил на президента Тръмп за неговото силно водачество, обединило света срещу севернокорейската заплаха“.  Виктор Турмаков", "date": "2017.08.15", "title": "The Times of India: Доналд Тръмп и Нарендра Моди са се разбрали да подкрепят мира в региона на Индийския и Тихия океан"}
{"url": "http://www.focus-news.net/news/2017/08/15/2425946/blagoevgrad-16-otbora-shte-se-sastezavat-v-yubileynoto-v-izdanie-na-mezhdunaroden-detski-futbolen-turnir-kupite-na-obshtina-blagoevgrad.html", "text": "Жребий определи групите, в които 8 футболни гранда от страната и чужбина ще покажат своите умения на терена в юбилейното V издание на Международен детски футболен турнир „Купите на Община Благоевград“, съобщиха от пресцентъра на Община Благоевград. Подробности за турнира на срещата сподели заместник- кметът по култура и хуманитарни дейности на община Благоевград Христина Шопова. „Турнирът се наложи като един от най- добрите в България. Работим за качество и през годините гостуват отбори на утвърдени детски школи в страната и в съседните държави. Тази година имаме нов участник  ФК „АПОЕЛ“ – Никозия с група 2004 година“, каза заместник-кметът Христина Шопова. \r\nВъв възрастова група за деца, родени през 2004г. ще играят отборите на ФК „Динамо Загреб“, ФК „Войводина“, ФК „Цървена звезда”,„АПОЕЛ“ – Никозия, ПФК „Левски”, ПФК „Славия”, ОФК „Пирин” и ФА „ДИТ“- София. В групата, за деца, родени през 2003 година ще се състезават отборите на ФК „Динамо Загреб“, ФК „Войводина”, ФК „Цървена звезда” и ФК „Вардар“ Скопие. Новото в юбилейното издание на турнира е, че младите надежди на футбола от общински футболен клуб „Пирин“ ще се включат в надпреварата.\r\nОфициалното теглене на жребия за подредбата в групите бе направено от футболист от ОФК „Пирин“, родени през 2004г. В група „А“ попаднаха отборите на ПФК „Левски“, София, ФК „Димано Загреб“, Хърватия, ФК „Вардар“ с 2003г. и ФК „Апоел“ с 2004г. и домакините от ОФК „Пирин“. В група „Б“ са отборите на ПФК „Славия“, ФА „ДИТ“, ФК „Войводина“ и ФК „Цървена звезда”. \r\nВ края на жребия, заместник-кметът по култура и хуманитарни дейности Христина Шопова пожела успех на представителите на домакините и всички участници в турнира.\r\nЮбилейното издание на международния детски футболен турнир за деца ще се проведе от 28 август до 2 септември.  \r\nТурнирът „Купите на Община Благоевград“ се провежда под патронажа на кмета на община Благоевград д-р Атанас Камбитов и е за деца, родени през 2003 и 2004 година, както и е в памет на легендарния вратар на “Пирин” - Христо Христов – Бараката. Сред целите на организаторите е турнирът да събере млади футболисти от различни краища на Европа, които да се състезават по най-високите европейски стандарти, като се насърчава честна игра, приятелство, култура и висок морал, които да допринесат за тяхното развитие.", "date": "2017.08.15", "title": "Благоевград: 16 отбора ще се състезават в юбилейното V издание на Международен детски футболен турнир „Купите на Община Благоевград“"}
{"url": "http://www.focus-news.net/news/2017/08/15/2425947/burgas-detsa-shte-uchat-pravoslavni-tsennosti-i-traditsii-po-proekt-s-lyubov-za-detsata-ot-enoriyata-kam-hram-sveti-atanasiy.html", "text": "Деца ще учат православните ценности и традиции по проект „С любов за децата от енорията към храм „Свети Атанасий“, съобщиха от пресцентъра на Община Бургас. Партньори по проекта са Центърът за подкрепа на личностното развитие и църковното настоятелство към храм „Свети Атанасий“ – Бургас. Целта на проекта е да обедини децата от енорията към храма „Свети Атанасий“ в к-с „Изгрев“ и да ги научи на основите на православната вяра, на православните традиции и ценности. \r\nВ проекта са включени събития, свързани с православните празници. Заниманията започват от 2 октомври и ще се провеждат всяка събота от 9.30 до 12.30 часа. Участниците ще бъдат ученици от 1-ви до 5-ти клас. Учители ще бъдат богословите Таня Христова и Атанасия Петрова. Заниманията ще са по православие, творчески дейности и драматизации на текстове за празници. По проекта се провежда и лятна занималня от юни до август.\r\nПървото събитие ще бъде на 21 ноември по повод празника на християнското семейство и младеж, а последната – на 1 юни догодина.", "date": "2017.08.15", "title": "Бургас: Деца ще учат православни ценности и традиции по проект „С любов за децата от енорията към храм „Свети Атанасий“"}
{"url": "http://www.focus-news.net/news/2017/08/15/2425948/dobrich-zadarzhan-pod-strazha-e-18-godishen-mladezh-razsledvan-za-grabezh-v-doma-na-vazrasten-mazh.html", "text": "Окръжен съд - Добрич е наложил мярка за неотклонение “задържане под стража” на 18-годишния Ст. Ст. от село Росица, община Генерал Тошево, разследван за грабеж на възрастен мъж от същото село. Това съобщиха от пресцентъра на Окръжния съд. Срещу младежа е предявено обвинение за това, че на 12 август тази година, около 1.00 - 01.30 часа е влязъл в дома на 79-годишния потърпевш и отнел от него движими вещи с намерението противозаконно да ги присвои, като употребил за това сила. Върху главата и тялото на възрастния мъж са били нанесени удари, в резултат на което той е получил средна телесна повреда. Пострадалият е бил намерен окървавен и в безпомощно състояние в дома си. При медицински преглед е установено, че той е със счупена скула и 4 счупени ребра. Мъжът е настанен за лечение в добричката болница. При разследването е установено, че извършителят е отнел от потърпевшия една кутия цигари и е направил опит да му вземе сумата от 15 лева. От приложените по делото справки става ясно, че обвиняемият има постоянен адрес, но трайно не полага обществено полезен труд, а престъплението, за което е обвинен, е извършено по време, в което той е изтърпявал наказание „пробация“ по предходно осъждане за извършена от него като непълнолетен кражба на велосипед. Той има и криминални регистрации, в това число за блудство. След като се е запознал със събраните в хода на разследването доказателства - огледи на местопроизшествието, разпити на свидетели, направените от младежа самопризнания, приобщените по делото писмени и веществени доказателства, Окръжен съд - Добрич е преценил, че може да се направи обосновано предположение, че обвиняемият е извършил престъплението, за което е привлечен към наказателна отговорност, а също че съществува реална опасност той да се укрие или да извърши и други престъпления, ако спрямо него не бъде постановена най-тежката мярка за процесуална принуда. По тези причини и тъй като срещу младежа е повдигнато обвинение за тежко умишлено престъпление с висока степен на обществена опасност, за което се предвижда наказание от 5 до 15 години лишаване от свобода, съдът е решил, че към настоящия момент единствената адекватна мярка за неотклонение спрямо него е „задържане под стража“. Определението подлежи на обжалване и протест пред Апелативен съд - Варна в тридневен срок.", "date": "2017.08.15", "title": "Добрич: Задържан под стража е 18-годишен младеж, разследван за грабеж в дома на възрастен мъж"}
{"url": "http://www.focus-news.net/news/2017/08/15/2425949/prof-nikolay-radulov-proektite-za-borba-s-koruptsiyata-na-gerb-i-bsp-imat-svoite-predimstva-i-nedostatatsi.html", "text": "Проектите за борба с корупцията на ГЕРБ и БСП имат своите предимства и недостатъци. Това каза в интервю за Агенция „Фокус“ проф. Николай Радулов, преподавател в Нов български университет и експерт по национална сигурност във връзка със законодателните инициативи на ГЕРБ и БСП за борба с корупцията.\r\nСпоред него, колкото и добре да са направени или колкото и лошо да са направени проектите и след това последвалите ги закони, в крайна сметка всичко зависи от хората, които ще ги реализират. „В проекта на ГЕРБ се предвижда структури, които до момента са се показали като неефективни да влязат автоматично и да се преобразуват в една нова комисия. Законът на БСП предвижда да се изгради една нова конструкция, която не обхваща всичко това, което ГЕРБ иска да вкара в закона. Там няма конфискация, която е свързана с предположения, не с доказателства. От друга гледна точка в двата закона има много общи черти. Така че би било възможно след внимателно обмисляне в комисиите и парламентарната зала да се получи обща конструкция, която да задоволява и двете страни и да може да бъде използвана като ефективен инструмент“, коментира проф. Радулов. Той посочи, че и в двете конструкции се предполага оперативно-издирвателна работа, много мощна аналитична работа. „Работа ,която е свързана с разследване по НПК, което е много важно и това е по-скоро подчертано в закона на БСП, отколкото в този на ГЕРБ“, заяви проф. Радулов. Според него новите моменти са по отношение на предложените организации за борба с корупция. „Едната е наречена комисия, наименование, спрямо което имам доста резерви, защото ми прилича на Чрезвичайната комисия. По-скоро наименованието агенция е по-модерно и по-близко до американските ни колеги”, каза проф. Радулов. Той обърна внимание, че в законопроекта на БСП не се предвижда централизацията, която в този на ГЕРБ се предлага. „Години наред говорим, че в сферата на сигурността централизацията все още е голяма и трябва да се опитаме да децентрализираме някои дейности. Независимо от всичко това продължават опитите за това. Общото недоверие, което цари сред нашето общество по отношение на специалните служби, по-логично и вероятно по-ефективно от гледна точка на съдействието, което гражданите трябва да окажат е структура, която е малко по-децентрализирана“, каза проф. Радулов. Според него има интересен момент по отношение на структурите, с които и в двата закона се предвижда взаимодействие. „Там са изредени Прокуратурата и специалните служби заедно с МВР. Забравена е Националната служба за охрана (НСО). Не знам какъв е доводът тя да излезе, тъй като е очевидно, че за да се борим с някакъв тип престъпност, трябва да ползваме целия ресурс и взаимодействието между отделните служби“, коментира проф. Радулов. \r\nДеница КИТАНОВА", "date": "2017.08.15", "title": "Проф. Николай Радулов: Проектите за борба с корупцията  на ГЕРБ и БСП имат своите предимства и недостатъци"}
{"url": "http://www.focus-news.net/news/2017/08/15/2425950/ria-novosti-harvatskiyat-grad-voditse-zabrani-razhozhdaneto-po-ulitsite-v-banski-kostyum.html", "text": "Град Водице, един от най-големите туристически центрове по хърватското адриатическо крайбрежие, стана петият в страната, където властите са въвели забрана на улиците да се излиза по Бански костюми, предаде  РИА Новости, позовавайки се на местни медии. \r\nПо-рано градските власти в популярните сред туристите Дубровник, Сплит, Макарско и Хвар въведоха забрана по централните улици, извън плажните зони, да се излиза по бански костюми. \r\n„Това решение бе взето след многобройни обръщения и жалби от гражданите на Водица и от част от туристите за неприемливото поведение и некултурното облекло от страна на много гости при разходките в старата част на града, дори и вечерно време. Едва облечени, те се разхождат по главните площади и улици, където са разположени религиозни и културни обекти и влизат в тях“, заяви председателят на градския съвет Марина Микшич. \r\nВластите във Водице са решили засега да се ограничат с предупредителни табели, а не с глоби. В Хвар градският съвет въведе глоба в размер на 600 евро за разходка по града в бански костюм.  Виктор Турмаков", "date": "2017.08.15", "title": "РИА Новости: Хърватският град Водице забрани разхождането по улиците в бански костюм"}
{"url": "http://www.focus-news.net/news/2017/08/15/2425951/nedyalko-slavov-oblasten-upravitel-na-smolyan-zaradi-sahneneto-na-iglolistnata-gora-v-oblastta-ima-veroyatnost-da-se-obyavi-kalamitet-koeto-e-vid-bedstveno-polozhenie-za-gorata.html", "text": "Иглолистната гора в областта продължава да съхне с бързи темпове, разпространението на площите, засегнати от корояди и гъби се разраства в геометрична прогресия и се притесняваме от последствията, които ще се случат след тази епидемия. Това каза за Радио „Фокус“ – Смолян Недялко Славов, областен управител на Смолянска област. По повод състоянието на гората е проведено заседание на Областния щаб за намаляване на риска от бедствия и в него са участвали всички държавни институции, както и представители на общините и са набелязани  мерки, които трябва да бъдат предприети и които ще се предложат на съответните министри бързо да бъдат активирани. По думите му те са в няколко посоки. На първо място се предлагат мерки за облекчаване на административните процедури, така че да не се губи време да се влиза в гората и да се премахва тази дървесина. Второ: да се търсят облекчени начини собствениците на горите да предприемат действия по усвояване на пострадалата дървесина. Трето: да се търсят механизми, по които да се ангажира по-сериозно населението, за да помогне и то, добивайки си по облекчен ред дървесина за огрев. „Това, което  установихме, че поради бързото разпространяване на нападенията и на засегнатите площи има разминаване между действително засегнатите площи и това, което е инвентаризирано и възникна предложение за заснемане на засегнатите гори с ортофото снимка и чрез облитане, за да се установи в действителност размерът на засегнатите площи и нашето предложение е, ако те покриват нормативите да се обяви каламитет, което е един вид бедствено положение за гората“, подчерта областният управител.  За втория пакет от мерки обясни, че са насочени към осигуряване на защитата от населението и намаляването от риск от възникване на пожари, затова  предлагат приоритетно почистване на дървесината около населените места и засилени превантивни действия не само от страна на компетентните органи и институции, но и от цялото население. По думите му държавата е предприемала своевременни мерки и през изминалите години, но разпространението на заразата е доста изпреварващо действие.\r\nДаниела БОЙКОВА", "date": "2017.08.15", "title": "Недялко Славов, областен управител на Смолян: Заради съхненето на иглолистната гора в областта има вероятност да се обяви каламитет, което е вид бедствено положение за гората"}
{"url": "http://www.focus-news.net/news/2017/08/15/2425952/krasimir-stoychev-zam-kmet-na-burgas-obshtinata-sazdava-usloviya-za-razvitie-na-biznesa-osiguryavame-kadri-chrez-novi-magistarski-programi-i-kursove.html", "text": "Трета фирма отвори свой офис в Бизнес инкубатора в Бургас, съобщиха от пресцентъра на Общината. „Кодифик“ е представител на белгийска компания със същото име. Нейната основна дейност се състои в предоставянето на специфични клиентски решения в сферата на информационните технологии и консултиране по въпроси, свързани със защита на данните и киберсигурността. \r\n„Усилията ни като местна администрация са насочени да създадем условия за развитие на бизнеса, а това е свързано с осигуряване на подготвени кадри. В това отношение Община Бургас работи по различни проекти. От септември стартира нова магистратура в Университет „Проф. д-р Асен Златаров“, която е свързана с аутсорсинг и IТ индустрията. През месец октомври започва и новото издание на курса „Основи на програмирането“ на Софтуни, а от ноември планираме и академия по програмен език Java, която ще е съвместна инициатива на Общината Бургас с водещ обучителен център“, каза при отриването на офиса зам.-кметът на Община Бургас Красимир Стойчев.", "date": "2017.08.15", "title": "Красимир Стойчев, зам.-кмет на Бургас: Общината създава условия за развитие на бизнеса – осигуряваме кадри чрез нови магистърски програми и курсове"}
{"url": "http://www.focus-news.net/news/2017/08/15/2425953/sliven-vazstanoveno-e-dvizhenieto-po-am-trakiya-pri-km-230-v-posoka-burgas.html", "text": "Възстановено е движението по АМ \"Тракия\" при км 230, в посока Бургас. Това съобщиха от пресцентъра на Агенция \"Пътна инфраструктура\".", "date": "2017.08.15", "title": "Сливен: Възстановено е движението по АМ \"Тракия\" при км 230, в посока Бургас"}
{"url": "http://www.focus-news.net/news/2017/08/15/2425954/afp-emanyuel-makron-zayavi-na-redzhep-tayip-erdogan-che-e-zagrizhen-za-zadarzhaniya-v-turtsiya-frenski-reporter.html", "text": "Президентът на Франция Еманюел Макрон е поискал освобождаването на френски репортер, задържан в Турция в края на юли, по време на разговор с турския си колега Реджеп Тайип Ердоган, предаде  AFP.\r\n„Френският президент изрази загрижеността си относно случая с Луп Бюро, студент по журналистика, задържан в Турция, както и своето желание сънародника ни да се завърне във Франция колкото се може по-скоро“, пише в официално заявление на Елисейския дворец.  Виктор Турмаков", "date": "2017.08.15", "title": "AFP: Еманюел Макрон заяви на Реджеп Тайип Ердоган, че е загрижен за задържания в Турция френски репортер"}
{"url": "http://www.focus-news.net/news/2017/08/15/2425955/sport-ruskata-tenisistka-vera-dushevina-priklyuchi-sportnata-si-kariera.html", "text": "Руската тенисистка Вера Душевина обяви, че приключва професионалната си кариера. 30-годишната тенисистка възнамерява да се съсредоточи върху треньорската дейност.\r\nНай-високата позиция на Душевина в ранглистата на Световната тенис федерация е 31 място през юли 2005 г. Общо руската тенисистка е завоювала три титли на Световната тенис федерация.  Виктор Турмаков", "date": "2017.08.15", "title": "Спорт: Руската тенисистка Вера Душевина приключи спортната си кариера"}
{"url": "http://www.focus-news.net/news/2017/08/15/2425956/kyustendil-za-parvi-pat-dupnitsa-shte-bade-domakin-na-avtomobilen-retro-parad.html", "text": "За първи път Дупница ще бъде домакин на автомобилен ретро парад. Това каза за Радио „Фокус“ – Пирин Христо Апостолов, експерт към Община Дупница. „Над 100 уникални машини ще бъдат паркирани в събота на пл. „Свобода“ и всеки ще може да се докосне до тях. През целия ден дупничани и гостите на града ще могат да разгледат отлично реставрирани автомобили, колекционерски уникати, както и бъдещи проекти. Присъстващите ще могат да се запознаят с интересни хора, чието хоби е колекциониране на ретро автомобили“, подчерта Апостолов. По думите му, организаторите на парада от САРК „Авангард“ и Община Дупница обещават, че шоуто ще бъде гарантирано, като за целта ще има и музикална програма. \r\nНай-старите возила са от началото на миналия век, но се очаква в Дупница да пристигнат и някои автомобили, които са останали едва по няколко бройки в света. „Парадът е под егидата на кмета инж. Методи Чимев, който ще връчи една от наградите на участниците. От Община Дупница започнаха организация по мероприятието“, каза Христо Апостолов.\r\nЛора КАЛЧЕВА", "date": "2017.08.15", "title": "Кюстендил: За първи път Дупница ще бъде домакин на автомобилен ретро парад"}
{"url": "http://www.focus-news.net/news/2017/08/15/2425957/bbc-11-dushi-sa-zaginali-pri-padane-na-darvo-na-portugalskiya-ostrov-madeyra.html", "text": "Паднало дърво е убило най-малко 11 души и е ранило десетки други по време на религиозна церемония на португалския остров Мадейра, предаде  BBC.\r\nПубликуван в местни медии видеоклип показва как дървото рухва върху препълнен площад в предградие на основния град на острова Фуншал, стоварвайки се върху хората, участващи на религиозни чествания на изгрев слънце. Местните медии сочат, че сред загиналите има две деца.  Виктор Турмаков", "date": "2017.08.15", "title": "BBC: 11 души са загинали при падане на дърво на португалския остров Мадейра"}
{"url": "http://www.focus-news.net/news/2017/08/15/2425958/prof-nikolay-radulov-i-v-dvata-zakonoproekta-za-antikoruptsionen-zakon-na-gerb-i-bsp-ne-se-vizhdat-garantsii-che-sluzhitelite-shte-sa-po-nezavisimi-i-svobodni.html", "text": "В Антикорупционния закон на БСП е разписано, че разследващите служители са независими, докато в този на ГЕРБ това го няма. Това каза в интервю за Агенция „Фокус“ проф. Николай Радулов, преподавател в Нов български университет и експерт по национална сигурност във връзка със законодателните инициативи на ГЕРБ и БСП за борба с корупцията. Според него това е в правилната посока, въпреки че и в двата законопроекта не виждат  гаранции, че служителите на новите структури ще са по-свободни и независими. Според него въпросът е не в самия инструмент, а в този, който го употребява. „ Ако имаме перфектни инструменти, но с тях работи калпав майстор няма как да се появи ефективен резултат”, коментира проф. Радулов. По думите му правомощията на органа за борба с корупцията са стандартни и в двата проекта. Той поясни, че и в двата е разписано, че служителите имат право да използват специални разузнавателни средства, да работят със секретни сътрудници. „Тук става дума не за целия набор от специални разузнавателни средства, а за служителите под прикритие. Практиката показва, че служителите под прикритие трябва да са в оперативните поделения. Те не могат да бъдат локализирани в Държавна агенция за технически операции. Това доведе до това, че МВР, ДАНС и разузнаването имат служители под прикритие и е съвсем нормално в този случай и тази структура, която се занимава с разследване оперативно и процесуално да има правото да работи с такива служители“, коментира експертът. По думите му правомощията, с които разполагат сега специалните служби са напълно достатъчни да се разследва корупцията, ако те имат желание, политическа воля и ако служителите са независими. \r\nДеница КИТАНОВА", "date": "2017.08.15", "title": "Проф. Николай Радулов: И в двата законопроекта за Антикорупционен закон, на ГЕРБ и БСП, не се виждат  гаранции, че служителите ще са по- независими и свободни"}
{"url": "http://www.focus-news.net/news/2017/08/15/2425959/plovdiv-ot-17-avgust-vremenno-se-zabranyava-dvizhenieto-v-rayona-na-mesokombinata-v-asenovgrad-zaradi-rehabilitatsiya-na-vodosnabditelnata-mrezha.html", "text": "Забранява се движението на всички моторни превозни средства в района на Месокомбината в Асеновград заради рехабилитация на водоснабдителната мрежа. Това съобщиха за Радио „Фокус” Пловдив от пресцентъра на Община Асеновград. Ограничението е по ул. „Княз Борис I”, в участъка от ул. „Александър Стамболийски” до ул. „Хан Крум” и ще е в сила от 17 август (четвъртък) до 25 август (петък). Ремонтът е част от „Проект за рехабилитация на водоснабдителната и канализационна мрежа на Асеновград с изграждане на Пречиствателна станция за отпадни води”.\r\nПризовават се шофьорите за повишено внимание и стриктно спазване на пътната сигнализация и указанията на изпълнителя.\r\nЦветана ТОНЧЕВА", "date": "2017.08.15", "title": "Пловдив: От 17 август временно се забранява движението в района на Месокомбината в Асеновград заради рехабилитация на водоснабдителната мрежа"}
{"url": "http://www.focus-news.net/news/2017/08/15/2425960/burgas-do-kraya-na-godinata-v-nyakolko-sela-shte-ima-mobilna-veterinarno-meditsinska-laboratoriya-za-chipirane-i-vaksinirane-na-domashni-si-lyubimtsi.html", "text": "Представители на неправителствените организации „Милосърдни сърца 2015“, „Сърце за животните“, „Animal SOS“ и „Гласът на Животните“ обсъдиха със заместник-кмета на Община Бургас Руска Бояджиева и Павлин Михов – директор дирекция „Околна среда“ мерки за намаляване популацията на бездомните кучета и котки по хуманен начин. Това съобщиха от пресцентъра на Община Бургас. Направени бяха предложения за подобряване на съвместната им дейност с институциите, за запазване на добрите резултати от досегашните дейности, с които беше намалена значително популацията на кучета в града.\r\nСпоред неправителствените организации е необходимо подобряване системата за регистрация на четириногите в националния регистър на БАБХ. Те предложиха и съвместни дейности в селата на територията на община Бургас, чрез които да се задължат стопаните да чипират, ваксинират и кастрират дворните кучета. До края на годината в няколко села ще бъде разположена мобилна ветеринарно медицинска лаборатория, което ще улесни хората по места да чипират или ваксинират домашните си любимци. Неправителствените организации изразиха готовност да участват и в съвместни информационни кампании с Община Бургас.\r\nНеправителствените организации ще предложат и конкретни промени в законодателството, с които ще предложат увеличаване на санкциите на грижещите се за нерегистрирани домашни любимци, повишаване на контрола и задължаване на ветеринарните лекари да водят регистър, който да подават в общините и БАБХ.\r\nУчастниците в срещата се обединиха около мнението, че Бургас е пример за добра работа по отношение намаляване популацията на бездомните кучета и че в момента предизвикателството е справянето с увеличаващия се брой на бездомните котки.", "date": "2017.08.15", "title": "Бургас: До края на годината в няколко села ще има мобилна ветеринарно-медицинска лаборатория за чипиране и ваксиниране на домашни си любимци"}
{"url": "http://www.focus-news.net/news/2017/08/15/2425961/reni-velcheva-psiholog-problemat-s-detskata-agresiya-zasyaga-tsyaloto-ni-obshtestvo-detsata-v-uchilishte-izrazyavat-sluchvashtoto-se-v-nego.html", "text": "Първо смятам, че проблемът е комплексен. Засяга цялото ни общество. Децата в училище изразяват това, което се случва в обществото. Това каза в интервю за Агенция „Фокус“ клиничният психолог (педагогически съветник) Рени Велчева за детската агресия в училищата. „Показват тези модели, които виждат отвън. Неслучайно има толкова случаи на тормоз и агресия в училище. Много е важно обаче как всички ние реагираме на този проблем. Агресията е част от човешката природа и е много важно тази енергия как я трансформираме и за какво я ползваме“, коментира Велчева. По думите й проблемът трябва първо да се погледне от тази гледна точка. „Второ, да се разгледа и от гледна точка на броя на учениците в училище. Защото, когато има една много голяма група от хора, деца и ученици, съсредоточени на малко пространство, това обикновено е ситуационен фактор, който отключва агресивни прояви. Затова според мен първо трябва да се види какъв е броят на учениците, как са разпределени в групите, колко ученици учат, на какви смени. След това да има повече психолози в училище, но не 1 психолог да е назначаван на 800-1000 ученици, а да бъде на 250-300, за да може този специалист, който трябва да е добре обучен и с осигурени добри условия на труд, да работи индивидуално и групово пълноценно с тези ученици“, допълни психологът. Според нея отделно трябва да има системна политика от страна на МОН – да има в обществото нетърпимост към проявите на насилие, да има повече превенция – дейности за предотвратяване на дадено негативно или вредно поведение, а не кризисна интервенция, когато се случи или поственция – третична превенция, действия за предотвратяване на вече случило се насилие, тормоз, противообществени или други негативни прояви. „Не казвам, че и сега не се прави, но наистина е много трудно за един специалист да направи „чудеса от храброст“. Трябва да са ангажирани и много други институции и цялото общество“, каза още Рени Велчева.\r\nЛюба АЛЕКСИЕВА", "date": "2017.08.15", "title": "Рени Велчева, психолог: Проблемът с детската агресия засяга цялото ни общество, децата в училище изразяват случващото се в него"}
{"url": "http://www.focus-news.net/news/2017/08/15/2425962/afp-aviokompaniya-ear-berlin-obyavi-nesastoyatelnost.html", "text": "Авиокомпания „Еър Берлин“ обяви състояние на неплатежоспособност, след като основният ѝ акционер „Етихад Еъруейс“ обяви, че няма да влага повече средства в нея, предаде  AFP.\r\nГерманското правителство обяви, че ще предостави „мостов“ заем в размер от 150 млн. евро, за да може полетите на превозвача да продължат по време, в което мнозина германци са все още на ваканции. \r\nГерманската авиолиния обяви в официално свое заявление, че е представила несъстоятелността си пред съд в Берлин, след като „Етихад Еъруейс“ съобщи, че няма да дава допълнителна финансова помощ на „Еър Берлин“. \r\nГерманският министър на икономиката Бригите Зиприес заяви по време на спешно свикана пресконференция, че правителството ще предостави „мостов“ заем, за да се предотврати задържането на почиващите на летищата.  Според нея предоставените 150 млн. евро ще позволят на „Еър Берлин“ да работи „за три месеца“.\r\nНа свой ред „Луфтханза“ обяви, че „вече е в преговори, за да поеме части от „Еър Берлин“ и изследва възможността да наеме допълнителен персонал“.  Виктор Турмаков", "date": "2017.08.15", "title": "AFP:  Авиокомпания „Еър Берлин“ обяви несъстоятелност"}
{"url": "http://www.focus-news.net/news/2017/08/15/2425963/stara-zagora-dvizhenieto-po-am-trakiya-pri-km-212-v-posoka-sofiya-se-osashtestvyava-v-aktivnata-i-avariynata-lenta-poradi-ptp.html", "text": "Движението по АМ \"Тракия\" при км 212, в посока София, се осъществява в активната и аварийната лента поради ПТП. Това съобщиха от пресцентъра на Агенция \"Пътна инфраструктура\".", "date": "2017.08.15", "title": "Стара Загора: Движението по АМ \"Тракия\" при км 212, в посока София, се осъществява в активната и аварийната лента поради ПТП"}
{"url": "http://www.focus-news.net/news/2017/08/15/2425964/prof-nikolay-radulov-sporno-e-dokolko-antikoruptsioniyat-organ-shte-e-nezavisim-ako-e-izgraden-politicheski-s-obiknoveno-mnozinstvo-v-parlamenta.html", "text": "Спорно е доколко антикорупционият орган ще е независим, ако е изграден политически с обикновено мнозинство в парламента. Това каза в интервю за Агенция „Фокус“ проф. Николай Радулов, преподавател в Нов български университет и експерт по национална сигурност във връзка със законодателните инициативи на ГЕРБ и БСП за борба с корупцията. По думите му в Антикорупционния закон на ГЕРБ е предложено  председателят, заместник-председателят и членовете на органа за борба с корупцията да се избират от парламента. „Тъй като не е казано нищо повече оттам в този проект, е ясно, че става дума за обикновено мнозинство, т.е. управляващият в момента. Този, който има по-голяма тежест в парламента, ще може да избира ръководството на тази организация. Тук е спорен въпросът, доколко изградена политически тази организация, ще е независима“, коментира той. Проф. Радулов обърна внимание, че в документа на БСП се предполага, че ръководителят на организацията се избира от президента, а по негово заявление и представяне, заместниците се предлагат на Народното събрание и те с квалифицирано мнозинство се избират. Според него това дава малко повече възможности за независим избор и ще принуди при подобна процедура да се търси консенсус за личностите, които ще заемат тези места. По думите му е недомислено и в двата законопроекта задължението ръководителите да са с юридическо образование и стаж. „При огромна част от държавите в подобни органи има всякакви хора, главно мениджъри, включително и военни. Не знам защо и как са се концентрирали само върху юристи. Тук би било хубаво да се уточни какъв тип юристи, дали това могат да са адвокати, които са се ангажирали години наред със защита на обвиняеми, свързани с престъпна дейност или това трябва да са юристи, които са работили в системата за сигурност. Това не е уточнено в двата проекта и смятам, че трябва да се направи“, коментира още експертът. \r\nДеница КИТАНОВА", "date": "2017.08.15", "title": "Проф. Николай Радулов: Спорно е доколко антикорупционият орган ще е независим, ако е изграден политически с обикновено мнозинство в парламента"}
{"url": "http://www.focus-news.net/news/2017/08/15/2425965/ria-novosti-broyat-na-izcheznalite-pri-svlachishteto-v-siera-leone-e-dostignal-do-600-dushi.html", "text": "По данни на Червения кръст броят за изчезналите безследно след свлачището в Сиера Леоне е достигнал до 600 души, предаде РИА Новости.\r\nПо-рано бе съобщено, че в градските морги са доставени повече от 350 тела, като от тях около 100 са на деца. В резултат на бедствието блокирани по домовете си са се оказали жителите на повече от 1000 къщи. \r\nПравителството на Сиера Леоне е организирало оперативен кризисен щаб, както и комисия за оценка на нанесените щети.  Виктор Турмаков", "date": "2017.08.15", "title": "РИА Новости: Броят на изчезналите при свлачището в Сиера Леоне е достигнал до 600 души"}
{"url": "http://www.focus-news.net/news/2017/08/15/2425966/anatoliya-todorova-im-svishtov-manastir-pokrov-bogorodichen-e-izpolzvan-za-tayni-sreshti-na-revolyutsionnite-deytsi-ot-regiona.html", "text": "Свищовският манастир „Покров Богородичен“ е използван за тайни срещи на революционните дейци от региона. Построен преди падането на България под турско робство, той е разрушаван многократно в периода на игото. Това каза за Радио „Фокус“ – Велико Търново уредникът от Историческия музей в Свищов Анатолия Тодорова. Светата обител се намира югоизточно от град Свищов в местността Манастирски трап. След поредното възпламеняване той е възобновен към края на XVI или началото на XVII век. „Съществуването на манастира през XVIII век е потвърдено от документи, в които е отбелязано, че притежава магазини в Свищов. Ремонтиран е вторично през 1894 година. Сега действащият храм е построен от поборника Тома Пантелеев през 1904 г. Запазена е чешмата с надпис от игумена на манастира отец Агапий“, допълни Тодорова. \r\nПрез 19 век манастирът е служил като място за тайни срещи на революционните дейци. Тогавашният игумен отец Агапий е посветен в делата на свищовския комитет. Съзаклятниците се събират тук, за да се присъединят към четата на воеводата Филип Тотю на 15 май 1867 г. Според преданията, Васил Левски също посещава манастира, за да използва тайното скривалище, направено от отец Агапий. „По време на Освободителната руско-турска война през 1877 година светата обител се използва за военен лазарет. Тук работи и известният хирург д-р Пирогов. През 1977 г. на това място е издигнат паметник от БЧК“, подчерта Тодорова. През 1892 г. свищовци посрещат в манастира Стефан Стамболов, а през 1910 г. и писателя Иван Вазов, който гостува на града по повод представянето на пиесата си ,,Борислав“. В миналото, а и днес, манастирът се е използвал за летуване и разходки, поради прохладата, студената вода и близостта до града, каза още Анатолия Тодорова.\r\nЛуиза ТРАНЧЕВА", "date": "2017.08.15", "title": "Анатолия Тодорова, ИМ – Свищов: Манастир „Покров Богородичен“ е използван за тайни срещи на революционните дейци от региона"}
{"url": "http://www.focus-news.net/news/2017/08/15/2425967/afp-ministar-predsedatelyat-na-alzhir-e-osvoboden-ot-posta.html", "text": "Президентът на Алжир Абделазиз Бутефлика уволни министър-председателя Абделмаджид Тебоун само три месеца, след като го назначи на поста, предаде  AFP.\r\n„Президентът Абделазиз Бутефлика освободи министър-председателя Абделмаджид Тебоун от длъжността му и назначи на негово място Ахмед Уяхия“, се съобщава в официално заявление на алжирското президентство. Уяхия досега бе началник на президентската администрация.  Виктор Турмаков", "date": "2017.08.15", "title": "AFP: Министър-председателят на Алжир е освободен от поста"}
{"url": "http://www.focus-news.net/news/2017/08/15/2425968/stara-zagora-ot-17-avgust-se-vazstanovyava-dvizhenieto-na-obshtestveniya-transport-v-kv-tri-chuchura-sever.html", "text": "От 17 август се възстановява движението на обществения транспорт в кв. „Три чучура север“, съобщиха от пресцентъра на Община Стара Загора. Във връзка с  приключването на строително-ремонтните дейности в кв. „Три чучура север“ в Стара Загора, считано от 17 август, се възстановява движението на обществения транспорт в квартала. \r\nАвтобусни линии с №№ 14, 17 и 51 ще се движат по утвърдените си маршрути.", "date": "2017.08.15", "title": "Стара Загора: От 17 август се възстановява движението на обществения транспорт в кв. „Три чучура север“"}
{"url": "http://www.focus-news.net/news/2017/08/15/2425969/stara-zagora-lek-avtomobil-e-samokatastrofiral-na-212-km-na-am-trakiya-nyama-postradali.html", "text": "Лек автомобил е самокатастрофирал на 212 км на АМ „Тракия“. Това съобщиха за Агенция „Фокус“ от ОДМВР-Стара Загора. При инцидента няма пострадали. Автомобилът се намира в лентата за ускоряване затова шофьорите трябва да преминават с повишено внимание.\r\nБиляна ИВАНОВА", "date": "2017.08.15", "title": "Стара Загора: Лек автомобил е самокатастрофирал на 212 км на АМ „Тракия“, няма пострадали"}
{"url": "http://www.focus-news.net/news/2017/08/15/2425970/the-hill-talibanite-prizovaha-sasht-da-napusnat-afganistan.html", "text": "Талибаните призоваха САЩ да се изтеглят от Афганистан в ново писмо, изпратено до президента Доналд Тръмп, посочвайки, че ситуацията е „значително по-лоша“, отколкото той разбира, пише  The Hill.\r\n„Предишният опит показва, че изпращането на допълнителни части в Афганистан не води до нищо друго, освен допълнително разрушаване на американските военна и икономическа мощности“, пише в писмото. Посланието пристига докато министърът на отбраната на САЩ Джеймс Матис разработва по стратегия за справяне с войната. Близо 8400 американски войници в момента провеждат антитерористични операции в Афганистан, а също така обучават и съветват афганистанските сили за сигурност, борещи се срещу талибаните. \r\n„Отбелязваме, че сте разбрали грешките на предшествениците си и сте решили да обмислите задълбочено новата си стратегия в Афганистан“, пишат талибаните в писмото. „Редица искащи война конгресмени и генерали Ви натискат да продължите войната в Афганистан, защото искат да запазят военните си привилегии“, сочат те.  Виктор Турмаков", "date": "2017.08.15", "title": "The Hill: Талибаните призоваха САЩ да напуснат Афганистан"}
{"url": "http://www.focus-news.net/news/2017/08/15/2425971/sofiya-eksperimentalno-se-promenya-marshrutat-na-avtobusna-liniya-404.html", "text": "Експериментално се променя маршрутът на автобусна линия 404 (само в посока „Дружба“) от 15 август до 31 декември, съобщиха от пресцентъра на Столична община. След кръстовището бул. „Христофор Колумб“ - бул.„Проф. Цветан Лазаров“ автобусите ще продължат направо по бул. „Проф. Цветан Лазаров“ до бул. „Кръстьо Пастухов“, наляво по бул. „Кръстьо Пастухов“, надясно по ул. „Капитан Димитър Списаревски“ и по маршрута си. \r\nАвтобусите ще спират допълнително на съществуващата спирка с код 0373 „Бул. Христофор Колумб“ на тролейбусна линия 4 и автобусни линии 204 и 384.", "date": "2017.08.15", "title": "София: Експериментално се променя маршрутът на автобусна линия 404"}
{"url": "http://www.focus-news.net/news/2017/08/15/2425972/deutsche-welle-angela-merkel-podkrepya-otkaza-ot-dvigatelite-s-vatreshno-gorene.html", "text": "Германският канцлер Ангела Меркел смята за принципно правилен отказа от бъдещото използване на двигатели с вътрешно горене, но добави, че не е готова да установи конкретни срокове, както са го направили вече редица държави, предаде  Deutsche Welle.\r\n„В момента не мога да определя точна дата, но посоката е правилна“, заяви Меркел. Тя определи като приоритетна цел инвестициите в развитието на инфраструктурата за зареждането на електроавтомобилите и тяхната разработка, които ще направят структурно възможен преходът към електрически двигатели. \r\nНякои страни вече са обявили конкретни срокове за отказа от автомобили с двигатели с вътрешно горене. Великобритания, например, възнамерява да забрани продажбата на такива още през 2040 г.  Виктор Турмаков", "date": "2017.08.15", "title": "Deutsche Welle: Ангела Меркел подкрепя отказа от двигателите с вътрешно горене"}
{"url": "http://www.focus-news.net/news/2017/08/15/2425973/dha-v-turtsiya-zapochna-prokurorsko-razsledvane-sreshtu-opozitsionen-deputat-narekal-pucha-teatar-i-igra-za-opitomyavane.html", "text": ". Главната републиканска прокуратура в Анталия е започнала прокурорско разследване на депутата от основната опозиционна Народнорепубликанска партия (НРП) Мустафа Акайдън заради негови публични оценки за опита за преврат от 15 юли м.г., предаде информационната агенция Догу хабер ажансъ (ДХА).\r\n „Случаят от 15 юли м.г. е един театър, една игра за опитомяване. Лично аз я проследих по ТВ като една комедия. Загиналите 250 души бяха убити лично от държавата”,  са част от думите на опозиционния депутат, казани на 3 август пред журналисти в Анталия.\r\nВ официалното съобщение на прокуратурата се посочва, че разследването срещу Мустафа Акайдън е по три основни обвинения:\r\n- членуване във въоръжена терористична организация – т. нар. „Терористична организация на гюленистите/Паралелна държавна структура” (ФЕТО/ПДС);\r\n- подстрекаване на народа към омраза, ненавист и противопоставяне; както и неговото „принизяване”;\r\n- извършване на пропаганда на терористична организация.\r\nПрокурорската преписка е под № 2017/56584 и е в рамките на действащите закони и окръжни указания № 100/1 относно свалянето на имунитета на турските депутати (силно ограничен и фактически – премахнат от май м.г. – бел. на „Фокус”), посочва още ДХА. Георги Димов", "date": "2017.08.15", "title": "ДХА: В Турция започна прокурорско разследване срещу опозиционен депутат, нарекъл пуча „Театър и игра за опитомяване”"}
{"url": "http://www.focus-news.net/news/2017/08/15/2425974/gd-granichna-politsiya-3-kilometrova-kolona-ot-tovarni-avtomobili-se-e-obrazuvala-na-gkpp-dunav-most-vidin-na-izhod.html", "text": "На българо-румънската граница трафикът е интензивен на всички ГКПП за леки автомобили на вход. На ГКПП \"Дунав мост - Видин\" има 3 км колона от изчакващи товарни автомобили на изход. Това съобщиха от пресцентъра на ГД \"Гранична полиция\". На българо-сръбската граница трафикът е интензивен на ГКПП \"Калотина\" за леки автомобили на вход, а на българо-македонската граница трафикът е интензивен на ГКПП \"Златарево\" на изход. На границите с Гърция и Турция трафикът е нормален на всички ГКПП.\r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.08.15", "title": "ГД \"Гранична полиция\": 3-километрова колона от товарни автомобили се е образувала на ГКПП \"Дунав мост - Видин\", на изход"}
{"url": "http://www.focus-news.net/news/2017/08/15/2425975/pregled-na-mezhdunarodnite-novini-do-18-chasa-agentsiya-fokus.html", "text": "Митническите инспектори от отделението за „Оперативна дейност“ на ГКПП „Блаце“ на границата с Косово е задържала в понеделник български автомобил, управляван от български граждани от с. Беляковец, община Велико Търново с 22 кг марихуана, скрити в специално пригоден тайник, предава македонското електронно издание „Прес 24“. Изданието допълва, че преди започване на проверката българинът е твърдял, че няма нищо съмнително в автомобила. Проверката е извършена по анализ на риска, като експертите са открили специално пригоден тайник в шасито под предните седалки. Открити са 25 опаковки пълни с тревиста маса, за която при тест е било потвърдено, че става въпрос за марихуана. Общото количество на наркотиците е 22 кг. Автомобилът и българският гражданин са задържани, а според поделението за разследване задържаният е действал съвместно с косовски гражданин като се е съгласил да пренесе марихуаната срещу хонорар от 3 000 евро. На българския гражданин най-вероятно ще му бъде наложена временна мярка за неотклонение - 30 дни затвор. \r\n***. Авиокомпания „Еър Берлин“ обяви състояние на неплатежоспособност, след като основният ѝ акционер „Етихад Еъруейс“ обяви, че няма да влага повече средства в нея.\r\nГерманското правителство обяви, че ще предостави „мостов“ заем в размер от 150 млн. евро, за да може полетите на превозвача да продължат по време, в което мнозина германци са все още на ваканции.\r\nГерманската авиолиния обяви в официално свое заявление, че е представила несъстоятелността си пред съд в Берлин, след като „Етихад Еъруейс“ съобщи, че няма да дава допълнителна финансова помощ на „Еър Берлин“.\r\nГерманският министър на икономиката Бригите Зиприес заяви по време на спешно свикана пресконференция, че правителството ще предостави „мостов“ заем, за да се предотврати задържането на почиващите на летищата. Според нея предоставените 150 млн. евро ще позволят на „Еър Берлин“ да работи „за три месеца“.\r\nНа свой ред „Луфтханза“ обяви, че „вече е в преговори, за да поеме части от „Еър Берлин“ и изследва възможността да наеме допълнителен персонал“. \r\n***. Паднало дърво е убило най-малко 11 души и е ранило десетки други по време на религиозна церемония на португалския остров Мадейра.\r\nПубликуван в местни медии видеоклип показва как дървото рухва върху препълнен площад в предградие на основния град на острова Фуншал, стоварвайки се върху хората, участващи на религиозни чествания на изгрев слънце. Местните медии сочат, че сред загиналите има две деца. \r\n***. Общо петдесет и пет нови горски пожара са избухнали през последните 24 часа в Гърция. Пламъците продължават да бушуват в няколко региона.\r\nГоворителят на правителството на Кипър Виктор Пападополус написа в Туитър, че страната му е предложила да изпрати помощ за потушаването на огъня на Гърция, която е приела предложението. Група от 60 пожарникаря, със собствени МПС-та ще пристигна от Кипър със самолет С-130 от Въздушните сили на Гърция.\r\n***. Задържаният от Федералната служба за сигурност на Русия(ФСБ) предполагаем агент на Службата за сигурност на Украйна (ФСБ) Генадий Лимешко, за когото вече агенция „Фокус“ информира, е признал, че е подготвял диверсии в Крим.\r\n„След като пристигнахме в град Херсон на втори юни, ние се срещнахме със сътрудника на СБУ за Херсонска област, който се наричаше Андрей и който също така, е възможно, да е известен под името Артур Нариманович. Трябваше да направим саботаж на електроснабдителната линия между Судак и Нова светлина в Крим, а също да прекъснем пътя, чрез засипване с камъни. Освен това трябваше да подпалим депото за отпадъци до селцето Рибарско и горския масив около Алуща“, заяви Лимешко.\r\nСпоред неговите думи, от 2015 година той е бил на подготовка в състава на диверсионно-разузнавателна група, където се е обучавал на физическа, стрелкова и тактико-специална подготовка, а освен това на взривно дело. Групата е трябвало да осъществи ред диверсии на територията на Донецката народна република и Крим.\r\nОсвен това Лимешко е разказал, че е получил от куратор пет хиляди гривни за подготовката на диверсиите.\r\n*** Талибаните призоваха САЩ да се изтеглят от Афганистан в ново писмо, изпратено до президента Доналд Тръмп, посочвайки, че ситуацията е „значително по-лоша“, отколкото той разбира.\r\n„Предишният опит показва, че изпращането на допълнителни части в Афганистан не води до нищо друго, освен допълнително разрушаване на американските военна и икономическа мощности“, пише в писмото. Посланието пристига докато министърът на отбраната на САЩ Джеймс Матис разработва по стратегия за справяне с войната. Близо 8400 американски войници в момента провеждат антитерористични операции в Афганистан, а също така обучават и съветват афганистанските сили за сигурност, борещи се срещу талибаните.\r\n„Отбелязваме, че сте разбрали грешките на предшествениците си и сте решили да обмислите задълбочено новата си стратегия в Афганистан“, пишат талибаните в писмото. „Редица искащи война конгресмени и генерали Ви натискат да продължите войната в Афганистан, защото искат да запазят военните си привилегии“, сочат те. \r\n*** По данни на Червения кръст броят за изчезналите безследно след свлачището в Сиера Леоне е достигнал до 600 души.\r\nПо-рано бе съобщено, че в градските морги са доставени повече от 350 тела, като от тях около 100 са на деца. В резултат на бедствието блокирани по домовете си са се оказали жителите на повече от 1000 къщи.\r\nПравителството на Сиера Леоне е организирало оперативен кризисен щаб, както и комисия за оценка на нанесените щети. \r\n***", "date": "2017.08.15", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/08/15/2425976/blagoevgrad-okonchatelno-e-potushen-pozharat-v-rayona-na-patya-za-petrichkoto-selo-zlatarevo.html", "text": "Окончателно е потушен пожарът в района на пътя за петричкото село Златарево. Това каза за Радио „Фокус“ – Пирин инж. Дамян Дамянов, директор на Югозападно държавно предприятие. 11 дка черен бор са изгорели при пожара като огънят, който е обхванал иглолистната гора е бил низов. През целия ден, а и през нощта на място ще останат дежурни екипи, които да следят ситуацията и да не допускат ново разгаряне на пожара.\r\nЛора КАЛЧЕВА", "date": "2017.08.15", "title": "Благоевград: Окончателно е потушен пожарът в района на пътя за петричкото село Златарево"}
{"url": "http://www.focus-news.net/news/2017/08/15/2425977/sport-stanislas-vavrinka-saobshti-che-operatsiyata-na-kolyanoto-e-preminala-uspeshno.html", "text": "Швейцарският тенисист Станислас Вавринка е публикувал на своя личен профил в социалната мрежа „Туитър“, че втората операция на коляното му е преминала успешно.   \r\nПо време на мача от първи кръг на турнира в Уимбълдън срещу Даниил Медведев, Вавринка получи травма на лявото коляно. \r\nВ съобщението си 32-годишният тенисист заяви, че ще може да започне подготовка за състезанията през 2018 година.  Виктор Турмаков", "date": "2017.08.15", "title": "Спорт: Станислас Вавринка съобщи, че операцията на коляното е преминала успешно"}
{"url": "http://www.focus-news.net/news/2017/08/15/2425978/reks-tilarsan-sasht-sa-gotovi-da-zapochnat-pregovori-sas-severna-koreya-za-razorazhavaneto.html", "text": "Държавният секретар на САЩ Рекс Тилърсън заяви, че правителството във Вашингтон е готово на преговори със Северна Корея, предаде  AFP.\r\nТилърсън заяви, че от севернокорейския лидер Ким Чен-ун зависи кога ще започнат преговорите. По-рано държавният секретар настоя, че Пхенян трябва да демонстрира, че приема, че ще се откаже от ядрената си програма. \r\n„Продължаваме да имаме интерес при откриването на начини за започването на диалог, но всичко зависи от Ким Чен-ун“, посочи той.  Виктор Турмаков", "date": "2017.08.15", "title": "Рекс Тилърсън: САЩ са готови да започнат преговори със Северна Корея за разоръжаването"}
{"url": "http://www.focus-news.net/news/2017/08/15/2425979/smolyan-na-pet-ezika-se-predostavya-informatsiya-na-turistite-na-momchilova-krepost.html", "text": "На пет езика се предоставя информация на туристите на Момчилова крепост, която е една от най-посещаваните в община Смолян. Това каза за Радио „Фокус“ – Смолян Севдалин Медов, кмет на село Градът, над което е разположена крепостта. През месец юли обектът е посетен от над 1000 души, а този месец се очаква да са двойно повече. Посещават го и много чужди туристи, затова информацията се предоставя на пет  езика: английски, френски, немски, руски и гръцки. „В зависимост от това каква е групата и на какъв език говорят, се пуска записът и беседата на техния език“, обясни Медов.  \r\nВсяка събота от 21.10 часа се прожектира върху скалите филмът за Момчил юнак. При заявки от групи може да се излъчи и в друг ден от седмицата, ако времето позволява това. Цените за входната такса и за прожекцията не са променяни и са 4.00 лева на човек. Входната такса е 3.00 лв. за възрастни и 2.00 лв. за пенсионери. От Община Смолян имат намерение на Момчилова крепост да поставят допълнително осветление, но това по всяка вероятност ще стане следващата пролет.\r\nДаниела БОЙКОВА", "date": "2017.08.15", "title": "Смолян: На пет езика се предоставя информация на туристите на Момчилова крепост"}
{"url": "http://www.focus-news.net/news/2017/08/15/2425980/reuters-italianskiyat-vatreshen-ministar-vizhda-svetlina-v-kraya-na-tunela-po-otnoshenie-na-migrantskata-kriza.html", "text": "Вътрешният министър  на Италия Марко Минити заяви, че вижда „светлината в края на тунела“ при справянето с бежанските потоци от Либия, след регистрираното намаляване на пресичанията на Средиземно море през последните месеци, предаде  Reuters.\r\n„Все още сме в тунела. Това е дълъг тунел, но вече започваме да виждаме светлината в края му“, заяви Минити. По данни на италианското МВР от началото на годината 97 293 хил. души са пристигнали в страната, което е спад с 4,15% в сравнение със същия период през 2016 г. \r\nИталианското правителство засилва либийските възможности за борба срещу трафика на мигранти, като междувременно упражнява  натиск срещу неправителствените организации, които участват в нерегламентирани спасителни операции. \r\n„Важно е да се намесим от другата страна на Средиземно море и сме се фокусирали върху Либия. Изглеждаше сложно, но в момента изглежда, че нещата се задвижват“, добави Минити. Той добави, че трябва да се наложат условия мигрантите да се връщат обратно в Либия. Виктор Турмаков", "date": "2017.08.15", "title": "Reuters: Италианският вътрешен министър вижда „светлина в края на тунела“ по отношение на мигрантската криза"}
{"url": "http://www.focus-news.net/news/2017/08/15/2425981/burgas-v-balgarovo-napraviha-observatoriya-na-otkrito.html", "text": "В град Българово направиха обсерватория на открито, а инициативата е посветена на Световния ден на младежта – 12 август. Това съобщават от Община Бургас.\r\nОрганизатори на събитието са Народно читалище „Тракия 2015“ – Бургас, Читалище „Съгласие 1905“ – Българово и Астрономическото дружество – Бургас. Официални гости бяха кметът на Българово – Йордан Йорданов и общинският съветник Тодор Ангелов – член на Комисията по култура и читалищна дейност.\r\nВсички присъстващи с голям ентусиазъм наблюдаваха метеоритния поток „Персеиди“. Традиционно най-голям интерес към падащите звезди имаха децата, които с радост си пожелаваха желания при всяка падаща звезда. Благодарение на специализираната оптична техника можеха да бъдат наблюдавани различни планети и съзвездия, които иначе са невидими с просто око.\r\nОфициално за откривател на метеорния дъжд „Персеиди“ се смята белгийският математик, астроном и метеоролог Адолф Кетеле, който го описва през август 1835 г. Както всички метеорни потоци, те носят името на съзвездието, в което се намира радиантът им.", "date": "2017.08.15", "title": "Бургас: В Българово направиха обсерватория на открито"}
{"url": "http://www.focus-news.net/news/2017/08/15/2425982/afp-spored-pravitelstvoto-na-ukrayna-dvigatelite-na-severnokoreyskite-raketi-e-tryabvalo-da-badat-dostaveni-edinstveno-na-rusiya.html", "text": "Украинската космическа агенция обяви, че двигателите, използвани от севернокорейските ракети, са били произведени в украинска фабрика единствено за употреба от Русия, предаде  AFP.\r\n„Подобни мотори са произвеждани от украинската „Юшмаш“ за космически ракети“, заяви началникът на Украинската космическа агенция Юрий Радченко. Той добави, че ракетите „са произведени в „Юшмаш“ в руски интерес“.  Виктор Турмаков", "date": "2017.08.15", "title": "AFP: Според правителството на Украйна двигателите на севернокорейските ракети е трябвало да бъдат доставени единствено на Русия"}
{"url": "http://www.focus-news.net/news/2017/08/15/2425983/stara-zagora-vazstanoveno-e-dvizhenieto-po-am-trakiya-pri-km-212-v-posoka-sofiya.html", "text": "Възстановено е движението по АМ \"Тракия\" при км 212, в посока София. Това съобщиха от пресцентъра на Агенция \"Пътна инфраструктура\".", "date": "2017.08.15", "title": "Стара Загора: Възстановено е движението по АМ \"Тракия\" при км 212, в посока София"}
{"url": "http://www.focus-news.net/news/2017/08/15/2425984/middle-east-eye-siriyskite-buntovnitsi-saobshtavat-che-sa-svalili-pravitelstven-samolet.html", "text": "Подкрепяните от запада сирийски бунтовници съобщават, че са свалили във вторник правителствен военен самолет и са пленили пилота му в пустинна област в южната част на страната край границата с Йордания, предаде  Middle East Eye.\r\n„Силите на групировката „Ахмад ал Абду“ са свалили правителствения изтребител МиГ-21 край град Уади Махмуд в южната провинция Суейда“, съобщи прессекретарят на групировката Фарес ал Мунджед. „Пилотът е в наши ръце. Ранен е и получава грижа. Ще се грижим за него според международното право“, добави той. Ал Мунджед посочи, че групировката е използвала за свалянето „23 мм. противовъздушна картечница“.  \r\nБазираната в Лондон Сирийска обсерватория за правата на човека потвърди, че самолетът е свален, а пилотът му – пленен. Провинцията Суейда не е включена към примирието между сирийските правителство и опозиция. Виктор Турмаков", "date": "2017.08.15", "title": "Middle East Eye: Сирийските бунтовници съобщават, че са свалили правителствен самолет"}
{"url": "http://www.focus-news.net/news/2017/08/15/2425985/predstoyashti-sabitiya-v-stranata-za-16-avgust-agentsiya-fokus.html", "text": "***\r\nОт 10.00 часа ще се проведе заседание на Министерски съвет. \r\n***\r\nОт 17.00 часа в АПИ ще бъдат отворени шестте оферти за изграждане на ТОЛ системата. \r\n***\r\nОт 10.00 часа в Специализирания наказателен съд ще се гледа делото срещу Иван Г., Чавдар Г., Павел Б. за образуване и ръководене на организирана престъпна група. \r\n***\r\nОт 10.00 часа в Специализирания наказателен съд ще се гледа делото срещу Иван Г. - производство за определяне на общо наказание по чл. 23-27 НК (кумулации – чл. 306, ал. 1, т. 1 НПК).\r\n***\r\nОт 13.00 часа в Специализирания наказателен съд ще се гледа делото срещу Мартин К., Николай З. и Петър З. за образуване и ръководене на организирана престъпна група. \r\n***\r\nВ 11.00 часа от хижа Мусала до връх Мусала ще се проведе вторият кръг от състезанието по планинско бягане за купа „Бороспорт“. \r\n***\r\nОт 16-ти до 20-ти август в Експо център „Флора Бургас“ талантливи творци от цяла България ще покажат последните колекции на своите авторски бижута, дрехи, аксесоари и много други изделия.\r\n***\r\nОт 10.00 часа в градинката зад паметника на Христо Ботев ще бъдат представени „Приказни пътечки“ от програмата „Лято в библиотеката 2017“.\r\n***\r\nВ 11.00 часа в УВЦ „Юрий Гагарин\" в СОК Камчия ще бъде открит вторият национален детски диабетен лагер „Докосни дъгата“. \r\n***\r\nВ Регионална библиотека „Дора Габе“ – Обща читалня, Сектор работа с деца, ще бъде представена витрина с библиотечни документи по повод 115 години от рождението на Ангел Каралийчев, писател (1902-1972). \r\n***\r\nОт 14.00 часа в конферентна зала на общинския хотел „Каварна“ ще се проведе пресконференция, на която ще бъде представен проект за подобряване условията за младежка заетост в туризма ще се проведе в Каварна.\r\n***\r\nОт 09.45 часа в Брезовата гора в парк „Галерия“, представители на гражданска инициатива „Спаси Кюстендил” ще даде пресконференция. \r\n***\r\nОт 11.00 часа в Конферентната зала на  хотел „Иванофф“ ще се проведе встъпителна пресконференция по проект „Вашето здраве има значение! – Модернизация на болниците в Зимнич и Свищов“.\r\n***\r\nОт 10.00 до 12.30 часа в Детски отдел на библиотека „Родина“ ще се състоят групови игри за запознаване и общуване. \r\n***\r\nВ 11.00 часа в с. Овчи кладенец общинският съветник от ПП ГЕРБ - Тунджа Атанас Христов ще се срещне с жители на селата Бояджик и Овчи кладенец.", "date": "2017.08.15", "title": "Предстоящи събития в страната за 16 август (Агенция „Фокус”)"}
{"url": "http://www.focus-news.net/news/2017/08/15/2425986/uj-magyar-szo-aziatski-migranti-sa-zaloveni-v-avtovoz-s-balgarska-registratsiya-na-rumansko-ungarskata-granitsa.html", "text": "На границата между Румъния и Унгария са задържани седем азиатски мигранти, които са се опитали да се скрият в ремаркето на автовоз с българска регистрация, предаде румънският унгарскоезичен вестник   Uj Magyar Szo.\r\nСпоред съобщение на румънската гранична полиция, публикувано във вторник, водачът на автовоза – български гражданин, се е опитал да премине границата между Румъния и Унгария на граничен пункт Надлак – Чонадпалота. Граничарите забелязват, че конструкцията на превозното средство е по-висока от обичайното. При по-близък оглед на ремаркето се установява, че в платформата има скривалище, в което се намират шестима мъже и петгодишно дете. \r\nПо време на разпита задържаните мигранти посочили, че са граждани на Ирак, Иран и Афганистан. Те са искали да преминат незаконно румънско-унгарската граница, за да влязат в Шенгенската зона.  Виктор Турмаков", "date": "2017.08.15", "title": "Uj Magyar Szo: Азиатски мигранти са заловени в автовоз с българска регистрация на румънско-унгарската граница"}
{"url": "http://www.focus-news.net/news/2017/08/15/2425987/stefan-ivanov-rim-targovishte-dobre-zapazena-arhitektura-e-otkrita-pri-tazgodishnoto-prouchvane-na-krepostta-misionis.html", "text": "Добре запазена архитектура е открита при тазгодишното проучване на крепостта „Мисионис“. Това каза за Радио „Фокус” – Шумен Стефан Иванов, археолог от Регионален исторически музей - Търговище. Разкрити са 25 метра от вътрешността на крепостната стена, част от която е била разкрита преди повече от 50 години от проф.Димитър Овчаров. „Запазена е почти до 4 метра, което е голяма рядкост, попаднахме и на налични сгради, които са изключително запазени, стени на къщи от порядъка на 1,5-2 метра височина“, каза Стефан Иванов. Той посочи, че от този период на съществуване на града - 5-6 век, разкопките за пореден път са документирали,  че почти всички сгради са били остъклени с прозоречно стъкло. Сред находките има голям брой стъклени чаши, както и монети от това време.  Другият важен резултат от теренната работа са откритите следи от жестокото превземане на крепостта през 14 в. от османците. „Успяхме да установим начина на превземане на крепостта, мястото, от което са влезли нашествениците, последователността на превземането на „Мисионис“. Тя е една от малкото крепости, които в края на 14 в. са се съпротивлявали на османските турци. Успяхме да документираме и битката, която се е водила до последно по уличките на средновековния град“,  каза Стефан Иванов. Свидетелства за това са  открити множество оръжия, следи от въоръжение, стрели и върхове на стрели, ножове, почти запазена цяла сабя. Археолозите са попаднали и на череп, вероятно на някои от последните защитници на крепостта. „Говорим за отрязана глава, която не е била погребана. След навлизане в града на османските турци, той е бил ограбен, запален и унищожен“, каза Стефан Иванов. Той оцени като много успешен завършилия археологически сезон. Разкопките са били съсредоточени във вътрешността на  ранновизантийската и средновековна крепост, т.е. в цитаделата на града. Проучван е терен от над 500 кв.м. „Така оформяме една проучена площ от около 3 дка, която ще бъде подготвена за експониране, консервация и реставрация“, каза Стефан Иванов.\r\nИвелина ИВАНОВА", "date": "2017.08.15", "title": "Стефан Иванов, РИМ - Търговище: Добре запазена архитектура е открита при тазгодишното проучване на крепостта „Мисионис“"}
{"url": "http://www.focus-news.net/news/2017/08/15/2425988/stefan-shilev-riosv-plovdiv-obshtinite-brezovo-rakovski-maritsa-i-plovdiv-sa-otlichnitsi-v-retsikliraneto-na-otpadatsi.html", "text": "Четири общини в Пловдивска област са отличници в рециклирането на отпадъци. Това съобщи за Радио „Фокус“ – Пловдив директорът на РИОСВ – Пловдив Стефан Шилев. Общините са Брезово, Раковски, Марица и Пловдив. Те са изпълнили заложените цели за подготовка за повторна употреба и рециклиране на отпадъчни материали като хартия и картон, метал, пластмаса и стъкло от домакинствата. Общините са членове на Регионално сдружение Шишманци и преработват отпадъците в депото в с. Шишманци. Съоръженията се стопанисват от „Екологичен завод“ ДЗЗД и са в съответствие с нормативните изисквания за опазване на околната среда. Община Брезово е със степен на рециклиране 67%, Марица – 32%, Пловдив – 50% и Раковски – със 71 на сто. Процентът на степента на рециклиране е висок поради високия коефициент на полезно действие на сепариращата инсталация и тази за биологично разграждане по закрит способ. Битовите отпадъци, които не подлежат на последващо оползотворяване, се депонират, като това количество е до 30% от постъпилите отпадъци.\r\nИзпълнението на целите дава право на общините да поискат от РИОСВ – Пловдив възстановяване на 50% от отчисленията, заплащани за депониране на отпадъци. Това желание вече е изразено от администрациите на Брезово, Марица и Раковски, като ще им се възстановят 50 на сто от платените за 2015 г. отчисления. Община Пловдив е подала до 30 декември 2014 г. мотивирано заявление за изпълнение на целите за 2015 г., в резултат на което заплаща намален размер на отчисления съгласно чл. 27, ал. 3 от Наредбата № 7 от 2013 г. (Наредба за реда и начина за изчисляване и определяне размера на обезпеченията и отчисленията, изисквани при депонирани на отпадъци).\r\nЗаконът за управление на отпадъците въвежда задължения в областта на разделното събиране на отпадъци и поетапно постигане на цели по рециклиране и оползотворяване на битовите отпадъци. Кметовете на общините трябва да организират процеса най-малко за следните материали: хартия и картон, метали, пластмаси и стъкло. Системите задължително включват населените места, в които живеят повече от 5000 души и курортните селища, като кметовете на малките общини трябва да го приложат навсякъде, въпреки че няма изрично законово задължение.\r\nСледващият етап от изпълнението на целите предвижда до 1 януари 2018 г. най-малко 40% от общото тегло на материалите да се рециклира. За обезвреждане на отпадъци на регионално или общинско депо за неопасни отпадъци, както и за строителни отпадъци, се правят отчисления в размер и по ред, определен в Наредба 7. Целта е да се намали количеството на депонираните отпадъци и да се насърчи рециклирането и оползотворяването им. Отчисленията се определят в левове за тон депониран отпадък и се превеждат от собственика на депото ежемесечно по банкова сметка за чужди средства на РИОСВ, на чиято територия се намира. Размерът на отчисленията е определен с горепосочената наредба: 2015 г. – 28 лв./т, 2016 г. – 36 лв./т, 2017 г. – 40 лв./т, 2018 г. – 45 лв./т, 2019 г. – 57 лв./т, 2020 г. и всяка следваща – 95 лв./т.\r\nЦветана ТОНЧЕВА", "date": "2017.08.15", "title": "Стефан Шилев, РИОСВ – Пловдив: Общините Брезово, Раковски, Марица и Пловдив са отличници в рециклирането на отпадъци"}
{"url": "http://www.focus-news.net/news/2017/08/15/2425989/ahram-egipetskata-armiya-e-predotvratila-napadenie-s-kola-bomba-v-severen-sinay.html", "text": "Египетската армия съобщава, че е предотвратила нападение с кола-бомба в Северен Синай, предаде  Ahram.\r\nВъоръжените сили са открили и разрушили укритие на терористите, използвано за провеждането на терористични нападения срещу армията“, съобщи говорителят на египетските въоръжени сили Тамер ел Рифай. „Това е продължение на усилията ни да се борим срещу терористичната дейност“, добави той. Виктор Турмаков", "date": "2017.08.15", "title": "Ahram: Египетската армия е предотвратила нападение с кола-бомба в Северен Синай"}
{"url": "http://www.focus-news.net/news/2017/08/15/2425990/nimh-utre-shte-bade-predimno-slanchevo-okolo-i-sled-obyad-na-otdelni-mesta-shte-prevali-kratkotraen-dazhd.html", "text": "През нощта облачността ще е разкъсана, в повечето райони до незначителна. Утре ще бъде предимно слънчево, около и след обяд ще се развива купеста облачност и на отделни места ще превали краткотраен дъжд, възможно е и да прегърми. В Източна България ще духа умерен, временно силен север-североизточен вятър. Максималните температури ще са предимно между 28° и 33°, в София – около 27°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Мартина Цветанова.\r\nАтмосферното налягане е малко по-високо от средното за август и ще остане без съществена промяна.\r\nНад Черноморието облачността ще е променлива и ще има краткотрайни превалявания от дъжд. Ще духа умерен, временно силен север-североизточен вятър. Максималните температури ще са 26°-30°. Температурата на морската вода е 25°-27°. Вълнението на морето ще бъде 3-4. Над планините ще е предимно слънчево, след обяд ще се развива купеста облачност и на отделни места ще превали и прегърми. Ще духа силен североизточен вятър. Максималната температура на височина 1200 метра ще е около 24°, на 2000 метра – около 15°.\r\nПрез следващите три дни времето ще бъде предимно слънчево, около и след обяд с развитие на купеста облачност. В четвъртък в отделни, главно планински райони е възможно да превали краткотраен дъжд. Вятърът ще бъде от североизток, слаб, в Източна България - до умерен. Температурите бавно ще се повишават и в събота, когато ще има и най-много слънце, а вятърът ще се ориентира от изток-югоизток, максималните ще са между 32° и 37°.", "date": "2017.08.15", "title": "НИМХ: Утре ще бъде предимно слънчево, около и след обяд на отделни места ще превали краткотраен дъжд"}
{"url": "http://www.focus-news.net/news/2017/08/15/2425991/tenis-mariya-sharapova-poluchi-uayld-kard-za-yu-es-oupan.html", "text": "Руската тенисистка Мария Шарапова получи специална покана („уайлд кард“ за участие на четвъртия за сезона турнир от серията „Големия шлем“ – „Ю Ес Оупън“ с общ награден фонд от 24 млн. долара.\r\nПрез пролетта на 2017 година Шарапова възобнови игра след 15-месечна дисквалификация заради нарушение на антидопинговите правила. \r\nТурнирът „Ю Ес Оупън“ тази година ще се проведе между 28 август и 9 септември в Ню Йорк.  Виктор Турмаков", "date": "2017.08.15", "title": "Тенис: Мария Шарапова получи „уайлд кард“ за „Ю ЕС Оупън“"}
{"url": "http://www.focus-news.net/news/2017/08/15/2425992/vasilka-panayotova-kmet-na-shipka-kat-za-otdih-baznyaka-e-otkrit-v-mestnostta-kraya-iztok.html", "text": "В навечерието на Богородичните празници бе направен кът за отдих „Бъзнякъ” в местността Края – Изток, каза за Радио „Фокус” кметът на Шипка Василка Панайотова. Част от този кът е и обновената знакова чешма по инициатива на шипченеца Борислав Тотев. Идеята е възприета от кметството в Шипка, което обявява дарителска кампания за набиране на средства за оформяне и на кът. Не е случайно избрано мястото мястото му – оттам тръгват множество туристически маршрути към местностите „Козари” и „Качица”, до хижите „Мушатка”, „Бузлуджа” и др, както и до чешмата с лековита вода „Светица”. Новият туристически кът ще бъде открит на 19 август.\r\nХристиянският празник Успение Богородично за поредна година бе отбелязан в Шипка. Началото на проявите бе поставено с откриването на реновирана автобусна спирка, превърната в Информационен туристически център на Шипка. Инициативата е реализирана със средства, осигурени от ПП ГЕРБ в Казанлък и доброволния труд на младежите от структурата. На нея е поставена информационна карта, представяща културно-историческите обекти на територията на Шипка и околностите. Картата е на български и на английски език. \r\nБожествена света Литургия бе отслужена от свещеника на едноименния градски храм отец Иван. По-късно бяха благословени и раздадени курбан за здраве на богомолците дошли в храма в днешния ден, както и обредни хлябове, приготвени от представители на читалищата в Шипка, Голямо Дряново и Горно Изворово. В програмата за празника взеха участие ФА „Гъдулица” към НЧ „възродена Искра” в Казанлък и Женска вокална група от читалището в село Горно Изворово. \r\nПразничните прояви продължават в утрешния ден с филми за деца. За възрастните на 18 август ще бъде прожектиран филмът „Откритието”, посветен на билколечителя Иван Раев. На 17 август ще се проведе инициативата „Търсачи на богатства” за деца и ученици, в която два отбора ще се състезават в търсене на различни артефакти в различни исторически места в Шипка. \r\nСлавяна ГАЙДАРОВА", "date": "2017.08.15", "title": "Василка Панайотова, кмет на Шипка: Кът за отдих „Бъзнякъ” е открит в местността Края – Изток"}
{"url": "http://www.focus-news.net/news/2017/08/15/2425993/pavlin-dimitrov-turisticheski-kompleks-ostrov-sveta-anastasiya-na-15-km-ot-ostrova-se-sabira-sladka-voda-koeto-e-prichinata-tam-da-ima-zhivot-ot-vekove.html", "text": "Островът е от вулканичен произход. Едно от чудесата му е, че на километър и половина от сушата се събира сладка вода. Това е една от причините на острова да има живот от векове. Това каза в интервю за Агенция „Фокус“ управителят на Туристически комплекс \"Остров Света Анастасия\" Павлин Димитров. „Островът Света Анастасия носи името си още от 5 век, когато строят църква Света Анастасия в Константинопол и нейни последователи идват по нашите земи“, посочи той и допълни, че последователите откриват, че островът носи успокоение и там растат лековити билки затова решават да го кръстят остров на спасението или Анастасия - Лечителката. „През 17 век рибари излизат в открито море, няма ги 3 дни и хората решават, че са ги загубили, а те са се скрили на острова, тогава всички възкликват на гръцки Анастасия, което значи възкресение. Оттам идва и името“, обясни Павлин Димитров. „Дълго време на острова е имало манастир, през 20 век за кратко става затвор, след това културен център, а днес туристическа дестинация“, каза още той. \r\nБиляна ИВАНОВА", "date": "2017.08.15", "title": "Павлин Димитров, Туристически комплекс \"Остров Света Анастасия\": На 1,5 км от острова се събира сладка вода, което е причината там да има живот от векове"}
{"url": "http://www.focus-news.net/news/2017/08/15/2425994/silistra-kurban-za-miryanite-dade-oblastniyat-koordinator-na-gerb-za-praznika-na-golyama-bogoroditsa.html", "text": "Навръх големия християнски празник на Голяма Богородица, който бе отбелязан в силистренския храм „Св. св. Петър и Павел“, областният координатор на ПП ГЕРБ в Силистра Тодор Тодоров даде курбан за миряните дошли в църквата, съобщиха от пресцентъра на партията. Около 200 миряни, дошли да се черкуват в храма, получиха от осветената и благословена ритуална храна, наречена за здраве, мир и благоденствие. Общинският ръководител на ПП ГЕРБ Силистра д-р Мария Димитрова, областният координатор на Жени ГЕРБ Денка Михайлова и общинските съветници също бяха дошли да уважат празника и да го споделят със своите съграждани.\r\n„Стремим се да спазваме стародавната традиция и да отбелязваме заедно важните  християните празници. Имам и личен мотив да дам този курбан, за здравето на моята съпруга Елица Тодорова”, заяви областният координатор Тодор Тодоров и поздрави всички, които носят благословеното име Мария и неговите производни – Мариана, Мариела, Мариета, Марио, Марияна, Преслава, Мариам, Мика, Мара, Маша, Мариан, Панайот.", "date": "2017.08.15", "title": "Силистра: Курбан за миряните даде областният координатор на ГЕРБ за празника на Голяма Богородица"}
{"url": "http://www.focus-news.net/news/2017/08/15/2425995/the-local-shvetsiya-dvama-dushi-sa-raneni-pri-strelba-otkrita-v-predgradie-na-stokholm.html", "text": "Шведската полиция е започнала разследване, след като двама души са били ранени при стрелба в стокхолмското предградия Йостергаторгет. Сигналът е постъпил в 15:00 часа местно време (16:00 българско) във вторник, пише  The Local.\r\n„Свидетелите са чули изстрели и получихме информация, че някой е застрелян. При пристигането си открихме двама души с огнестрелни рани и в момента изследваме местопрестъплението“, заяви Аса Валентин от местната полиция. „Двамата ранени са закарани в болница. Все още не можем да кажем какво е състоянието им“, добави тя. \r\n„Все още не сме арестували никого, но сме започнали предварително следствие за опит за убийство“, посочи Валентин. Местните медии сочат, че двамата ранени са известни престъпници.  Виктор Турмаков", "date": "2017.08.15", "title": "The Local (Швеция) : Двама души са ранени при стрелба, открита в предградие на Стокхолм"}
{"url": "http://www.focus-news.net/news/2017/08/15/2425996/targovishte-otdelenieto-po-hemodializa-v-mbal-targovishte-se-nuzhdae-ot-novo-oborudvane.html", "text": "Отделението по хемодиализа в МБАЛ - Търговище се нуждае от ново оборудване, съобщиха от пресцентъра на Областната администрация в Търговище. На проведената работна среща между областния управител Митко Стайков и управителят на областната болница д-р Иван Светулков е станало ясно, че поради големият брой на пациенти отделението по хемодиализа има нужда от пет нови апарата, както и от високопроходим пътнически микробус за нуждите на болните от отдалечените и труднодостъпни населени места. По думите на  д-р Светулков в момента в отделението работят 17 апарата, а хората на хемодиализа са 78. На месец се извършват до хиляда диализи. Областният управител е обещал съдействие за решаване на проблема.", "date": "2017.08.15", "title": "Търговище: Отделението по хемодиализа в МБАЛ-Търговище се нуждае от ново оборудване"}
{"url": "http://www.focus-news.net/news/2017/08/15/2425997/korea-herald-v-yuzhna-koreya-e-otkrit-fipronil-po-yaytsata.html", "text": "Редица магазини в Южна Корея са решили да прекратят проджабите на яйца, след като в страната са открити такива, заразени с пестицида фипронил, пише  Korea Herald.\r\n„Компанията не е купувала яйца от фермата, където са открити заразените лица. Решихме, въпреки това да спрем продажбата на яйца като превантивна мярка“, заяви прессекретар на една от водещите вериги супермаркети в страната „Е-март“. \r\nМинистерството на земеделието, храните и селскостопанските райони откри, че ферма в провинцията Намянгду Геонги е доставяла яйца, заразени с фипронил. Съобщава се, че фермата е произвеждала по 25 хил. яйца дневно. \r\nОпасният пестицид, използван за убиване на въшки, бълхи и кърлежи, бе наскоро открит по яйцата в 17 европейски държави.  Виктор Турмаков", "date": "2017.08.15", "title": "Korea Herald: В Южна Корея е открит фипронил по яйцата"}
{"url": "http://www.focus-news.net/news/2017/08/15/2425998/prof-mihail-konstantinov-za-namesvaneto-na-avstriya-v-sluchaya-tsankov-kamak-ne-biva-da-iznasyame-vatreshnite-si-problemi-izvan-stranata.html", "text": "Не бива да изнасяме вътрешните си проблеми извън страната. Това не е достойно и може да навреди на страната си, коментира в обзорното предаване на Радио „Фокус“ „Това е България“ проф. Михаил Константинов във връзка с намесването на Австрия в случая „Цанков камък“. \r\n„С това, че изнасяме скандала навън, нищо не печелим, напротив – излагаме се. Това е добре познато състояние на българската политическа класа. Случаят „Цанков камък“ трябва да бъде решен съгласно законите на страната. Не виждам кой толкова се притеснява от това, че случаят се гледа от прокуратурата. Всички казваме, че вярваме в правосъдната ни система и правоохранителнтие органи. Да оставим прокуратурата да си свърши работата. Няма да разкрия голяма тайна, ако кажа, че в \"Енергетиката\" много се краде. Наблюдаваме един от поредните такива случаи“, коментира проф. Константинов.\r\nТой каза още, при изнасянето на скандал извън страната, той вече няма как да бъде покрит. Засегнатите чуждите институции ще потърсят правата си и начини да изчистят името си.", "date": "2017.08.15", "title": "Проф. Михаил Константинов за намесването на Австрия в случая „Цанков камък“: Не бива да изнасяме вътрешните си проблеми извън страната"}
{"url": "http://www.focus-news.net/news/2017/08/15/2425999/reuters-siriyskata-armiya-saobshtava-che-nein-iztrebitel-e-katastrofiral-v-yuzhnata-chast-na-stranata-i-che-e-zapochnala-razsledvane.html", "text": "Сирийската армия съобщи, че един от нейните изтребители се е разбил в южната част на страната. Часове по-рано подкрепяните от запада бунтовници съобщиха, че са го свалили и че са пленили пилота, предаде  Reuters.\r\nДържавната сирийска телевизия „Ихбария“ цитира военни източници, сочещи, че в момента се провежда разследване какво е причинило инцидента. Съдбата на пилота не е била споменавана. Бунтовниците публикуваха снимки на разбилия се изтребител руско производство.  Виктор Турмаков", "date": "2017.08.15", "title": "Reuters: Сирийската армия съобщава, че неин изтребител е катастрофирал в южната част на страната и че е започнала разследване"}
{"url": "http://www.focus-news.net/news/2017/08/15/2426000/stara-zagora-gerb-kazanlak-renovira-spirka-v-gr-shipka-prevarna-ya-v-informatsionen-tsentar.html", "text": "На днешния християнски празник, Успение на Пресвета Богородица, в гр. Шипка бе открита реновирана автобусна спирка, която се намира в центъра на подбалканското градче, съобщиха от пресцентъра на ПП ГЕРБ. Съоръжението бе възстановено със средства, осигурени от ПП ГЕРБ и доброволния труд на младежите от казанлъшката структура. Спирката е построена в края на 90-те години на миналия век, като през това време не е била поддържана, което я е превърнало в неугледно място в центъра на Шипка. Сега тя е обновена, с поставена на нея информационна карта, полезна както за местното население, така и за туристите, които посещават региона. Картата е на български и на английски език и представя града и територията около него, както и културно-историческите обекти в района.\r\n„Днес ние сме се събрали тук, за да отбележим Богородичните празници по един прекрасен начин, с нови придобивки за Шипка“, подчерта кметът Василка Панайотова. Тя благодари на младежите от ГЕРБ, които са я изненадали приятно с идеята за инициативата. „Дойдоха от сърце, работиха с амбиция и много ентусиазъм, без да се съобразяват дали съм от тази или друга партия, подчерта градоначалникът на Шипка и допълни - така трябва да бъде, защото всички сме равни. Хората се делят само на добри и на лоши\".   \r\nСекретарят на МГЕРБ - Казанлък Виктория Войводова сподели, че Шипка е важен исторически град и заслужава много повече: \"Ние се постарахме, за бъдещето развитие на град Шипка имаше нужда от създаването на такова място, където да може да се популяризира самият град, като в същото време се рекламират и всички забележителности в близост до него.\"", "date": "2017.08.15", "title": "Стара Загора: ГЕРБ – Казанлък реновира спирка в гр. Шипка, превърна я в информационен център"}
{"url": "http://www.focus-news.net/news/2017/08/15/2426001/meglena-kuneva-pravilata-za-funktsioniraneto-na-politicheskite-partii-i-svarzanite-s-tyah-fondatsii-tryabva-da-badat-sapostavimi-mezhdu-vsichki-evropeyski-strani.html", "text": "Правилата за функционирането на политическите партии и свързаните с тях фондации, трябва да бъдат съпоставими между всички европейски страни. Това не е въпрос на директива или общо европейско законодателство, а на субсидиарност. Това коментира за обзорното предаване „Това е България“ на Радио „Фокус“ Меглена Кунева, вицепремиер по координация на европейските политики и институционалните въпроси и министър на образованието и науката в предишното правителство. Меглена Кунева е предложена от Европейската комисия за член на Комитет, който се занимава със статута и финансирането на европейските политически партии. Целта на Комитета е повече прозрачност, по-ясна посока и повече откритост. \r\n„Никой не базира националния си закон за партиите и финансирането им на европейска директива. Няма такава. Това е въпрос на субсидиарност. Т.е. има национално законодателство и само ако е много необходимо, се пристъпва към европейско законодателство, което би могло при едно общо европейско законодателство, да даде общо правило за всички страни. Не сме още на този етап, но е важно да съпоставим системите и да видим как функционират“, коментира Меглена Кунева.\r\nТя допълни, че европейските теми трябва по-често да се дебатират в България, особено за времето на нейното председателство, което според бившия еврокомисар вече е в своята орбита. Това предполага, че България трябва да има категорични позиции по основните европейски въпроси.", "date": "2017.08.15", "title": "Меглена Кунева: Правилата за функционирането на политическите партии и свързаните с тях фондации, трябва да бъдат съпоставими между всички европейски страни"}
{"url": "http://www.focus-news.net/news/2017/08/15/2426002/afp-kolumbiya-obyavi-kray-na-konflikta-s-fark.html", "text": "Президентът на Колумбия Хуан Мануел Сантос обяви „истински край“ на продължили половин век конфликт с партизанската групировка ФАРК, след като нейното разоръжаване приключи, предаде  AFP.\r\nНаглежданият от ООН процес приключи с предаването на последния камион, натоварен с оръжие от регионите, където ФАРК започна демобилизация. \r\n„С свалянето на оръжието конфликтът най-накрая наистина приключи и в живота на нацията започна нова фаза“, заяви Сантос по време на церемония в Пондорес, изолиран регион в северния департамент на Колумбия Гуахира.  Виктор Турмаков", "date": "2017.08.15", "title": "AFP: Колумбия обяви край на конфликта с ФАРК"}
{"url": "http://www.focus-news.net/news/2017/08/15/2426003/burgas-za-vtori-pat-v-grada-shte-bade-predstaven-spektakalat-osmoto-chudo.html", "text": "Спектакълът на Национален фолклорен ансамбъл „Българе“ „Осмото чудо“ за втори път ще гостува в Бургас, съобщиха от пресцентъра на Общината. Събитието ще се състои на 12 септември, вторник, от 20.30 часа на сцената на Летния театър в града. Мащабният проект с участието на холивудския актьор Бен Крос ще бъде игран пред бургаската публика със съдействието на Община Бургас.\r\nИнтересът към четвъртия авторски проект на „Българе“ се оказа огромен. Спектакълът е оригинална режисьорска комбинация от филм, театър и динамичните ни народни танци и песни, следваща интригуващ сценарий. Те, както и почти цялата хореография, са дело на създателя и продуцент на ансамбъл „Българе“ Христо Ив. Димитров, чиито солови изпълнения са акцент в добруджанската и тракийската картина.\r\nРолята на ирландския журналист Джеймс Баучер е великолепно изиграна от холивудския актьор Бен Крос. Българският актьор Атанас Сребрев в образа на унгарския композитор Бела Барток е негов партньор в разговора, който двамата водят при пътуването си в „Ориент Експрес“. Повествованието преминава през 7 музикално-танцови картини, впечатляващо изиграни от танцьорите и солистите на „Българе“. Естествено продължение на най-популярния спектакъл на трупата – дебютния „Това е България!“, „Осмото чудо“ е мащабна продукция, която направо оставя публиката без дъх, в което бургазлии ще имат възможност да се убедят отново.\r\nПрез настоящата година ансамбъл „Българе“ отбелязва 15 години от създаването си.\r\nБилетите за спектакъла „Осмото чудо“ на цени от 10, 12, 15 и 20 лева са вече в продажба на лятна каса „Часовника“ и на тел. 089 489 80 98.", "date": "2017.08.15", "title": "Бургас: За втори път в града ще бъде представен спектакълът „Осмото чудо“"}
{"url": "http://www.focus-news.net/news/2017/08/15/2426004/reuters-mayk-pens-zayavi-che-e-uveren-v-mirnoto-razreshavane-na-situatsiyata-vav-venetsuela.html", "text": "Вицепрезидентът на САЩ Майк Пенс заяви по време на днешното си пристигане в Буенос Айрес, че е уверен в постигането на „мирно“ решение на кризата във Венецуела с икономически и дипломатически натиск срещу режима на Николас Мадуро, предаде  Reuters.\r\nМеждувременно Пенс аплодира „смелия план за реформи“ на аржентинския президент Маурисио Макри и заяви, че двете страни ще работят по засилването на двустранната търговия.  Виктор Турмаков", "date": "2017.08.15", "title": "Reuters: Майк Пенс заяви, че е уверен в мирното разрешаване на ситуацията във Венецуела"}
{"url": "http://www.focus-news.net/news/2017/08/15/2426005/smolyan-narodniyat-predstavitel-ot-gerb-d-r-daniela-daritkova-se-pokloni-pred-pametnika-na-zaginalite-za-osvobozhdenieto-na-selo-shiroka-laka-i-okolnostta.html", "text": "Народният представител от ГЕРБ д-р Даниела Дариткова се поклони пред паметника на загиналите за освобождението на село Широка лъка и околността, съобщиха от пресцентъра на ПП ГЕРБ. Заедно с областният управител на Смолян Недялко Славов присъстваха на тържествена заря-проверка и поднесоха венци пред паметника на загиналите от войните и паметника на Екзарх Стефан I. „Днес много по-отчетливо виждаме колко сила, мъжество и себеотдаване се изисква, за да напуснеш дома си, за да жертваш младостта си за свободата. Нека отдадем дължимото на историята, на историческата памет и да се върнем към уроците“, заяви д-р Дариткова. \r\nПреди това се извърши вечерно богослужение в църквата „Успение Богородично“ - с. Широка лъка. В тържеството взеха участие военнослужещи от 101 Алпийски батальон от сухопътните войски и духов оркестър на военновъздушните сили в Пловдив.\r\nПризнателните съвременници с едноминутно мълчание и падане на колене почетоха героите, загинали за свободата на Широка лъка и околността. Празниците в селото продължават и днес на 15 август, с празнично богослужение и народно веселие по случай храмовия празник на църквата.", "date": "2017.08.15", "title": "Смолян: Народният представител от ГЕРБ д-р Даниела Дариткова се поклони пред паметника на загиналите за освобождението на село Широка лъка и околността"}
{"url": "http://www.focus-news.net/news/2017/08/15/2426006/sofiya-politsiyata-zadarzha-42-godishen-mazh-za-poreditsa-napadeniya-nad-vazrastni-zheni.html", "text": "Полицията задържа 42-годишен мъж за поредица нападения над възрастни жени в центъра на столицата, предаде БНР. Арестуваният е нападал предимно пенсионерки на възраст над 70 години. До момента полицията в София разполага с данни за три нападения, но лицето има общо 46 регистрации за различни престъпления в цялата страна. Събират се доказателства и за други подобни инциденти.", "date": "2017.08.15", "title": "София: Полицията задържа 42-годишен мъж за поредица нападения над възрастни жени"}
{"url": "http://www.focus-news.net/news/2017/08/15/2426022/reuters-spored-pravitelstvoto-na-turtsiya-referendumat-za-nezavisimostta-na-irakski-kyurdistan-shte-zasili-nestabilnostta-v-regiona.html", "text": "Прессекретарят на турското правителство  Бекир Боздаг заяви, че планираният за следващия месец референдум за независимостта на Иракски Кюрдистан нарушава конституцията на Ирак и допълнително ще дестабилизира региона, предаде  Reuters.\r\n„Референдумът ще допринесе за нестабилността на региона“, заяви Боздаг. Той добави, че решението за провеждането на допитването „нарушава независимостта на Ирак“. \r\nПо-рано турският министър на енергетиката Берат Албайрак заяви, че референдумът ще навреди на енергийното сътрудничество с властите на кюрдската автономия в Ирак, който доставя хиляди барели петрол дневно до турския терминал за износ Джейхан. Виктор Турмаков", "date": "2017.08.15", "title": "Reuters: Според правителството на Турция референдумът за независимостта на Иракски Кюрдистан ще засили нестабилността в региона"}
{"url": "http://www.focus-news.net/news/2017/08/15/2426023/smolyan-ustanoveno-e-nereglamentirano-izhvarlyane-na-otpadatsi-v-rayona-na-s-bostina-izvarshitelyat-shte-bade-sanktsioniran.html", "text": "Изхвърлените в района на село Бостина отпадъци вече са почистени. Това беше констатирано при проверка на експерти от РИОСВ – Смолян тази сутрин, съобщиха от пресцентъра на РИОСВ. По-късно през деня извършителят е направил писмени самопризнания. Въпреки това срещу него ще бъдат предприети административно-наказателни мерки по реда на Закона за управление на отпадъците.\r\nРИОСВ – Смолян припомня, че нерегламентираното изхвърляне на отпадъци е нарушение на екологичното законодателство, а предвидената санкция за физически лица е в размер до 1000 лв.", "date": "2017.08.15", "title": "Смолян: Установено е нерегламентирано изхвърляне на отпадъци в района на с. Бостина, извършителят ще бъде санкциониран"}
{"url": "http://www.focus-news.net/news/2017/08/15/2426024/ria-novosti-sarbiya-poiska-ot-rusiya-da-ne-dopuska-kosovo-do-interpol.html", "text": "Сръбският министър на отбраната Александър Вулин предаде на руския посланик в Белград Александър Чепурин молба от властите на страната към правителството на Русия да не допуска влизането на Косово в Интерпол,  предаде РИА Новости.\r\n„Министър Вулин благодари на посланик Чепурин за принципната позиция на Русия по въпроса за отношенията към Косово и поиска Русия, както и преди, да предприема всичко по силите си, за да направи приема на Косово в Интерпол невъзможен“, пише в съобщение, публикувано от сръбското Министерство на отбраната. \r\nПрез февруари президентът на Косово Хашим Тачи съобщи, че страната ще подаде през 2017 г. молби за прием в международни организации като ЮНЕСКО, Съвета на Европа и Интерпол.  Виктор Турмаков", "date": "2017.08.15", "title": "РИА Новости: Сърбия поиска от Русия да не допуска Косово до Интерпол"}
{"url": "http://www.focus-news.net/news/2017/08/15/2426025/dobrich-nad-68-000-klienti-e-obsluzhil-ofisat-na-nap-v-grada-ot-nachaloto-na-godinata.html", "text": "68 004 клиенти е обслужил офисът на НАП в Добрич от началото на 2017 година. Това съобщи Красимир Павлов, експерт в звено „Комуникации“ в ТД на НАП – Варна, офис - Добрич, предаде кореспондент на Радио „Фокус” – Варна. 15 232 добруджанци са посетили местния офис на агенцията, за да проверят и коригират своя здравен статус. От началото на годината 1281 граждани са поискали и получили от НАП – Добрич Персонален идентификационен код (ПИК). Той е безплатен, безсрочен и може да бъде издаден във всеки офис на НАП. С ПИК добруджанци могат да ползват много електронни услуги, предлагани от приходната агенция, без да посещават офиса в града. Освен данъчната декларация за облагане на доходите, с персонален код на НАП гражданите могат да подават по интернет и много други документи – осигурителни декларации образец 1, 6, 5 и 7, справка за изплатени доходи на физически лица, както и декларацията за авансови данъци, която се изисква от самоосигуряващите се и наемодателите всяко тримесечие. С ПИК клиентите на НАП могат да проверяват още какви са задълженията им към бюджета, какви плащания са направили, какъв е осигурителният им доход, да получат информация за членство си в пенсионен фонд, направените вноски и др. С ПИК на НАП могат да се ползват и услуги на много други администрации, като например електронни услуги на НОИ, да се проверяват задълженията за местни данъци и такси, както и да се плащат местни данъци и такси на някои общини. \r\nНАП ще може да предоставя данъчно-осигурителна информация на клиентите си, които притежават персонален идентификационен код (ПИК) и по телефона чрез колцентъра си. На практика това означава, че гражданите и фирмите с ПИК ще могат да получават информация за своите данъчни и осигурителни задължения по още един начин, не само онлайн - с ПИК или електронен подпис и в офисите на Агенцията, но и по телефона, след като се идентифицират със своя ПИК. До сега нямаше такава възможност, но последните промени в Данъчно-осигурителния процесуален кодекс са дали възможност на НАП да предложи новата услуга. Очаква се Агенцията да въведе проверката за данъци и осигуровки по телефона в близките месеци. Разпоредбите на данъчния кодекс дават 6 месечен срок, в който да се уреди реда и начина за прилагането им. \r\nЖулиета НИКОЛОВА", "date": "2017.08.15", "title": "Добрич: Над 68 000 клиенти е обслужил офисът на НАП в града от началото на годината"}
{"url": "http://www.focus-news.net/news/2017/08/15/2426026/pazardzhik-v-rd-sotsialno-podpomagane-sa-podadeni-nad-5-100-zayavleniya-za-tseleva-pomosht-za-otoplenie.html", "text": "В дирекциите „Социално подпомагане” на територията на област Пазарджик за първия месец от кампанията до 14 август са приети над 5 100 заявления за подпомагане с целева помощ за отопление. Това съобщиха за Радио „Фокус“ – Пазарджик от Регионална дирекция „Социално подпомагане“. Сумата на новия месечен размер на целевата помощ за отоплителен сезон 2017/2018 година е 73,02 лв., общият размер за петте месеца на целия отоплителен сезон – 365,10 лв. Кандидатстващите лица и семейства подават своите документи в дирекциите „Социално подпомагане“ от 17 юли 2017 г. по настоящ адрес, кампанията ще продължи до 31 октомври 2017 година. \r\nДо момента в дирекциите „Социално подпомагане” в област Пазарджик са подадени 5 186 заявления-декларации, като само за община Велинград техният брой е 2 109, община Септември – 736; община Ракитово – 530. За месец юли 2017 година са отпуснати помощи на 2 004 лица и семейства и е изплатена сума в пълен размер за обща стойност 731 660, 40 лева, уточняват от РД „Социално подпомагане“.\r\nВаня НИКОЛОВА", "date": "2017.08.15", "title": "Пазарджик: В РД „Социално подпомагане“ са подадени над 5 100 заявления за целева помощ за отопление"}
{"url": "http://www.focus-news.net/news/2017/08/15/2426027/reuters-germanskiyat-ministar-na-finansite-prizova-kam-zasileni-sanktsii-spryamo-avtomobilnata-industriya.html", "text": "Германският министър на финансите Волфганг Шойбле призова към засилени регулации по отношение на националната автоиндустрия, предаде  Reuters.\r\nШойбле посочи, че индустрията е допуснала сериозни грешки и сега трябва да приеме последствията от тях. \r\nБъдещето на автомобилния сектор, най-големия износител в Германия и работодател на 800 хил. души става „горещ“ предизборен въпрос за политиците, след като по-рано компанията  „Фолксваген“ се забърка в скандал, признавайки преди две години, че е излъгала по време на изпитанията за емисии на парникови газове в САЩ.  Виктор Турмаков", "date": "2017.08.15", "title": "Reuters: Германският министър на финансите призова към засилени санкции спрямо автомобилната индустрия"}
{"url": "http://www.focus-news.net/news/2017/08/15/2426028/plovdiv-prodalzhava-obnovyavaneto-na-detski-ploshtadki-v-rayon-severen.html", "text": "Продължава обновяването на детски площадки в район „Северен“ в града. Това съобщи за Радио „Фокус“ – Пловдив кметът на района Ральо Ралев. Започна подмяната на стари и счупени седалки от детски люлки на площадките, намиращи се на територията на районната администрация. „Ще бъдат монтирани  21 нови седалки, от които седем броя за деца от 1 до 3 години и четиринадесет броя за деца от 3 до 12 години“, добави още районният кмет. Акцията по обновяването на детските съоръжения се провежда  съвместно с ОП „Градини и паркове“.\r\nКристиян ГАРОВ", "date": "2017.08.15", "title": "Пловдив: Продължава обновяването на детски площадки в район „Северен“"}
{"url": "http://www.focus-news.net/news/2017/08/15/2426029/reks-tilarsan-islyamska-darzhava-e-izvarshila-genotsid-sreshtu-religioznite-maltsinstva.html", "text": "Държавният секретар на САЩ Рекс Тилърсън обвини „Ислямска държава“ в извършването на серия от актове на насилие, насочени срещу религиозни и етнически малцинства, дори и по време, в което те губят контрол над обширни територии в Ирак и в Сирия, предаде Voice of America.\r\nРекс Тилърсън заяви, че „Ислямска държава“ „ясно е отговорна за геноцид… за престъпления срещу човечеството“. Държавният секретар представи годишния отчет на Държавния департамент на САЩ относно религиозните свободи в 199 държави по света и посочи, че „религиозните преследвания и нетолерантност остават разпространени“. \r\nТилърсън посочи, че „почти 80% от световното население живее с ограничения върху свободата за религията. Където религиозната свобода не е защитена, ние знаем, че нарушенията на човешките права и насилственият екстремизъм имат по-голяма възможност да пуснат корен. \r\nДържавният секретар посочи, че седем държави допускат най-много нарушения в религиозната свобода: Иран, Саудитска Арабия, Турция, Бахрейн, Китай, Пакистан и Судан, но насочи най-много обвинения срещу „Ислямска държава“. \r\n„Докато постигаме прогрес в победата над „Ислямска държава“, нейните терористи  продължават да нападат редица религиозни и етнически групи“, посочи той.  Виктор Турмаков", "date": "2017.08.15", "title": "Рекс Тилърсън: „Ислямска държава“ е извършила геноцид срещу религиозните малцинства"}
{"url": "http://www.focus-news.net/news/2017/08/15/2426030/burgas-interaktivna-ekspozitsiya-ot-praistoricheski-zhivotni-shte-bade-predstavena-na-16-avgust-v-morskata-gradina.html", "text": "Мамути, съблезъби тигри, космати носорози, гигантски птици и още много други са част от „Ледена епоха” – една вълнуваща и образователна изложба за растения и животни от последната ледникова епоха на Земята. Експозицията гостува за първи път в България и ще бъде ситуирана в Морската градина в Бургас на 16 август, съобщиха от пресцентъра на Общината. Изложбата се реализира от „Коко Ейджънси” със съдействието на Община Бургас. Това е втората макетна експозиция, която организаторите реализират в България. Първата е „Живите динозаври”, която бе представена във Варна.\r\nВ „Ледена епоха” посетителите ще имат възможност да разгледат 18 животински интерактивни макета на бозайници с научно точни движения, оцветяване, звуци и козина. Всяко животно, част от изложбата, се движи и издава звуци. Експозицията е снабдена с интерактивен панел, който включва археологическо поле за посетителите, в което могат да се разходят и да открият гигантски скелет на праисторическо животно.\r\nОсвен представители от „Ледена епоха”, посетителите ще могат да разгледат и макети на динозаври в реалните им размери. Експозицията е гостувала в повечето страни по света като Южна Америка, Холандия, Италия, Унгария, Румъния, Кипър, Гърция, Сингапур, Тайланд и много други, а зрителите на макетите са общо над 5 млн. души.\r\n„Ледена епоха” ще бъде достъпна за посетители всеки ден от 10.00 до 22.00 часа и ще бъде разположена в парк „Езеро”, в близост до Конна база – Бургас и пясъчните фигури. Билетите ще бъдат продавани на място, на цени от 10 лв. за деца и 12 лв. за възрастни.", "date": "2017.08.15", "title": "Бургас: Интерактивна експозиция от праисторически животни ще бъде представена на 16 август в Морската градина"}
{"url": "http://www.focus-news.net/news/2017/08/15/2426031/faz-broyat-na-zhertvite-v-madeyra-dostigna-do-13-dushi-ranenite-sa-50.html", "text": "Броят на жертвите, загинали при падане на дърво на популярния ваканционен остров Мадейра, достигна до 13 души, съобщава германският национален ежедневник Die Frankfurter Allgemeine Zeitung. Пострадали при инцидента са 50 души, сред които и граждани на Германия.\r\nДвестагодишен дъб падна внезапно при провеждането на религиозен фестивал в близост до главния град на острова – Фуншал. Първоначално бе съобщено за смъртта на 11 души.Тереза Герова", "date": "2017.08.15", "title": "FAZ: Броят на жертвите в Мадейра достигна до 13 души, ранените са 50"}
{"url": "http://www.focus-news.net/news/2017/08/15/2426032/sport-i-milosh-raonich-se-otkaza-ot-uchastie-v-turnira-v-sinsinati.html", "text": "Канадецът Милош Раонич стана поредният топ тенисист, който оттегли участието си от турнира от сериите „Мастърс“ в Синсинати. Причината за решението е свързана със сериозни болки в китката.\r\nПо-рано от участие в Синсинати се отказаха шотландецът Анди Мъри, Новак Джокович и победителят от миналогодишното издание на турнира – Марин Чилич от Хърватия.", "date": "2017.08.15", "title": "Спорт: И Милош Раонич се отказа от участие в турнира в Синсинати"}
{"url": "http://www.focus-news.net/news/2017/08/15/2426033/rt-vaorazhen-mazh-otkri-strelba-ot-pokriva-na-sgrada-v-istanbul-nyama-postradali.html", "text": "Неизвестен мъж, въоръжен с пушка, откри огън от покрива на сграда в Истанбул, нанасяйки щети върху няколко превозни средства, предава телевизионният канал RT. \r\nПредполага се, че инцидентът е възникнал след семеен скандал. Няма пострадали в резултат на произведената стрелба. Тереза Герова", "date": "2017.08.15", "title": "RT: Въоръжен мъж откри стрелба от покрива на сграда в Истанбул, няма пострадали"}
{"url": "http://www.focus-news.net/news/2017/08/15/2426034/huyrriyet-v-istanbul-e-zaloven-izdirvan-ot-interpol-ekstremist-ot-islyamska-darzhava.html", "text": "Предполагаем екстремист от близкоизточната радикална групировка „Ислямска държава“, издирван от Интерпол, бе заловен в рамките на антитетористична операция в Истанбул, съобщава турският вестник Hurrieyt. \r\nПолицията е стартирала акцията още преди пет дни, когато е получила разузнавателна информация, че джихадистка клетка планира да извърши терористично нападение, съобщиха по-рано медиите. Сред задържаните е Мехди А., който е бил заловен при съвместна работа на полицейските органи и спецсилите след техническо проследяване и разузнаване.\r\nДжихадистът, който има белгийски паспорт, се е присъедил към редиците на „Ислямска държава“ през 2014 г., когато е пътувал до Сирия заедно със съпругата си.\r\nТой е фигурирал в списъка на Интерпол за най-издирвани лица в продължение на три години заради предполагаемата му връзка с други смъртоносни атаки на територията на Европа. Тереза Герова", "date": "2017.08.15", "title": "Huyrriyet: В Истанбул е заловен издирван от Интерпол екстремист от „Ислямска държава“"}
{"url": "http://www.focus-news.net/news/2017/08/15/2426035/predstoyashti-mezhdunarodni-sabitiya-za-16-avgust-agentsiya-fokus.html", "text": "Великобритания публикува становище относно границата си със Северна Ирландия след Брекзит.\r\n*** Подновяване на делото срещу бившият руски министър на икономическото развитие Алексей Улюкаев, обвинен във вземането на подкуп на стойност два милиона долара. \r\n*** Партията на германският канцлер Ангела Меркел – Християндемократически съюз, ще проведе среща с оглед на наближаващите избори на 24 септември. \r\n*** Иракски самолети бомбардират позиции на „Ислямска държава“ около град Тал Афар, което най-вероятно ще бъде последвано от сухопътна офанзива.  \r\n*** Проследяване на ситуацията около сваления сирийски военен самолет и съдбата на управлявалия го пилот. \r\n*** Проследяване на ситуацията в Иран, след като президентът Хасан Роухани предупреди, че може да наруши споразумението за ограничаването на ядрения арсенал от 2015 г., ако САЩ наложат още санкции върху страната.\r\n***", "date": "2017.08.15", "title": "Предстоящи международни събития за 16 август (Агенция „Фокус“)"}
{"url": "http://www.focus-news.net/news/2017/08/15/2426036/plus-info-makedoniya-nad-10-hil-dushi-izcheznali-po-vreme-na-voynite-na-balkanite-ot-90-te-sa-vse-oshte-v-neizvestnost.html", "text": "Съдбата на около 10,6 хил. души, изчезнали през войните на Балканския полуостров от 90-те години на миналия век, е все още неизвестна. Това съобщи във вторник председателят на сръбската Комисия за изчезнали лица Велко Одалович, предава македонската електронна медия „Плус Инфо“.\r\nОдалович призна, че времето не е съюзник за решаването на проблема.\r\n„Има все по-малко нова информация и готовност тя да бъде споделена с държавните органи, които се занимават с тази проблематика. Този проблем е цивилизационен и хуманитарен, но и значително политически, и затова трябва да бъде решен, за да се гарантира стабилизиране на региона“, изрази увереност Одалович.\r\nТой подчерта, че изчезналите лица се колкото жителите на един „малък град\".\r\n„Зад тези 10,6 хил. изчезнали лица стоят десетки или стотици членове на техните семейства, както и хора, които директно се интересуват от тяхната съдба“, припомни Одалович..Тереза Герова", "date": "2017.08.15", "title": "„Плус Инфо“ (Македония): Над 10 хил. души, изчезнали по време на войните на Балканите от 90-те, са все още в неизвестност"}
{"url": "http://www.focus-news.net/news/2017/08/15/2426037/volfgang-shoyble-neobhodimi-sa-poveche-sredstva-za-stabilizirane-na-afrika.html", "text": "С оглед на бежанската криза Германия, но и Европа трябва да отпусне повече средства, за да бъде стабилизирана Африка. Това е мнението на федералния министър на финансите Волфганг Шойбле, пише вестник Die Frankfurter Allgemeine Zeitung. \r\n„Не бива да оставяме хората да се давят“, призова германският християндемократ, допълвайки, че трафикантските банди не трябва да са тези, които определят кой да дойде в Европа. \r\nМиналата година в света от война, насилие и преследване бяха засегнати 65 млн. души, 300 хил. повече в сравнение с предходната 2015 г., припомнят от редакцията.Тереза Герова", "date": "2017.08.15", "title": "Волфганг Шойбле: Необходими са повече средства за стабилизиране на Африка"}
{"url": "http://www.focus-news.net/news/2017/08/15/2426038/sport-livarpul-pobedi-s-21-hofenhaym-v-parvi-dvuboy-ot-pleyofite-za-shampionska-liga.html", "text": "Гостуващият Ливърпул победи с 2:1 отбора на Хофенхайм в първи мач от плейофите за влизане в групите за Шампионска лига. \r\nРезултатът бе открит от гостите с попадение на Трент Александър-Арнолд в 35-та минута. В 74-та Ливърпул увеличи преднината си до 2:0. Шест минути преди края на двубоя за домакините отбелязаха попадение Марк Ут.Резултати от другите срещи:\r\nКарабах-Копенхаген – 1:0;\r\nАпоел-Славия – 2:0;\r\nЙънг Бойс- ЦСКА Москва – 0:1;\r\nСпортин Л- Стауа – 0:0", "date": "2017.08.15", "title": "Спорт: Ливърпул победи с 2:1 Хофенхайм в първи двубой от плейофите за Шампионска лига"}
