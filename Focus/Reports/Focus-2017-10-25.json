{"url": "http://www.focus-news.net/news/2017/10/25/2450527/reuters-pensioneri-protestirat-v-saraevo-s-iskane-za-uvelichenie-na-pensiite.html", "text": "Хиляди пенсионери, живеещи на ръба на бедността, излязоха на протест по улиците на Сараево с искане за 10-процентно увеличение на пенсиите, предаде Reuters. Близо две трети от пенсионерите във Федерация Босна и Херцеговина преживяват с минимална пенсия в размер на 326 босненски марки ($196) месечно, а средната пенсия възлиза на 370 марки. Средната работна заплата от 870 марки. Пенсионерите в босненския регион са пет пъти повече от работещите. Правителството, което готви план за цялостна реформа в пенсионната система, се затруднява да извършва плащанията навреме. Пенсиите не са увеличавани от 2015 г. Калина Жекова", "date": "2017.10.25", "title": "Reuters: Пенсионери протестират в Сараево с искане за увеличение на пенсиите"}
{"url": "http://www.focus-news.net/news/2017/10/25/2450494/nimh-utre-shte-ima-promenliva-oblachnost-namalyavashta-i-do-predimno-slanchevo-shte-zapochne-barzo-i-chuvstvitelno-zatoplyane.html", "text": "През нощта валежите навсякъде ще спрат, най-късно в югоизточните райони. Минималните температури ще са между 2° и 7°. Утре ще има променлива облачност, намаляваща и до предимно слънчево. Вятърът ще е от запад-северозапад, слаб до умерен. Ще започне бързо и чувствително затопляне. Максималните температури ще са между 14° и 19°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Евгения Егова.\r\nАтмосферното налягане е по-високо от средното за месеца и през деня ще остане без съществена промяна.\r\nПо Черноморието ще има променлива облачност. През нощта все още на места по южното крайбрежие ще има слаби валежи, които до сутринта ще спрат. Ще духа до умерен вятър от запад-северозапад. Максималните температури ще са 15-16°. Температурата на морската вода е 17-18°. Вълнението на морето ще бъде 3 бала. Над планините ще има променлива облачност. Ще духа умерен до силен северозападен вятър. Температурите ще се повишат и максималната на височина 1200 метра около 13°, а на 2000 метра – около 6°.\r\nВ петък ще има променлива облачност, намаляваща и до предимно слънчево. Вятърът ще е северозападен, слаб до умерен. Ще се затопли още. Още през нощта срещу събота от запад на изток ще се заоблачи и в събота на места ще превали. С усилване на вятъра от северозапад отново ще застудее. В неделя вероятността за валежи е  малка, а и облачността временно ще намалее. Ще остане ветровито, но вятърът ще се ориентира от запад-югозапад. Сутринта ще е студено, дневните температури слабо ще се повишат.", "date": "2017.10.25", "title": "НИМХ: Утре ще има променлива облачност, намаляваща и до предимно слънчево, ще започне бързо и чувствително затопляне"}
{"url": "http://www.focus-news.net/news/2017/10/25/2450495/kiril-voynov-damtn-vsichki-yazoviri-koito-sa-skasali-stenite-si-ne-sa-v-spisaka-na-potentsialno-opasnite.html", "text": "Всички язовири, които са скъсали стените си, не са в списъка на потенциално опасните. Това каза Кирил Войнов, главен директор в ГД „Надзор на язовирните стени и съоръженията към тях” в ДАМТН пред журналисти в бургаското село Черни връх, във връзка с бедственото положение в общините Бургас и Камено в областта, предаде репортер на Агенция \"Фокус\". \"Не може да се говори за неконтролируемо изпускане\", коментира той. По думите му в четвъртък и петък по заповед на областния управител е трябвало да започне проверката на тези язовири.", "date": "2017.10.25", "title": "Кирил Войнов, ДАМТН: Всички язовири, които са скъсали стените си, не са в списъка на потенциално опасните"}
{"url": "http://www.focus-news.net/news/2017/10/25/2450496/voa-irakskite-kyurdi-zayaviha-che-sa-gotovi-da-prenebregnat-rezultatite-ot-referenduma-s-tsel-zapochvane-na-pregovori-s-bagdad.html", "text": "От регионалното правителство на иракските кюрди заявиха, че са готови да пренебрегнат резултатите от референдума за независимост, който се проведе в областта в края на септември, съобщава радио Voice of America. Действието е с цел започване на преговори с Багдад и предотвратяване на допълнително насилие между двете страни. Медията припомня, че по-рано миналата седмица иракски правителствени войски установиха контрол над град Киркук, оспорван между двете страни след референдума за независимост, който премиера на страната обяви за незаконен. Като допълнение на предложението за започване на преговори и пренебрегване на резултатите от вота, кюрдските власти призоваха също така за спиране на военните операции в северните части на Ирак.  Цанко Цолов", "date": "2017.10.25", "title": "VOA: Иракските кюрди заявиха, че са готови да пренебрегнат резултатите от референдума, с цел започване на преговори с Багдад"}
{"url": "http://www.focus-news.net/news/2017/10/25/2450497/petar-vitanov-bsp-bsp-ima-razlichno-filosofsko-razbirane-za-antikoruptsionniya-zakon-v-sravnenie-s-gerb.html", "text": "БСП има различно философско разбиране за антикорупционния закон в сравнение с ГЕРБ. Това каза в интервю за Радио „Фокус“ народният представител от парламентарната група на \"БСП за България\" Петър Витанов. \"Различията, свързани с разследващите функции на бъдещия орган, представляват само една от темите, по които не могат да се намерят допирни точки между двете партии\", допълни той. „Въпросът с разследването е само една от темите, по които ние не можем да намерим допирни точки. Друга подобна тема е изборът на председател и този, който ще назначава ръководството на този антикорупционен орган. Тези различия, разбира се, се обуславят от нашите различни разбирания. Защото ние считаме, че няма как този орган да бъде ефективен, ако в него не са включени разследващите функции“, каза още Петър Витанов. Според него предложението на ГЕРБ включва механично сливане на няколко неефективни органа, които няма как да изградят единен ефективен орган.", "date": "2017.10.25", "title": "Петър Витанов, БСП: БСП има различно философско разбиране за антикорупционния закон в сравнение с ГЕРБ"}
{"url": "http://www.focus-news.net/news/2017/10/25/2450498/tsvetan-tsvetanov-gerb-70-miliona-leva-sa-investirani-v-poslednite-6-godini-v-dimitrovgrad.html", "text": "Зам.-председателят на ГЕРБ и председател на ПГ на партията Цветан Цветанов участва в церемонията по откриването на ремонтираната спортна зала „Младост“ в Димитровград. На събитието присъстваха и депутатът от ГЕРБ и областен координатор на партията в Хасково Делян Добрев, народните представители от ГЕРБ-Хасково Евгения Ангелова и д-р Георги Станков, областният управител на Хасково Станислав Дечев, представители на спортната общественост от Димитровград и страната. Това съобщиха от пресцентъра на ПП ГЕРБ.\r\n„Държавата дава много възможности на всички общини, но единици са управниците като димитровградския кмет Иво Димов, които успяват да работят в интерес на хората. Отношението на държавата е еднакво към всички, но вашият кмет доказа, че може и знае как да работи за града и общината”, категоричен бе Цветанов. Той отбеляза, че от 2011 година до сега в Димитровград са инвестирани 70 милиона лева. Цветан Цветанов се обърна специално към младите хора от Димитровград и ги призова да насърчават децата си да тренират, защото спортът възпитава силни характери. „Уверен съм, че новите олимпийски и световни шампиони на България са някъде тук в зала „Младост“, завърши лидерът на ПГ на ГЕРБ Цветан Цветанов.\r\nСредствата за ремонта на спортна зала „Младост“ в размер на 3 милиона лева бяха отпуснати от правителството на Бойко Борисов през декември 2016 година. До ремонта се стигна след като силен вятър отнесе част от покрива на съоръжението.\r\n„Днес, 10 месеца по-късно, залата е неузнаваема. Благодаря на правителството и на премиера Бойко Борисов за това, че винаги са проявявали по-специално отношение към Димитровград. Надявам се това да продължи и в бъдеще“, заяви кметът на община Димитровград Иво Димов. \r\n„Димитровград се превърна в център на инвестициите в Хасковска област и продължава да привлича все повече чуждестранни фирми. Това, което прави тук Иво Димов, е пример за това как трябва да работи един кмет”, заяви депутатът Делян Добрев. Той поздрави жителите на Димитровград за обновената зала и подчерта, че хубавите новини за Хасковски регион идват винаги от Димитровград. \r\nСпортна зала „Младост” вече разполага с 1082 седящи места. Тя е напълно модернизирана, изпълнени са всички мерки за енергийна ефективност, направена е цялостна реконструкция. Зала „Младост“ е  единственото в Хасковска област съвременно многофункционално съоръжение за спортни и културни прояви. Това е първият ремонт на залата от 42 години насам. Откриването продължи с впечатляващ фолклорен спектакъл \"Ние, българите\" на ансамбъл \"Чинари\".", "date": "2017.10.25", "title": "Цветан Цветанов, ГЕРБ: 70 милиона лева са инвестирани в последните 6 години в Димитровград"}
{"url": "http://www.focus-news.net/news/2017/10/25/2450499/prolivnite-dazhdove-v-burgas-vzeha-zhertvi-obzor.html", "text": "Червен код за обилни валежи бе обявен за област Бургас. На места в областта регистрираното количество на валежа достигна близо 200 л/кв. м. Частично бедствено положение бе обявено в община Бургас, а в община Камено е в сила пълно бедствено положение. Проливните дъждове взеха три жертви - възрастни и трудноподвижни хора от селата Ливада, Равнец и Полски извор. Издирва се четвърти човек – жена от с. Черни връх. Състоянието на двата най-големи язовира на територията на Бургаска област – „Ясна поляна“ и „Ново Паничарево“ е добро и няма опасност от преливане. Други седем язовира са със скъсани стени, но това са каскадни язовири, които не могат да създадат голяма приливна вълна и затова не са включени в списъка с опасните водни хранилища. Четири от язовирите са в община Бургас, два – в община Камено и един в община Айтос. Съставени са актове за нарушение на техните стопани и са издадени предписания за възстановяване на стените. Въпреки това към момента като основна причина за бедствието се разглежда падналото голямо количество дъжд. Навсякъде в областта е възстановено електрозахранването.  На брифинг в Бургаско вътрешният министър Валентин Радев, съобщи че за 23-ти ноември е насрочен Междуведомствен съвет за намаляване риска от бедствия. Регионалният министър Николай Нанков поясни, че няма прекъсване на водоподаването в засегнатите от наводнението общини. „В ранния следобед бяха преодолени последствията от 4 големи свличания на АМ „Тракия“, образували  се в следствие на обилните валежи, като основното свличане беше в участъка около 330-331 км. Затворен остава участъкът от републиканския път Братово през Полски извор. Отворихме участъка Долно Езерово-Братово. На пътното платно в участък по пътя Бургас – Средец в рамките на 400 метра има земни и водни маси. От няколко часа там сме създали организация на движение еднопосочно само в едното платно, посочи министър Нанков.\r\nРегионалното депо за отпадъци е пострадало от наводненията като е компрометирана дренажната система. Операторът е уведомил РИОСВ в Бургас. Предприемат се аварийни действия, съгласно комплексното разрешително. Към момента няма отпадъци извън тялото на депото. Временно е преустановена работата му до отстраняване на щетите. Ще се организира среща на областния управител с кметовете на 9-те общини, които депонират отпадъците си там, за да се определят временни площадки за съхранение на битовите отпадъци. Това ще продължи  до възстановяване на нормалния режим на работа, съобщи министърът на околната среда и водите Димов.Наводнена е и пречиствателната станция в Горно Езерово. Станцията е преустановила работа. След преминаване на оттока на водите ще се оценят щетите и ще се направи необходимото за бързото възстановяване на работата й, увери министър Димов.", "date": "2017.10.25", "title": "Проливните дъждове в Бургас взеха жертви (ОБЗОР)"}
{"url": "http://www.focus-news.net/news/2017/10/25/2450500/janes-360-balgarskoto-finansovo-ministerstvo-predlozhi-po-golemi-razhodi-za-aviatsiya-prez-2018-g.html", "text": "Българското финансово министерство предложи бюджета за 2018 г., в който са застъпени по-големи разходи за Военновъздушните сили и закупуването на нови патрулни кораби, предава занимаващата се с военно дело медия Jane’s 360. В проекта е предложена сумата от 678 млн. лева (406 млн. долара), предназначена за подмяна на остарелия авиационен парк, съставен в момента от изтребители тип Миг-29. Като допълнение, 513 млн. лева трябва да послужат за придобиването на многородови патрулни кораби за морския флот на страната. Ако бюджетът бъде одобрен в този си вид, България ще закупи нужната екипировка в периода от 2018-20 година.   Цанко Цолов", "date": "2017.10.25", "title": "Jane’s 360: Българското финансово министерство предложи по-големи разходи за авиация през 2018 г."}
{"url": "http://www.focus-news.net/news/2017/10/25/2450501/valcho-cholakov-oblasten-upravitel-na-burgas-proveryava-se-informatsiya-za-skasani-yazovirni-steni.html", "text": "Проверява се информация за скъсани язовирни стени на територията на област Бургас. Това каза за Радио „Фокус“ областният управител Вълчо Чолаков. „В момента се проверява тази информация и какъв е ефектът от скъсването на тези стени. Тези язовири са така наречените „непотенционално опасни“, т.е. които по принцип не застрашават живота и здравето на населението. Към настоящия момент има електричество и водоснабдяване във всички населени места. Няма бедстващи хора. Някои хора бяха евакуирани, за съжаление, до други не успяхме да достигнем поради огромните речни потоци, които са се образували от многото вода. Един човек е настанен в болница, който вече е в стабилизирано състояние“, каза Чолаков. Областният управител допълни, че огромното количество дъжд, което е образувало водно течение с голямо налягане и височина, е най-вероятната причина за бедствието в Бургаско. Той допълни, че изясняването на причините за бедственото наводнение и смъртта на трима души продължава.", "date": "2017.10.25", "title": "Вълчо Чолаков, областен управител на Бургас: Проверява се информация за скъсани язовирни стени"}
{"url": "http://www.focus-news.net/news/2017/10/25/2450502/premierite-na-balgariya-i-koreya-obsadiha-satrudnichestvoto-mezhdu-dvete-darzhavi-i-privlichaneto-na-koreyski-investitsii-u-nas-obzor.html", "text": "Премиерите на България Бойко Борисов и на Южна Корея Ли Нак-Йон проведоха среща в Министерския съвет. Разговорът между двамата продължи около 2 часа, като основната тема е била задълбочаването на двустранното сътрудничество в областта на търговията, инвестициите и иновациите.  Пред журналисти премиерът Бойко Борисов заяви, че България в миналото има доста печални опити за сътрудничество с Южна Корея. „Надявам се днес да поставим едно ново начало. Корея е водеща в автомобилостроенето, предстои бум в развитие на електроавтомобилите. България е изключително място това да се развие в един голям завод. Същото важи за техните паркове в сферата на ИТ технологиите“, допълни Борисов. Българският премиер обясни, че страната ни има голям интерес за сътрудничество в IТ сектора и производството на електроавтомобили. Борисов заяви, че България предоставя стабилност, ниски данъци, стабилна банкова система, квалифицирана работна ръка, стабилен лев. Според Борисов между България и Корея може да има продължително сътрудничество. „Надявам се регионът, от който идват, да се успокои. Цял свят се тревожи“, добави той. Относно председателството на България на Съвета на ЕС и какъв е планът на страната ни, свързан с проблемите в Северна Корея, Борисов обясни, че само преди няколко дни в Брюксел е имало заседание на Европейски съвет. „Беше сложена темата Северна Корея за разглеждане. Всички ние сме осъдили поведението на севернокорейския лидер, особено с опитите им с тези балистични ракети, които продължават и тревожат целия регион. Това на коя страна сме в случая е видно“, заяви Бойко Борисов.  „По време на председателството ще настояваме за мир, дипломация, преговори и решаване на този конфликт по мирен път, единственото решение на въпроса – по мирен път“, каза още той.\r\nОт своя страна южнокорейският премиер Ли Нак-Йон благодари на българското правителство за подкрепата, която изразява срещу севернокорейските ядрени опити с балистични ракети.  Ли Нак-Йон покани Борисов да посети Южна Корея. Той уточни, че двете страни ще увеличат сътрудничеството си в сферите енергетика,  ITтехнологии, наука. „Специално при днешната среща с г-н Борисов коментирахме специфични корейски компании като „Хюндай“ за автомобили, за електроника. След като с прибера в Корея, ще предам на корейските силни компании в световен мащаб ентусиазма и съобщението на г-н Борисов да стимулираме корейски инвестиции в България“, заяви Ли Нак-Йон и допълни, че зам.-председателят на „Хюндай“ и изпълнителният директор „Самсунг“ са в София. Ли Нак-Йон добави, че е поканил българския премиер на визита в Южна Корея.\r\nДвамата премиери присъстваха и на учредяването на Българо-корейска търговска камара.", "date": "2017.10.25", "title": "Премиерите на България и Корея обсъдиха сътрудничеството между двете държави и привличането на корейски инвестиции у нас (ОБЗОР)"}
{"url": "http://www.focus-news.net/news/2017/10/25/2450503/hurriyet-turtsiya-e-gotova-da-podpomogne-irak-v-borbata-s-vsichki-teroristichni-grupi.html", "text": "Турция е готова да помогне на Ирак в борбата срещу тероризма, пише турският ежедневник Hurriyet. В съобщение на турското правителство от сряда, се казва, че Анкара е готова да подпомогне борбата на Багдад с „всички терористични групи“, сред които „Ислямска държава“ и определената за незаконна от Турция Работническа партия на Кюрдистан. Иракският министър-председател разкри от своя страна, че двете държави са на път да приемат общ проект, целящ да стабилизира региона, но не разкри подробности. Срещата между държавните глави е част от визитата на Хайдар ал Абади в Анкара.  Цанко Цолов", "date": "2017.10.25", "title": "Hurriyet: Турция е готова да подпомогне Ирак в борбата с \"всички терористични групи\""}
{"url": "http://www.focus-news.net/news/2017/10/25/2450504/kyustendil-okolo-20-zayavleniya-za-detegledachi-sa-podadeni-v-direktsiya-byuro-po-truda-dupnitsa.html", "text": "Около 20 заявления за детегледачи са подадени в Дирекция „Бюро по труда” – Дупница. Това каза пред Радио „Фокус” – Кюстендил Наташа Илиева, директор на „Бюро по труда”. По думите й заявленията са подадени по програмата “Родители в заетост”. Желаещите са предимно баби и дядовци на внуци, които не са обхванати в детско заведение. Подаването на заявления продължава да кроя на месеца, а целта е родителите, чиито деца не са приети в ясла или детска градина, да наемат детегледач, за да се върнат те на работа или да потърсят такава. Средствата, които ще бъдат отпускани за самия детегледач, са минималната работна заплата и всички необходими осигуровки. Към родителите също има заложени изисквания, с цел участие в програмата.\r\nВенцеслав ИЛЧЕВ", "date": "2017.10.25", "title": "Кюстендил: Около 20 заявления за детегледачи са подадени в Дирекция „Бюро по труда” – Дупница"}
{"url": "http://www.focus-news.net/news/2017/10/25/2450505/blagoevgrad-provezhda-se-konkurs-natsionalen-park-rila-poznat-i-nepoznat.html", "text": "Центърът за личностно и творческо развитие на децата на Благоевград и Дирекция „Национален парк Рила“ провеждат конкурс „Национален парк Рила – познат и непознат“. За Радио „Фокус“ – Пирин директорът на центъра Цветанка Гаврилова заяви, че инициативата се провежда в сътрудничество с Министерството на образованието на науката, Национален дворец на децата, Регионално управление на образованието – Благоевград и Община Благоевград. „Децата могат да се конкурират в няколко направления. Първото е рисунка, като там учениците са разделени на две групи, едната група е за деца от І – ІV клас, втората група е за школници V до XII клас. Втората категория, която сме определили е за любителите на литературното творчество. Тук учениците също са разпределени в две групи. Едната е на тема разказ,  а съревноваващите се трябва да са  V – VІІ клас“, каза още Гаврилова. Другата категория е есе – за ученици от VIIІ до ХІІ клас. „Последната форма за участие в конкурса е изключително атрактивна и вдъхновяваща, категория „Фотография“. Имаме изключително интересни комисии от жури, което ще оценява творбите, наред със специалистите в дадената област“, посочи Гаврилова. Във въпросните комисии задължително ще участват експерти от Национален парк – Рила, както и млади специалисти в областта на изобразителното изкуство и фотографията. „Творбите вече могат да бъдат подавани при нас в административната сграда на центъра. Крайният срок е 10 ноември, а финалът на конкурса ще бъде на 24 ноември, като ще завърши с връчването на награди за най-добрите участници“, подчерта Гаврилова.\r\nЛивия НИНОВА", "date": "2017.10.25", "title": "Благоевград: Провежда се конкурс „Национален парк Рила – познат и непознат“"}
{"url": "http://www.focus-news.net/news/2017/10/25/2450506/gergana-mikova-oblasten-upravitel-na-stara-zagora-ima-zabelezhima-promyana-v-zaobikalyashtata-ni-deystvitelnost-i-golyama-chast-ot-neya-se-dalzhi-na-evrofondovete.html", "text": "Има забележима промяна в нашата заобикаляща действителност и една голяма част от тази промяна се дължи на еврофондовете, които използваме, на начина, по който се работи. Това каза за Радио „Фокус“ областният управител на Стара Загора Гергана Микова по повод проведената в Казанлък информационна среща на тема 10-годишнината от членството на България в Европейския съюз (ЕС) и предстоящото ни председателство на Съвета на ЕС през 2018 г. Казанлък бе първият от градовете в област Стара Загора, където по инициатива на Областния управител Гергана Микова се проведе такава информационна среща. \r\nПо време на форума представител на Областната администрация представи конкретни данни за ползите на България от членството на страната ни в Европейския съюз. Бе посочено, че присъединяването на България към съюза е позволило на страната ни да стане част от Единния пазар на 500 милиона европейски граждани. България е получила над 3 пъти повече средства по линия на европейската солидарност, отколкото внася в бюджета на Европейския съюз. През първия за страната програмен период - 2007-2013 г., е получен достъп до средства от ЕС в размер на над 9 млрд. евро, а в периода 2014-2020 г. - близо 10 млрд. евро. Обемът на частните инвестиции е нарастнал с 22,3% към края на 2016 г.\r\nНа 1 януари 2018 година, България за първи път ще поеме ротационното председателство на Съвета на Европейския съюз за шестмесечен период. На Информационнта среща в Казанлък бяха представени накратко функциите на европейските институции, разликите между Съвет на Европейския съюз, Европейски съвет и Съвет на Европа, важността на председателството на Съвета на ЕС, което предстои за България, и основните приоритети за него. Обърнато бе и внимание на приоритетите за Българското председателство на Съвета на ЕС. \r\nПодобни информационни срещи в областта ще бъдат проведени и в общините Гълъбово и Раднево.\r\nСлавяна ГАЙДАРОВА", "date": "2017.10.25", "title": "Гергана Микова, областен управител на Стара Загора: Има забележима промяна в заобикалящата ни действителност и голяма част от нея се дължи на еврофондовете"}
{"url": "http://www.focus-news.net/news/2017/10/25/2450507/reuters-oon-shte-izprati-otgovaryashtiya-za-yadreniya-nadzor-na-organizatsiyata-v-iran.html", "text": "Отговарящият за ядрения надзор към ООН Юкия Амано ще посети Иран в края на октомври или началото на ноември, стана ясно в сряда, предава Reuters. Амано е директор на Международната организация за атомна енергия, като визитата му цели обсъждане на подписаното през 2015 г., ядрено споразумение, според което международната общност ще вдигне икономическите санкции срещу страната, срещу което Техеран се задължава да спре развитието на ядрената си програма. Посещението става малко след като американският президент Доналд Тръмп реши да не ратифицира сделката. Конгресът на САЩ трябва да реши в срок от 60 дни, дали да наложи отново икономически санкции срещу Иран. Амано не прие позицията на Тръмп, според която правителството в Техеран не изпълнява поетите ангажименти, като обаче отрече действията на американският президент да са предизвикали пътуването му към Близкия изток.  Цанко Цолов", "date": "2017.10.25", "title": "Reuters: ООН ще изпрати отговарящия за ядрения надзор на организацията в Иран"}
{"url": "http://www.focus-news.net/news/2017/10/25/2450508/politsiyata-zapochna-razsledvane-na-smarten-sluchay-s-rodilka-v-uagb-maychin-dom-obzor.html", "text": "Полицията започна разследване на смъртен случай с родилка в УАГБ „Майчин дом“. По информация на болницата 27-годишната жена постъпва в лечебното заведение в критично състояние на 23 октомври в 20.00 часа, като е изпратена с талон от Болница „Д-р Щерев“, където е следена цялата й бременност. Консилиум от водещи специалисти на „Майчин дом“ установява диагноза HELLP синдром – най-тежкото усложнение, което може да настъпи по време на бременност. Жената е оперирана веднага след приемането й, като бебето е родено живо и е настанено в интензивното отделение на Неонатологията в стабилно състояние. Борбата за живота на майката продължава до 14.40 часа на 24 октомври, когато настъпва срив в жизнените й показатели. УАГБ „Майчин дом” веднага подава сигнал за случая в „Изпълнителната агенция по медицински одит”, за да започне разследване и информира Министерството на здравеопазването.\r\nВ своя позиция ръководството на Болница „Д-р Щерев“ уточнява, че става дума за нормално развиваща се бременност с извършени пълен набор от акушеро-гинекологични прегледи и клинични изследвания по алгоритъм за надлежното проследяване на бременност. По официална информация от лечебното заведение става ясно, че пациентката е отишла там на 21 октомври с оплакване от висока температура след прекаран грип, но отказва хоспитализация. На следващия ден се връща за провеждане на запис на детски сърдечни тонове и за извършване на доплерови изследвания, които показват, че бебето е в добро състояние. Въпреки това заради съмнения за възпалителен процес жената е хоспитализирана. След лабораторни изследвания става ясно, че има нарушаване на бъбречна и чернодробна дейност. Екип на болницата поставя предполагаема диагноза HELLP синдром и стига до извода, че е необходимо родоразрешение. Но поради факта, че нивото на медицинския стандарт по неонатология на болница „Д-р Щерев“ не дава право да се полагат медицински грижи за тежко недоносени бебета, се взима решение родилката да бъде преведена в УАГБ “Майчин дом”. Ръководството на болницата уточнява, че пациентката е била изпратена там в добра обща кондиция.\r\nЕкипите на двете болници изразяват своите искрени съболезнования на близките на починалата.", "date": "2017.10.25", "title": "Полицията започна разследване на смъртен случай с родилка в УАГБ „Майчин дом” (ОБЗОР)"}
{"url": "http://www.focus-news.net/news/2017/10/25/2450095/predstoyashti-sabitiya-v-stranata-za-25-oktomvri-agentsiya-fokus.html", "text": "***\r\nОт 15.30 часа държавният глава Румен Радев ще разговаря на „Дондуков“ 2 с министър-председателя на Република Корея Ли Нак-Йон, който ще бъде на посещение в България.\r\n***\r\nОт 12.30 часа в зала „Тържествена“ на Университета за национално и световно стопанство вицепрезидентът Илияна Йотова ще участва в лекция-дискусия по темите - „Обща отбранителна система на ЕС“ и „Събитията в Испания“, организирана от Студентско сдружение ЕГО ПОЛИТИКО. \r\n***\r\nОт 09.00 часа ще се проведе пленарно заседание на Народното събрание. \r\n***\r\nМинистър-председателят Бойко Борисов ще се срещне с премиера на Република Корея Ли Нак-Йон. Двамата ще проведат среща на “четири очи” в Министерски съвет, която ще бъде последвана от пленарни разговори между правителствените делегации. По-късно на бизнес форум в Хюндай Център София в присъствието на двамата премиери ще бъде учредена Българо-корейска търговска камара.\r\n***\r\nОт 09.00 часа в залата на Представителството на Европейската комисия в София Научноизследователският сектор на Софийския университет \"Св. Климент Охридски\" организира 15-о издание на Европейски ден на предприемача 2017 г.\r\n***\r\nОт 09.30 до 13.00 часа  в Заседателната зала и в Централното фоайе на Националната библиотека „Св. св. Кирил и Методий” ще се състоят литературна среща и изложба под общото мото „Винаги с папийонка: Непознатият Дамян Калфов”.\r\n***\r\nОт 9.30 часа в Националната библиотека „Св. св. Кирил и Методий” ще се проведат конференция и изложба „Винаги с папийонка: Непознатият Дамян Калфов”, по повод 130-годишнината от рождението на Дамян Калфов.\r\n***\r\nОт 10.00 часа в сградата на Висшето училище по застраховки и финанси на ул. „Гусла“ №1 Центърът за оценка на риска по хранителната верига и 44  неправителствени организации за защита на животните ще проведат кръгла маса по въпросите, свързани с отглеждането на американска норка за ценни кожи у нас.\r\n***\r\nОт 10.00 часа 9 състав на Специализирания наказателен съд ще гледа делото срещу Йосиф Й., Ивайло С., Вергил Сл., Пламен С. и др., обвинени в организиране и ръководене на организирана престъпна група с цел придобиване и държане на наркотични вещества. \r\n***\r\nОт 10.00 часа 3 състав на Специализирания наказателен съд ще гледа делото срещу Богдан К., Александър Щ. и Цветомир В., обвинени в организиране и ръководене на организирана престъпна група.\r\n***\r\nОт 10.00 часа в София Тех Парк, в зала Startup Hambar в сградата на бизнес „Инкубатора“, ще се състои петото поредно издание на форума Кариера с Kауза.\r\n***\r\nОт 10.00 часа 12 състав на Специализирания наказателен съд ще гледа делото срещу Калин В., обвинен в изнудване.  \r\n***\r\nОт 10.30 часа 17 състав на Специализирания наказателен съд ще гледа делото срещу Добрин Д., Николай И., Красимир Б., Юлиян Кр. И др., обвинени в организиране и ръководене на организирана престъпна група.\r\n***\r\nОт 11.00 часа в зала Г1 на Интерпред ще се проведе обсъждане  на Алтернативния бюджет на БСП в сферите: икономика, земеделие и екология. На нея ще присъстват народните представители Манол Генов и проф. Светла Бъчварова, както и председателят на градския съвет на БСП - Варна Борислав Гуцанов.\r\n***\r\nОт 11.00 часа 10 състав на Специализирания наказателен съд ще гледа делото срещу Цветомир М., Борислав П., Бойко Г., Емил Н. и др., обвинени в организиране и ръководене на организирана престъпна група.\r\n***\r\nОт 13.30 часа ще започне седмичното заседание на Прокурорската колегия на Висшия съдебен.\r\n***\r\nОт 13.30 часа 18 състав на Специализирания наказателен съд ще гледа делото срещу Руси Д., Стоян Д., Красен Н. и др., обвинени в образуване и ръководене на организирана престъпна група. \r\n***\r\nОт 13.30 часа 4 състав на Специализирания наказателен съд ще гледа делото срещу Бехчет А., Емил Б., Събин З., Венцислава М. и др., обвинени в образуване и ръководене на организирана престъпна група.\r\n***\r\nОт 14.00 часа 8 състав на Специализирания наказателен съд ще гледа делото срещу Гьорче В., Борис Б., Емил Д., Георги Б., Ангел А. и Илия Тр., обвинени в образуване и ръководене на организирана престъпна група.\r\n***\r\nОт 10.30 часа пред сградата на Министерството на земеделието, храните и горите ще се състои поредното издание на фермерския фестивал  „От нашата ферма – с любов за вас!“.\r\n***\r\nОт 10.30 часа в Селскостопанската академия ще бъде отбелязан празника на земеделската наука „Даровете на природата“, който е професионален празник на работещите в областта на земеделската наука.\r\n***\r\nОт 11.00 часа в Съюза на българските журналисти ще се състои пресконференция на посланика на Куба в България Н. Пр. Педро Пабло Сан Хорхе по повод предстоящото посещение у нас на Алейда Гевара, дъщеря на известния латиноамерикански революционер Ернесто Че Гевара.\r\n***\r\nОт 12.00 часа на пл. „Гарибалди“ представители на Национална организация „Малки Български Хора“ от страната организират събитие под мотото „Виж света през прозореца на малкия човек“ по повод Световния ден за информираност по въпросите на хората с нисък ръст. \r\n***\r\nОт 14.30 часа в зала „Изток” ще се проведе дискусия на тема „Европейска интеграция, регионално сътрудничество и свързаност на Западните Балкани – приносът на Българското председателство“, организирана от парламентарните комисии по европейски въпроси и контрол на европейските фондове и по външна политика. В дискусията ще вземат участие заместник министър-председателят по правосъдната реформа и министър на външните работи Екатерина Захариева, представители на Министерството на регионалното развитие и благоустройството, Министерството на транспорта, информационните технологии и съобщенията, Министерството на енергетиката.\r\n***\r\nОт 15.30 часа в пространството за култура „ЕТО“ на бул. „Христо Ботев\" 95 ще бъдат връчени 40 стипендии на нови студенти от благотворителната кауза #steniskanabala, сезон 2017.\r\n***\r\nОт 17.00 часа в зала „Роял“ на София Хотел Балкан европейският комисар по въпросите на правосъдието, потребителите и равнопоставеността между половете Вера Йоурова ще се вземе участие в кръгла маса за новия Регламент за защита на личните данни, организиран от евродепутата Ева Майдел и КРИБ.\r\n***\r\nОт 17.00 часа в Зала 409 в Корпус 1 на Нов български университет публично ще бъде представен проектът „Бронзовата къща” на Пламен Деянофф.\r\n***\r\nОт 18.00 часа в РС на БСП - Красна поляна в София ще се проведе дискусията за Алтернативния бюджет на БСП в сектор образование. На нея ще присъства народният представител Ирена Атанасова. \r\n***\r\nОт 18.00 часа в галерия „Средец” ще бъде открита изложбата „Transform” на младата художничка Боряна Перчинска.\r\n***\r\nОт 19.30 часа в Центъра за култура и дебат „Червената къща“ ще се проведе дискусия на тема: „Криза на либерализма?”.\r\n***\r\nОт 19.30 часа в зала „България“ нцертмайсторите Мила и Радослав Шулц ще бъдат солисти на Оркестъра на Класик ФМ радио в началото на новия сезон.\r\n***\r\nОт 09.00 до 12.00 часа часа в Областния информационен център ще се извършват профилактични прегледи за остеопороза.\r\n***\r\nОт 12.00 часа на ул. \"Петър Алипиев\", до новоизградената спортна площадка, започва вторият етап от проекта за изграждане на нова спортна площадка и парк в кв.\"Възраждане\". Ще присъстват кметът Иван Портних и министърът на младежта и спорта Красен Кралев. \r\n***\r\nОт 10.30 часа в Регионалния пресклуб на БТА ще се проведе пресконференция на Общинския съвет на Отечествения съюз във Велико Търново.\r\n***\r\nОт 11.00 часа в Регионалния пресклуб на БТА ще се проведе пресконференция на Бюрото по труда, Инспекцията по труда и Дирекцията за социално подпомагане във Велико Търново.\r\n***\r\nОт 11.00 часа в Община Велико Търново – Зала 302 ще се проведе Пресконференция по случай предстоящ концерт за Деня на народните будители. \r\n***\r\nОт 14.00 часа в полицейския участък в село Балван ще гостуват полицаи от Германия. \r\n***\r\nОт 16.00 часа в библиотеката на НЧ „Надежда 1869“ Клуб приятели на книгата -  група възрастни ще проведе разговор за книгата „Остров Крах” от Ина Вълчанова, получила Европейска награда 2017.\r\n***\r\nОт 18.00 часа в Младежки дом, зала 30, ще се проведе празничен концерт на ученици от Музикалната школа по повод Деня на будителите. \r\n***  \r\nОт 10.30 часа в заседателна зала №1 на Областна администрация Видин ще се проведе Заседание на Областната комисия за контрол на епидемиите, епизоотиите и зоонозните заболявания.  \r\n***\r\nОт 11.00 часа кметът на Община Видин Огнян Ценков ще открие експозицията в Епиграфския център (Турски склад, срещу крепостта \"Баба Вида\"), а в 12.30 ч. ще награди победителите в Димитровденското математическо състезание в залата на Общински съвет - Видин.\r\n***\r\nОт 11.00 часа Административен съд – Враца ще гледа делото по постъпила жалба от кмета на кметство с. Галиче против Решение № 227/06.10.2017 г. на Общинска избирателна комисия – Бяла Слатина, с което са прекратени предсрочно пълномощията му.\r\n***\r\nОт 11.15 часа в заседателната зала на Административен съд – Враца ще се проведе съвместна пресконференция на Административен съд – Враца, Районен съд – Враца, Районна прокуратура – Враца, Окръжен съд – Враца, Окръжна прокуратура – Враца и Следственият отдел към Окръжна прокуратура – Враца по случай официалното откриване на образователната програма „Съдебната власт – информиран избор и гражданско доверие. Отворени съдилища и прокуратури“.\r\n***\r\nОт 19.00 часа в камерна зала на ДТК ще бъде представена постановката „Отблизо“ от Патрик Марбър.\r\n***\r\nОт 09.30 и 10.30 часа в Детска градина №9 и Детска градина №11 ще се проведат куклени спектакли „Забързана приказка“.\r\n***\r\nОт 13.00 часа в Държавен куклен театър „Дора Габе“ ще се проведе куклен спектакъл „Хитър Петър“.\r\n***\r\nОт 17.30 часа в Дом-паметник „Йордан Йовков“ ще бъде представена книгата „Страж на Родината“ от Вихрен Венков.\r\n***\r\nОт 19.00 часа в Драматичен театър „Йордан Йовков“ гостува Драматичен театър – Търговище със спектакъла „Сватбен маратон“ от Виктор Ляпин.\r\n***\r\nОт 19.30 часа в Младежки център,  зала 4, ще се проведе среща по повод Международния ден на твореца, под наслов: „Музиката, като средство за общуване между младите хора“.\r\n***\r\nОт 09.30 часа в Окръжен съд – Пазарджик започва заседанието срещу 14 обвиняеми за разпространение идеите на ИДИЛ. \r\n***\r\nОт 10.00 часа, в хотел „Империал“ министърът на образованието и науката Красимир Вълчев ще даде старт на майсторски клас „Класната стая на 21 век – умения, иновации, технологии“. Събитието е oрганизирано от фондация „Световен образователен форум България”, Община Пловдив и ПУ „Паисий Хилендарски“. \r\n***\r\nОт 11.00 часа в Заседателната зала на Община Пловдив ще се състои пресконференция по повод първия турнир от първото издание на Балканската купа по баскетбол за деца до 12 и 14 години, чийто домакин ще бъде Пловдив. \r\n***\r\nОбщинските съветници от ГЕРБ организират приемни за граждани. Радослава Ташкова, председател на Групата на  ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул. „Академик Петър Динеков”№1А. Георги Василев ще разговаря с граждани от 16:00 до 18:00 часа в офиса на ГЕРБ в район „Южен” на ул. „Академик Петър Динеков”№1А. Д-р Аргир Аргиров ще приеме граждани от 17:30 до 18:30 часа в офиса на ГЕРБ в район „Южен” на ул. „Академик Петър Динеков”№1А. Ани Лафчиева ще се срещне с граждани от 17:00 до 18:30 часа в офиса на ГЕРБ в район „Източен” на ул. „Коста Паница”№5. Емил Русинов ще разговаря с граждани от 17:30 до 19:00 часа в офиса на ГЕРБ в район „Източен” на ул. „Коста Паница”№5.\r\n***\r\nБългарска браншова асоциация Пътна безопасност, КАТ и СБЖ организират семинар-дискусия на тема“ “Към визия „нула“ жертви от ПТП”.\r\n***\r\nОт 11.00 часа в зала 308 на Община Разград ще се проведе пресконференция, свързана с образователната инфраструктура в Общината. \r\n***\r\nОт 10.30 часа в Заседателна зала на 3-я етаж на сградата на Община Русе ще се проведе пресконференция, на която ще бъде представен проектът за ремонт на пет общински учебни заведения в града, включително прилежащите им дворни пространства.\r\n***\r\nОт 11.15 часа ще се извърши есенното зарибяване на езерото в Лесопарк „Липник“ /при Гребната база/, финансирано от ОП „Спортни имоти“.\r\n***\r\nОт 10.00 часа в зала „Май“ ще се състои тържествена сесия на Общинския съвет .\r\n***\r\nОт 20.00 часа на откритата сцена на пл. „Хаджи Димитър“ ще се състои празничен концерт по повод празника на града. \r\n***\r\nОт 09.00 часа в зала „П. Р. Славейков“ ще се проведе редовното заседание на Общинския съвет. \r\n***\r\nОт 16.00 часа в хотел „Верея“ ще бъде открита Първата Национална среща на експертите по социални дейности и здравеопазване от общините.\r\n***\r\nОт 17.30 часа в Славейковото училище ще бъде открита изложбата „Китайска приказка 2016“.\r\n***\r\nОт 10.00 часа в зала 2 на Областна администрация Шумен ще се проведе заседание на Областната епизоотична комисия.\r\n***\r\nОт 11.00 часа в заседателна зала в Театъра ще се състои пресконференция с новия директор на ДКТ \"Васил Друмев\" – Шумен Димитър Димитров.\r\n***\r\nОт 15.00 часа  в зала 203 в сградата на общината ще се проведе заседание на Правната комисия.", "date": "2017.10.25", "title": "Предстоящи събития в страната за 25 октомври (Агенция „Фокус“)"}
{"url": "http://www.focus-news.net/news/2017/10/25/2450096/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Поне шест души са загинали, а 12 тежко са ранени, в резултат на силния тайфун, който удари Япония в неделя, пише Asahi Shimbun. Агенцията за гражданска защита е съобщила за още 85 души с леки наранявания и около 50 разрушени сгради, като сред тях е и част от стената на старинен замък, представляващ популярна туристическа дестинация. Ураганните ветрове са били придружени от проливни дъждове, като в някои част от страната има наводнения. Властите в Шингу, област Уакаяма, са отчели валежи от 888.5 милиметра на квадратен метър, което е най-високата отчетена стойност в района до сега. \r\nСилната буря удари о. Хоншу рано сутринта в неделя местно време, след което премина към морето на изток от о. Хокайдо, където е загубила силата си, пише още вестника. \r\n*** По време на интервю, американски сенатор обвини президента на страната Доналд Тръмп в „разделяне“ на нацията, пише The Hill. Според изявлението на републиканеца Боб Коркър, дадено за CNN, Тръмп не изпълнява точната представа за президент. \r\nВ интервюто се казва още, че държавният глава „целенасочено прекъсва наши връзки по целия свят, които са полезни за нацията“, като Коркър допълни още, че това, което ще се запомни след края на мандата на Тръмп е разделянето, което той е донесъл на страната.\r\nОбвиненията стават часове преди президентът да се срещне със сенатори от своята републиканска партия, с цел да се обсъди предложението за данъчна реформа. \r\n*** Външният министър на Саудитска Арабия подкрепи позицията на американският президент Доналд Тръмп относно иранското споразумение, пише Jerusalem Post. Държавният глава на САЩ обяви, че Техеран не спазва сделката, въпреки че останалите държави, съгласили се да вдигнат икономическите санкции над Иран, срещу спирането на ядрената програма на страната, твърдят, че Техеран изпълнява поетите ангажименти. \r\nОт Рияд също така се съгласиха с мнението на американския президент, че Иран работи за дестабилизирането на региона. \r\n*** Появиха се съобщения, че Саудитска Арабия оказва материална помощ на Отрядите за народна самозащита (ОНС) на сирийските кюрди, които са свързани със забранената в Турция  Кюрдска работническа партия (ПКК), пише вестник „Ватан”.  След усилените доставки на оръжие, боеприпаси и жизнено важни стоки за сирийските кюрди от САЩ, сега Саудитска Арабия извършва същото. Упорито тиражираните информации са за изпратени в сирийския областен град Ал-Хасеке 12 линейки и голям брой ТИР-ове с лекарства и хранителни продукти. Въпросните доставки се координират лично от саудитския министър за дейностите в Персийския залив Самир ес- -Себихан. Ако въпросната информация е вярна, това със сигурност ще предизвика гневна реакция от Анкара, на фона и на сегашното сближение между Рияд и Вашингтон, пише още „Ватан”.", "date": "2017.10.25", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/10/25/2450097/irna-zamestnik-ministarat-na-vanshnite-raboti-na-frantsiya-prizova-za-podobryavane-na-otnosheniyata-s-iran.html", "text": "Френският заместник-министър на външните работи Гордо Монтeн призова за подобряване на отношенията с Иран, предава иранската информационна агенция IRNA . Френският заместник-министър направи изказването си по време на среща с иранския посланик в Париж Абулкасем Делфи.\r\nДвамата обсъдиха двустранните отношения между Франция и Иран, както и регионалните и международни развития.\r\nМонтен подчерта голямото значение на отношенията с Иран и ролята, която страната има в Близкия изток. \r\nПо отношение на иранското ядрено споразумение, той заяви, че приоритетът на Париж е пълното прилагане на сделката, както и придържането към нея от страна на всички държави, които са я подписали. \r\nТой заяви, че е много важно да се приложат споразуменията, които бяха постигнати по време на посещението на иранския президент Хасан Роухани във Франция през януари месец, включително и пътната карта за сътрудничество. Симеон Миланов", "date": "2017.10.25", "title": "IRNA: Заместник-министърът на външните работи на Франция призова за подобряване на отношенията с Иран"}
{"url": "http://www.focus-news.net/news/2017/10/25/2450098/aa-marokanskiyat-kral-uvolni-nyakolko-ministri-zaradi-lipsata-im-na-napredak-pri-prilaganeto-na-programata-za-razvitie-na-edin-ot-regionite.html", "text": "Мароканският крал Мохамед VI уволни няколко министри и длъжности лица, заради липсата им на напредък при прилагането на програмата за развитие на северния регион Ал-Хочейма, където през последната година имаше много протести, предава Anadolu Agency.\r\n„Мароканският монарх реши да уволни няколко министри: министъра на националното образование Мохамед Хасад и министъра на националното планиране, градското планиране и градската политика Набил Бенабдаллах“, се казва в изявление от кралския двор.\r\nДругите уволнение са министърът на здравеопазването Ел Хучин Луарди и държавният секретар към министъра на образованието.\r\nУволнението им идва заради липса на напредък и несправяне с програмата за развитие на региона Ал-Хочейма, който стана арена на протести през последната една година. Симеон Миланов", "date": "2017.10.25", "title": "AA: Мароканският крал уволни няколко министри, заради липсата им на напредък при прилагането на програмата за развитие на един от регионите"}
{"url": "http://www.focus-news.net/news/2017/10/25/2450099/tass-vladimir-putin-shte-obsadi-perspektivite-za-razvitie-na-rusko-germanskite-otnosheniya-s-frank-valter-shtaynmayer.html", "text": "Руският президент Владимир Путин ще се срещне с германския си колега Франк-Валтер Щайнмайер, който ще бъде на работна визита в Москва, предава ТАСС.\r\n„В хода на преговорите се планира, да се обсъдят състоянието и перспективите пред развитието на руско-германските отношения. Държавните глави ще обменят мненията си по редица актуални въпроси от международния дневен ред“, казват от пресслужбата на Кремъл.\r\nВ хода на визитата си в Руската федерация Щайнмайер ще проведе среща и с бившия лидер на СССР Михаил Горбачов. \r\nОсвен това германският президент ще посети и лютеранската катедрала „Свети Петър и Павел“, чиято сграда бе подарена на Евангелско-лютеранската църква на Русия от руското правителство, като част от честването на годишнината от началото на Реформацията. Симеон Миланов", "date": "2017.10.25", "title": "ТАСС: Владимир Путин ще обсъди перспективите за развитие на руско-германските отношения с Франк-Валтер Щайнмайер"}
{"url": "http://www.focus-news.net/news/2017/10/25/2450100/rossiyskaya-gazeta-predsedatelyat-na-borda-na-omv-zayavi-che-avstriya-shte-kupuva-oshte-50-godini-ruski-gaz.html", "text": "Руският газ има „добри перспективи“ в Австрия, заяви председателят на борда на австрийския петролен и газов концерн OMV, Райнер Зеле, цитиран от Российская Газета .\r\n„Руският газ ще бъде надеждно доставян в Австрия още 50 години“, заяви Зеле по време на заседание на Австрийско-руското общество за приятелство.\r\n„Ще бъдем готови този газ да влиза в страната през следващите 50 години, защото газта има добри перспективи“, добави Зеле.\r\nТой разкритикува и всички противници на „Северен поток- 2“.\r\n„Някои твърдят, че не им е нужен руски газ, но с удоволствие транспортират този газ през територията си, за да се възползват от транзита“, каза Зеле, намеквайки за правителството на Полша. Симеон Миланов", "date": "2017.10.25", "title": "Российская Газета: Председателят на борда на OMV заяви, че Австрия ще купува „още 50 години“ руски газ"}
{"url": "http://www.focus-news.net/news/2017/10/25/2450101/darzhavata-gotvi-merki-sreshtu-falshivite-bolnichni-obzor.html", "text": "Повече регулация и засилен контрол в процеса на освидетелстване на действително болните пациенти. Това са част от мерките срещу злоупотребата с болнични листове, стана ясно след среща, в която участваха премиерът Бойко Борисов, здравният министър проф. Николай Петров, управителят на Националния осигурителен институт (НОИ) Ивайло Иванов, финансовият министър Владислав Горанов и др. \r\nПреди срещата, по време на правителственото заседание, премиерът Бойко Борисов заяви, че към момента намерението първите три дни от болничния да се плащат наполовина, няма да се прилага, въпреки че много фирми злоупотребяват. Борисов обясни, че има получени сигнали и протести на компании, които искат да закриват заводи, а в същото време има компании, в които за миналата година има 105 хил. болни. По думите му са разпоредени проверки. Премиерът заяви, че фалшивите болнични ощетяват всички. Той даде пример с това, че в Полша за издаден фалшив болничен отнемат правата на лекари. Борисов коментира още, че всяка рестриктивна мярка създава проблем и затова ще бъде направен последен опит за справяне със ситуацията, преди да се приложи мярката.\r\nСлед срещата пред журналисти министър Петров съобщи за тревожната тенденция за ръст на издаваните болнични – и като бройка, и като финансов ресурс нужен за покриването им. „Набелязани са мерки и срокове, които да урегулират растящия брой на болничните, предстоят проверки и промяна в нормативни актове“, коментира още той.\r\nПо думите му се наблюдават се райони със засилено издаване на болнични листове, фирми, чиито служители при изпадане на фирмата в неплатежоспособност изведнъж се оказват масово с болнични и други ситуации, които водят до сериозен ръст на разходите на общественото осигуряване и трябва да се предприемат спешни действия, стана ясно след срещата.\r\nУправителят на НОИ Ивайло Иванов посочи, че за последните шест години броят на болничните е нараснал с 60 %, според анализ на временната нетрудоспособност. Той поясни, че средствата, които се изплащат за болнични листове, са в размер на 500 млн. лв. „Предложението първите три дни болничен да се изплащат само на 50% е с цел ограничаване ползване на неправомерно използвани болнични“, обясни Иванов. По думите му във Великобритания, Франция, Австрия, почти във всички държави, има период на болничните, в който лицето не получава възнаграждение от работодателя или държавното осигуряване. „България възприе най-мекия вариант - да се изплащат 70% от работодателя за първите три дни, а нашето предложение е да се изплащат 50%. По този начин ще намалим желанието на служителите да ползват болнични“, каза още той.\r\nМариела РУСЕВА", "date": "2017.10.25", "title": "Държавата готви мерки срещу фалшивите болнични (ОБЗОР)"}
{"url": "http://www.focus-news.net/news/2017/10/25/2450102/kommersanta-ispanskiyat-sad-ne-otmeni-reshenieto-za-ekstradirane-v-sasht-na-ruski-programist-koyto-be-obvinen-v-sazdavaneto-na-virusa-neverquest.html", "text": "Испанският съд не отмени решението за екстрадиране в САЩ на руския програмист Станислав Лисов, който бе обвинен, че е създал вируса NeverQuest, пише Коммерсантъ.\r\nВъпросният вирус дава достъп до компютрите на други физически лица и финансови институции с цел кражба на банкови данни. Лисов твърти, че е невинен. В случай, че бъде екстрадиран в  САЩ, той може да получи присъда до 35 години лишаване от свобода. Симеон Миланов", "date": "2017.10.25", "title": "Коммерсантъ: Испанският съд не отмени решението за екстрадиране в САЩ на руски програмист, който бе обвинен в създаването на вируса NeverQuest"}
{"url": "http://www.focus-news.net/news/2017/10/25/2450103/izvestiya-rusiya-prizova-sasht-da-ne-se-namesva-v-rusko-srabskite-otnosheniya.html", "text": "Руското външно министерство призова САЩ да не налага „враждебните си идеологизирани стереотипи“, които подкопават основите на международната стабилност, както и сътрудничеството на Балканите, пише „Известия“.\r\nПо данни на руското Министерство на външните работи американският дипломат Хойт Брайън Ий, който е на визита в Белград, е поискал от Сърбия да прекрати сътрудничеството си с Русия, както и да се фокусира на сближаването с Европейския съюз.\r\n„Никой не трябва да възпрепятства Сърбия да следва различни подходи, изходящи от националните й интереси“, се казва в руското изявление. Симеон Миланов", "date": "2017.10.25", "title": "„Известия“: Русия призова САЩ да не се „намесва“ в руско-сръбските отношения"}
{"url": "http://www.focus-news.net/news/2017/10/25/2450104/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Руският газ има „добри перспективи“ в Австрия, заяви председателят на борда на австрийския петролен и газов концерн OMV, Райнер Зеле, цитиран от Российская Газета .\r\n„Руският газ ще бъде надеждно доставян в Австрия още 50 години“, заяви Зеле по време на заседание на Австрийско-руското общество за приятелство.\r\n„Ще бъдем готови този газ да влиза в страната през следващите 50 години, защото газта има добри перспективи“, добави Зеле.\r\nТой разкритикува и всички противници на „Северен поток- 2“.\r\n„Някои твърдят, че не им е нужен руски газ, но с удоволствие транспортират този газ през територията си, за да се възползват от транзита“, каза Зеле, намеквайки за правителството на Полша.\r\n***Испанският съд не отмени решението за екстрадиране в САЩ на руския програмист Станислав Лисов, който бе обвинен, че е създал вируса NeverQuest, пише Коммерсантъ.\r\nВъпросният вирус дава достъп до компютрите на други физически лица и финансови институции с цел кражба на банкови данни. Лисов твърти, че е невинен. В случай, че бъде екстрадиран в  САЩ, той може да получи присъда до 35 години лишаване от свобода.\r\n*** Руското външно министерство призова САЩ да не налага „враждебните си идеологизирани стереотипи“, които подкопават основите на международната стабилност, както и сътрудничеството на Балканите, пише „Известия“.\r\nПо данни на руското Министерство на външните работи американският дипломат Хойт Брайън Ий, който е на визита в Белград, е поискал от Сърбия да прекрати сътрудничеството си с Русия, както и да се фокусира на сближаването с Европейския съюз.\r\n„Никой не трябва да възпрепятства Сърбия да следва различни подходи, изходящи от националните й интереси“, се казва в руското изявление.", "date": "2017.10.25", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/10/25/2450105/reuters-varhovniyat-sad-na-braziliya-otmeni-prezidentski-dekret-koyto-promenya-definitsiyata-za-robstvo.html", "text": "Върховният съд на Бразилия отмени президентски декрет от правителството на президента Мишел Темер, който променя дефиницията на робство, предава Reuters.\r\nСъдия Роза Вебер заяви, че декретът, който ограничава значението на това, което се смята за робство, е нарушение на конституцията.\r\nСпоред съдията инициативата на правителството може да навреди на търговските отношения на Бразилия, тъй като други държави могат да се оплачат, че робският труд е вид нечестна конкуренция.\r\nСлед широка обществена критика правителството заяви, че ще изтегли декрета и ще направи нов.\r\nВ Бразилия принудителния труд е дефиниран като модерна форма на робство. Това включва дълговото робство, лошите работни условия, както и дългите работни часове, които представляват риск за живота и здравето на служителите.\r\nПравозащитници разкритикуваха декрета, тъй като свива дефиницията на робството до ограничена свобода на движение, но пропуска другите приети определения. Симеон Миланов", "date": "2017.10.25", "title": "Reuters: Върховният съд на Бразилия отмени президентски декрет, който променя дефиницията за робство"}
{"url": "http://www.focus-news.net/news/2017/10/25/2450106/deutsche-welle-emanyuel-makron-otkaza-da-pouchavaegipetskite-vlasti-otnosno-choveshkite-prava.html", "text": "Въпреки настояванията на правозащитници, френският президент Еманюел Макрон отказа да разкритикува египетския си колега Абдел Фатах ел Сиси относно човешките права в Египет, предава Deutsche Welle.\r\n„Вярвам в суверенитета на държавите, и следователно, както аз не искам да бъда поучаван как да ръководя страната ми, така и аз няма да поучавам другите“, заяви Макрон на пресконференция с египетския президент.\r\n„Дълбокото ми убеждение е, че в интереса на президента Сиси, е да съблюдава защитата и консолидирането на човешките права от страна на египетската държава, в смисъл, че само той може да бъде съдник“, заяви Макрон.  Симеон Миланов", "date": "2017.10.25", "title": "Deutsche Welle: Еманюел Макрон отказа да „поучава“египетските власти относно човешките права"}
{"url": "http://www.focus-news.net/news/2017/10/25/2450107/ministar-predsedatelyat-na-republika-koreya-li-nak-yon-pristigna-na-ofitsialno-poseshtenie-v-balgariya.html", "text": "Министър-председателят на Република Корея Ли Нак-Йон пристигна на официално посещение в България, съобщиха от Правителствена информационна служба.\r\nНа предстоящата му среща с премиера Бойко Борисов и в пленарните разговори между правителствените делегации ще бъдат обсъдени възможностите за задълбочаване на двустранното сътрудничество в областта на търговията, инвестициите и иновациите. Конкретна стъпка за икономическото взаимодействие ще бъде учредяването на Българо-корейска търговска камара. Форумът ще бъде открит от двамата премиери.", "date": "2017.10.25", "title": "Министър-председателят на Република Корея Ли Нак-Йон пристигна на официално посещение в България."}
{"url": "http://www.focus-news.net/news/2017/10/25/2450108/tass-portugalski-grazhdanin-be-otvlechen-v-nigeriya.html", "text": "Въоръжени мъже са нападнали служителите на строителна площадка в нигерийския щат Коги, и са отвлекли португалски гражданин, предава ТАСС, позовавайки се на Xinhua. \r\nПо данни на местната полиция групата е била не по-голяма от 15 въоръжени лица. Те са открили огън на строителната площадка, убивайки двама местни охранители. След това въоръжените мъже са отвлекли португалския гражданин.  Симеон Миланов", "date": "2017.10.25", "title": "ТАСС: Португалски гражданин бе отвлечен в Нигерия"}
{"url": "http://www.focus-news.net/news/2017/10/25/2450109/afp-amerikanskiyat-senat-odobri-36-5-miliarda-dolara-pomosht-za-teritoriite-zasegnati-ot-uragani-i-pozhari.html", "text": "Американският сенат одобри пакет от 36,5 милиарда долара помощ за общностите като Пуерто Рико, които бяха засегнати от урагани, както и за тези като Калифорния, които станаха жертва на пожари, предава AFP. Законопроектът, който мина с 82 гласа „за“ срещу 17 „против“, е пратен на президента Доналд Тръмп за подписване.\r\nВ помощта влизат 18,7 милиарда долара за фонда на Федералната агенция за кризисен мениджмънт, 16 милиарда за националната застрахователна програма за наводнения, както и 576 милиона долара за борба с пожарите, най-вече в Калифорния.\r\nОще 1,27 милиарда долара ще бъдат отделени за хранителни доставки за Пуерто Рико.\r\nТози пакет идва, след като миналият месец бяха отделени 15 милиарда долара за щетите, които нанесоха ураганите в Тексас и Флорида.\r\nОчаква се, че ще бъдат нужни още пари за възстановяването на Тексас, Пуерто Рико, Флорида, Луизиана, Калифорния и другите области, които са били засегнати от природни бедствия. Симеон Миланов", "date": "2017.10.25", "title": "AFP: Американският сенат одобри 36, 5 милиарда долара помощ за териториите засегнати от урагани и пожари"}
{"url": "http://www.focus-news.net/news/2017/10/25/2450110/tass-venetsuelskiyat-prezident-zayavi-che-e-gotov-da-raboti-s-opozitsiyata.html", "text": "Венецуелският президент обяви, че е готов да работи с политическите си противници, предава ТАСС. Това стана по време на срещата на президента Николас Мадуро с новоизбраните губернатори от опозиционните сили. Четиримата опозиционни губернатори на щатите Ансоатеги, Мерида, Нуева Еспарта и Тачира положиха клетва пред Конституционното събрание. \r\n„Започна нова ера на съществуване, хармония и сътрудничество с важни сектори от венецуелската опозиция. Приветствам това. Протягам щедрата си и крепка ръка за работа, тъй като екстремистката политика никога не носи добро за страната“, заяви Мадуро.Агенция „Фокус“ припомня:\r\nГубернаторите от опозицията отказваха да положат клетва за вярност пред Конституционното събрание на Венецуела, което бе създадено преди няколко месеца. Международната общност и венецуелската опозиция твърдят, че новият законодателен орган е нелегитимен.   Симеон Миланов", "date": "2017.10.25", "title": "ТАСС: Венецуелският президент заяви, че е готов да работи с опозицията"}
{"url": "http://www.focus-news.net/news/2017/10/25/2450111/balgariya-v-svetovnite-medii-agentsiya-fokus.html", "text": "Пилоти от българските военновъздушни сили отказаха да вземат участие в планираното за сряда военно учение поради „несигурност“ и липса на подготовка за полета, предава AFP. Атанас Запрянов, заместник вътрешният министър заяви, че „някои от пилотите от авиобазата Граф Игнатиево няма да участват в тренировъчните полети заради несигурност“.\r\nЛетците имат притеснения заради недостатъчна подготовка и липса на летателни часове, каза още Запрянов. \r\nАгенцията припомня, че България има 16 самолета тип „Миг-29“, като само седем от тях са в добро техническо състояние. Страната е член на НАТО от 2004 г., като едно от нейните задължение е да поддържа поне 12 самолета в боеспособност, но от февруари 2016 г., поради неизпълнение на условието, небесното пространство на България се пази от ескадрони на Алианса. \r\n***На 26 и 27 октомври премиерът на България Бойко Борисов ще направи официално посещение в Босна и Херцеговина, съобщава Sarajevo Times. Министър-председателят на Босна и Херцеговина Денис Звиздич и българският премиер ще се срещнат в Сараево в петък, 27 октомври, и ще обсъдят засилването на икономическото и регионалното сътрудничество, както и евроинтеграцията на Босна и Херцеговина. Борисов ще се срещне също с председателите на двете камари на босненския парламент и ще посети българския военен контингент в състава на EUFOR. \r\n*** България и Македония проведоха във вторник на територията на българското столица обща среща относно двустранното сътрудничество в сферата на енергетиката, предава Македонската информационна агенция . Делегациите на Скопие и София са обсъдили изграждането на свързващ двете държави газопровод. Сред останалите останалите теми са сигурността на енергийното захранване, важността на международното сътрудничество в региона и разнообразяване на енергийните източници.  \r\nБългарската страна е потвърдила желанието си да подкрепи Македония относно кандидатурата на Скопие за членство в ЕС. \r\n*** Европейският съюз е ангажиран с иранското ядрено споразумение, заяви българският посланик в Иран Христо Полендаков по време на среща с председателя на комисията за човешки права към иранския парламент Хади Шуштари, предава иранската информационна агенция IRNA.\r\nОсвен това, българският посланик похвали напредъка на Иран в областта на човешките права, и призова за честен и откровен диалог между Брюксел и Техеран по тази тема.\r\nПосланик Христо Полендаков заяви, че европейска делегация, както и българската част от групата за българо-иранско приятелство, ще посетят Иран в близко бъдеще.\r\nОт своя страна иранският депутат разкритикува Съвета за човешки права на ООН, заради двойните му стандарти към човешките права, както и назначаването на специален докладчик за ситуацията с тях в Иран.", "date": "2017.10.25", "title": "България в световните медии (Агенция \"Фокус\")"}
{"url": "http://www.focus-news.net/news/2017/10/25/2450112/the-independent-amerikanska-pravitelstvena-agentsiya-predupredi-che-klimatichnite-problemi-ne-mogat-da-badat-ignorirani-zashtoto-struvat-stotitsi-miliardi-dolari-na-sasht.html", "text": "Независима американска правителствена агенция заяви, че природните бедствия са стрували на САЩ 350 милиарда долара през последното десетилетие, пише The Independent . \r\nАгенцията за мониторинг и одит „Офис за правителствена отчетност“ излезе с доклад, в който се казва, че САЩ са похарчили 350 милиарда долара само, за да реагират на събития свързани с климатични аномалии.\r\nДокладът, чието съставяне е отнело две години, е бил поискано от сенаторите Мария Кентуъл и Сюзън Колинс. \r\nВ него се казва, че климатичните промени ще засегнат различни части на САЩ със суша, лоша реколта, повредена инфраструктура, все повече горски пожари, по-големи енергийни нужди и щети по бреговата инфраструктура. \r\n„Просто не можем да си позволим милиардите долари допълнително финансиране, които ще бъдат нужни, ако не вземем предвид последствията от климатичните промени“, заяви сенатор Колинс.  Симеон Миланов", "date": "2017.10.25", "title": "The Independent: Американска правителствена агенция предупреди, че климатичните проблеми не могат да бъдат игнорирани, защото струват стотици милиарди долари на САЩ"}
{"url": "http://www.focus-news.net/news/2017/10/25/2450113/politicheskiyat-populizam-i-integratsiyata-na-bezhantsite-sa-osnovni-predizvikatelstva-pred-es-i-balgariya-obzor.html", "text": "Основните предизвикателства, пред които са изправени Европейският съюз и България във връзка с бежанците, са интеграцията и политическият популизъм. Това стана ясно по време на конференция на тема: \"Бежанската криза и развитието на миграционните процеси\", в която участие взеха кметът на София Йорданка Фандъкова, регионалният директор за Югоизточна Европа на фондация „Ханс Зайдел“ д-р Клаус Физингер, Лоредана Теодореску от „Вилфрид Мартенс“ център, председателят на Комисия по вътрешна сигурност и обществен ред в Народното събрание и председател на ПГ на ПП ГЕРБ Цветан Цветанов и представители на различни дирекции, институции и неправителствени организации.\r\nКметът на София Йорданка Фандъкова обясни, че вече не се говори за бежанска криза, но предстои да се реши въпросът с интеграцията и социалните дейности. „По темата с бежанците в София се работи изключително сериозно. Опитваме на градско и местно ниво да решаваме проблемите, така че да можем да осигурим добри условия за жителите и те да бъдат спокойни. И мисля, че благодарение на общата ни работа с МВР, успяхме да постигнем това“, каза още тя и уточни, че предстои през следващите месеци в София да се решават още важни въпроси като образованието и грижата за непридружените деца.\r\nПредседателя на ПГ на ГЕРБ и зам.-председател на партията Цветан Цветанов коментира, че е нужно да се направят промени в законодателството, така че то да отговаря на новите предизвикателства и по това държавата работи съвместно с представители на неправителствения сектор. „Това означава да имаме информираност и политика, която съответства на потребностите, и да отговаряме адекватно на проблемите, които стоят пред цяла Европа. Убеден съм, че през предстоящия зимен сезон ситуацията с мигрантите ще изглежда малко по-спокойно заради лошите метеорологични условия, но това в никакъв случай не значи че трябва да има отпускане на държавата“, каза още той.\r\nЦветанов обясни още, че най-важно е през предстоящите месеци Европейският съюз да успее да овладее всички политически популистки практики, свързани с миграцията. „Много важна е споделената отговорност. Основната цел на всичко, което трябва да правим, е интеграцията, а тя е двустранен процес“, каза още Цветанов.\r\nПо време на конференцията бяха изнесени данни, които сочат занижаване на бежанския поток към България. От данни на ГД „Гранична полиция“ става ясно, че през 2014 г. 38 хил. са възпрепятстваните опити за влизане в страната. През 2015 г. се отбелязва пикът, когато над 90 хил. души са се опитали да преминат границата нелегално. През 2016 г. мигрантският натиск пада наполовина – 40 хил., а за тази година се говори за около 5 800. „Но това в никакъв случай не трябва да кара България да се чувства спокойна, защото на турската граница все още има наплив от бежанци“, каза още Цветанов. Той уточни, че в момента в България има 1000 бежанци – от тях 130 са деца, които са започнали да посещават образователни институции в страната.\r\nЗам.-министърът на външните работи Красимир Ципов посочи, че сътрудничеството по миграционната политика ще бъде в основата на работата на МВР в рамките на българското председателство на Съвета на ЕС. То ще обхваща не само всички страни-членки на ЕС, но и съседните ни страни от западните балкани и Турция. По думите му приоритетите на Българското председателство в областта на вътрешните работи са насочени в две основни направления: повишаване сигурността на гражданите на ЕС и по-ефективно управление на миграционните процеси. \"Успехът на Българското председателство ще се измерва в голяма степен от напредъка по законодателните предложения за реформа на Общата европейска система за убежище\", допълни Ципов. Той припомни, че те бяха представени от Европейската комисия през май и юли 2016 година. Общата им цел е да се подобри функционирането на системата за убежище – да се премахне различното третиране на лицата, търсещи убежище, както и различните равнища на признаване на молбите, да се ограничат вторичните движения и по-справедливо да се разпределя между държавите членки задължението да предлагат закрила на нуждаещите се. Зам.-министър Красимир Ципов се спря и на отговорността, която България носи по отношение на граничната сигурност, като външна граница на Европейския съюз. \"Напълно естествено е, че тази тема ще бъде във фокуса на Българското председателство. Ще наблюдаваме внимателно подготовката за въвеждането в практика на новите системи за гранична сигурност – системата „Вход/Изход“ и Европейската система за разрешаване на пътуванията ЕТИАС. В същото време ще предложим задълбочени дискусии във връзка с проверките за сигурност по границите и във вътрешността на Съюза. Връщането на Шенгенското пространство към неговото нормално функциониране ще бъде също силно подкрепено от Българското председателство\", допълни зам.- министър Ципов.\r\nЦветилена СИМЕОНОВА", "date": "2017.10.25", "title": "Политическият популизъм и интеграцията на бежанците са основни предизвикателства пред ЕС и България (ОБЗОР)"}
{"url": "http://www.focus-news.net/news/2017/10/25/2450114/the-morning-star-donald-tusk-zayavi-che-evropeyskiyat-sayuz-ima-dalg-da-pazi-evropeyskata-kulturna-obshtnost-i-vanshnite-si-granitsi.html", "text": "Председателят на Европейския съвет Доналд Туск призова евродепутатите да защитават европейската „културна общност“ в светлината на бежанската криза, пише The Morning Star.\r\n„Нашата отвореност и толерантност не трябва да значат, че обръщаме гръб на защитата на наследството ни“, каза Туск.\r\n„Това не значи, че сме по-добри или по-лоши, а просто, че сме различни от останалия свят. Имаме правото и задължението да се грижим за нещата, които ни различават от другите култури, не за да сме срещу другите, а за да бъдем себе си. Без чувството на превъзходство, но с усещане за оправдана гордост“, заяви той.\r\nДоналд Туск каза, че Европейският съюз има „дълг“ да защити външните си граници.\r\n„Мигрантската криза ни накара да осъзнаем с пълна сила, че се нуждаем от връщането на пълния контрол над външните ни граници“, подчерта той.\r\n„Агресивното поведение на определени трети страни, както и дестабилизацията около Европа, ни накараха да осъзнаем, че трябва да защитаваме земята си“, каза Доналд Туск. Симеон Миланов", "date": "2017.10.25", "title": "The Morning Star: Доналд Туск заяви, че Европейският съюз има дълг да пази европейската културна общност и външните си граници"}
{"url": "http://www.focus-news.net/news/2017/10/25/2450115/the-telegraph-sasht-shte-priemat-otnovo-bezhantsi-ot-myusyulmanski-strani-no-pri-po-strikten-rezhim.html", "text": "САЩ отново ще започнат да приемат бежанци, след като президентът Доналд Тръмп наложи четиримесечна забрана за мигранти от няколко мюсюлмански страни, но този път контролът ще е по-стриктен, пише The Telegraph .\r\nВсички бежанци, които идват в страната ще бъдат стриктно проверявани, след като Доналд Тръмп заяви, че ще наложи „крайна забрана“ над всички имигранти.\r\nМолбите за убежище от 11 рискови страни ще бъдат отложени с още 90 дни, за да може правителството да изготви по-строги мерки за контрол.\r\nДържавният департамент заяви, че молбите за убежище от 11 страни ще бъдат подновени на базата на индивидуални случай. Въпросните държави са Египет, Иран, Ирак, Либия, Мали, Северна Корея, Сомалия, Южен Судан, Судан, Сирия и Йемен Симеон Миланов", "date": "2017.10.25", "title": "The Telegraph: САЩ ще приемат отново бежанци от мюсюлмански страни, но при по-стриктен режим"}
{"url": "http://www.focus-news.net/news/2017/10/25/2450116/daily-express-naydzhal-farazh-obvini-es-che-iska-da-poprechi-na-brekzit.html", "text": "Бившият лидер на „Партията за независимостта на Обединеното кралство“ Найджъл Фараж обвини Европейският съюз, че иска да попречи на Брекзит, пише Daily Express.\r\nФараж заяви, че Европейският съюз иска Великобритания „да пълзи на ръцете и коленете си, и да моли“ Брюксел.\r\nПричина за критиката на Фараж бе изказването на Доналд Туск, в което председателят на Европейския съвет заяви, че пред Великобритания има три избори, а именно „добро споразумение, никакво споразумение или никакъв Брекзит“.\r\nСпоред Фараж това е индиректен призив към британците да променят мнението си, и да останат в Европейския съюз. Симеон Миланов", "date": "2017.10.25", "title": "Daily Express: Найджъл Фараж обвини ЕС, че иска да попречи на Брекзит"}
{"url": "http://www.focus-news.net/news/2017/10/25/2450117/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Независима американска правителствена агенция заяви, че природните бедствия са стрували на САЩ 350 милиарда долара през последното десетилетие, пише The Independent . \r\nАгенцията за мониторинг и одит „Офис за правителствена отчетност“ излезе с доклад, в който се казва, че САЩ са похарчили 350 милиарда долара само, за да реагират на събития свързани с климатични аномалии.\r\nДокладът, чието съставяне е отнело две години, е бил поискано от сенаторите Мария Кентуъл и Сюзън Колинс. \r\nВ него се казва, че климатичните промени ще засегнат различни части на САЩ със суша, лоша реколта, повредена инфраструктура, все повече горски пожари, по-големи енергийни нужди и щети по бреговата инфраструктура. \r\n„Просто не можем да си позволим милиардите долари допълнително финансиране, които ще бъдат нужни, ако не вземем предвид последствията от климатичните промени“, заяви сенатор Колинс.\r\n*** Председателят на Европейския съвет Доналд Туск призова евродепутатите да защитават европейската „културна общност“ в светлината на бежанската криза, пише The Morning Star.\r\n„Нашата отвореност и толерантност не трябва да значат, че обръщаме гръб на защитата на наследството ни“, каза Туск.\r\n„Това не значи, че сме по-добри или по-лоши, а просто, че сме различни от останалия свят. Имаме правото и задължението да се грижим за нещата, които ни различават от другите култури, не за да сме срещу другите, а за да бъдем себе си. Без чувството на превъзходство, но с усещане за оправдана гордост“, заяви той.\r\nДоналд Туск каза, че Европейският съюз има „дълг“ да защити външните си граници.\r\n„Мигрантската криза ни накара да осъзнаем с пълна сила, че се нуждаем от връщането на пълния контрол над външните ни граници“, подчерта той.\r\n„Агресивното поведение на определени трети страни, както и дестабилизацията около Европа, ни накараха да осъзнаем, че трябва да защитаваме земята си“, каза Доналд Туск.\r\n***САЩ отново ще започнат да приемат бежанци, след като президентът Доналд Тръмп наложи четиримесечна забрана за мигранти от няколко мюсюлмански страни, но този път контролът ще е по-стриктен, пише The Telegraph .\r\nВсички бежанци, които идват в страната ще бъдат стриктно проверявани, след като Доналд Тръмп заяви, че ще наложи „крайна забрана“ над всички имигранти.\r\nМолбите за убежище от 11 рискови страни ще бъдат отложени с още 90 дни, за да може правителството да изготви по-строги мерки за контрол.\r\nДържавният департамент заяви, че молбите за убежище от 11 страни ще бъдат подновени на базата на индивидуални случай. Въпросните държави са Египет, Иран, Ирак, Либия, Мали, Северна Корея, Сомалия, Южен Судан, Судан, Сирия и Йемен\r\n*** Бившият лидер на „Партията за независимостта на Обединеното кралство“ Найджъл Фараж обвини Европейският съюз, че иска да попречи на Брекзит, пише Daily Express.\r\nФараж заяви, че Европейският съюз иска Великобритания „да пълзи на ръцете и коленете си, и да моли“ Брюксел.\r\nПричина за критиката на Фараж бе изказването на Доналд Туск, в което председателят на Европейския съвет заяви, че пред Великобритания има три избори, а именно „добро споразумение, никакво споразумение или никакъв Брекзит“.\r\nСпоред Фараж това е индиректен призив към британците да променят мнението си, и да останат в Европейския съюз.", "date": "2017.10.25", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/10/25/2450118/bbc-kyurdskoto-regionalno-pravitelstvo-zamrazi-rezultatite-ot-referenduma-za-da-izbegne-prodalzhavaneto-na-nasilieto-i-sblasatsite.html", "text": "Иракските кюрди замразиха резултатите от скорошния референдум за независимост, предлагайки примирие и диалог на Багдад, предава BBC.\r\nКюрдското регионално правителство заяви в изявление, че е „длъжно да действа отговорно, за да избегне продължаването на насилието и сблъсъците“.\r\n„Продължаващите боеве не водят никоя страна до победа, но ще докарат страната до хаос и разруха“, се казва в изявлението на кюрдските власти. Симеон Миланов", "date": "2017.10.25", "title": "BBC: Кюрдското регионално правителство замрази резултатите от референдума, за да избегне „продължаването на насилието и сблъсъците“"}
{"url": "http://www.focus-news.net/news/2017/10/25/2450119/piloti-ot-graf-ignatievo-otkazaha-da-letyat-ot-aviobazata-uveriha-che-nyama-bunt-obzor.html", "text": "Пилоти от авиобаза „Граф Игнатиево“ отказаха да изпълняват учебни полети във вторник сутринта с мотива, че се чувстват несигурни да летят. По-късно заместник-министърът на отбраната Атанас Запрянов потвърди, че тренировъчните полети на изтребителите в авиобазата са били спрени, но подчерта, че проявената неувереност на част от пилотите е свързана преди всичко с тяхната оценка за недостатъчна тренираност, поради недостатъчно летателни часове. По думите му ръководството на Министерството на отбраната прави всичко възможно да поддържа самолетите МиГ-29 в летателна годност. След среща в министерството командирът на авиобаза „Граф Игнатиево“ бригаден генерал Иван Лалов обясни пред медиите, че отказът на летците да извършват тренировъчни полети в никакъв случай не е бунт и всеки от тях има правото да откаже изпълнението на задача, ако се чувства неуверен. По думите му причините да се случи това са много и комплексни. Ген. Лалов отбеляза, че в авиобаза „Граф Игнатиево“ има много сериозни проблеми с изправната авиационна техника. „А да подготвим пилотите, ни е необходим достатъчен брой изправни самолети, за да могат да летят ритмично и да изпълняват задълженията си“, посочи той. „Въпреки този малък нальот, който имаме, летателният състав се готви и продължава да носи дежурството по Еър полисинг“, увери ген. Лалов. Той съобщи, че на провелата се среща в Министерството на отбраната е предал проблемите, които съществуват в авиобазата, а от страна на ръководството на министерството е докладвано какви действия са предприети за преодоляване на тези проблеми. „Това, което говорихме днес, ще бъде предаденo от мен на летателния състав на авиобазата и ще набележим мерки за преодоляване на положението, в което се намираме в момента“, каза още ген. Лалов. Министърът на отбраната Красимир Каракачанов подчерта от своя страна, че основна грижа за министерството е животът на летците. „Не приемам приказки за стачки и бунтове, армията не е детска градина и никой, нито в авиацията, нито в другите видове въоръжени сили не си е помислил за подобно действие“, заяви той. Военният министър отбеляза, че от както са на власт управляващите се опитват да решат проблемите на армията и в трите вида въоръжени сили, а 100 млн. лв. са предвидени за увеличаване на заплатите на военнослужещите. „Нашият стремеж е да мотивираме личния състав и чрез достойно заплащане и условия на труд, и чрез нова техника, на която да получават умения и да се повишават отбранителните способности на Българската армия“, заяви министър Каракачанов. По думите му случилото се в авиобазата най-вероятно ще се ползва за политически спекулации. „В края на краищата това е работата на политиците – да спекулират, малко или много. Нашата грижа е начинът на живот, заплащането, условията на труд и техниката на Българската армия да бъдат на ниво, за да може тя да изпълнява своите задължения“, коментира той. „Това, което продължаваме да правим, е гарантиране на летателната способност на самолетите, но пак казвам – човешкият живот е преди всичко“, допълни Каракачанов.\r\nВесела ПЕТРОВА", "date": "2017.10.25", "title": "Пилоти от \"Граф Игнатиево\" отказаха да летят, от авиобазата увериха, че няма бунт (ОБЗОР)"}
{"url": "http://www.focus-news.net/news/2017/10/25/2450120/sport-manchestar-yunayted-pobedi-suonzi-s-20.html", "text": "Футболистите на Манчестър Юнайтед победиха отбора на Суонзи с 2:0, с което се класираха за четвъртфиналите на Купата на Лигата. Двата победни гола за Манчестър бяха отбелязани от Джеси Лингард. Резултатите от провелите се във вторник мачове за Купата на Лигата:\r\nБорнемут – Мидълзбро 3:1\r\nБристол Сити – Кристъл Палас 4:1\r\nЛестър – Лийдс 3:1\r\nАрсенал – Норич 2:1", "date": "2017.10.25", "title": "Спорт: Манчестър Юнайтед победи Суонзи с 2:0"}
{"url": "http://www.focus-news.net/news/2017/10/25/2450121/sport-borusiya-myonhengladbah-bayer-leverkuzen-borusiya-dortmund-i-shalke-se-klasiraha-za-tretiya-krag-v-turnira-za-kupata-na-germaniya.html", "text": "Борусия Мьонхенгладбах, Байер Леверкузен, Борусия Дортмунд и Шалке преминаха успешно втория кръг в турнира за Купата на Германия. Футболистите на Борусия победиха Фортуна Дюселдорф като гости с 1:0. Отборът на Байер Леверкузен победи като гостите си от Унион с 4:1, а Шалке извоюва 3:1 срещу Веен.  Футболистите на Борусия Дортмунд победиха домакините си от Магдебург с 5:0.", "date": "2017.10.25", "title": "Спорт: Борусия Мьонхенгладбах, Байер Леверкузен, Борусия Дортмунд и Шалке се класираха за третия кръг в турнира за Купата на Германия"}
{"url": "http://www.focus-news.net/news/2017/10/25/2450122/sport-rilski-sportist-pobedi-ibar-rozhae-s-8461.html", "text": "Отборът на Рилски спортист спечели първото си гостуване в Балканската лига. Българските баскетболисти победиха Ибър Рожае с 84:61. Най-ефективни за отбора на Людмил Хаджисотиров се оказаха американските баскетболисти Травис Тейлър с 20 точки и Шелдън Джитър с 18.", "date": "2017.10.25", "title": "Спорт: Рилски спортист победи Ибър Рожае с 84:61"}
{"url": "http://www.focus-news.net/news/2017/10/25/2450123/geopolitical-futures-nyama-myasto-za-priyatelsko-voenno-sarevnovanie-v-sarbiya.html", "text": "Няма нищо необичайно в това сръбски и руски представители да отбелязват заедно освобождаването на Белград от германците. Все пак става въпрос за годишнината от освобождението на столицата през 1944 година, което става в не малка степен с подкрепата на Червената армия. Но начинът, по който се пристъпи към церемонията бе странен. Русия неотдавна продаде изтребители МиГ-29 на Сърбия. Москва обмисля да продаде на сърбите и противоракетни системи, като най-вероятно става въпрос за Бук-М1, Бук-М2 или Панцир-С2.\r\nРазбираемо е защо Сърбия иска тези оръжия. Въздушните удари на НАТО през 1999 година потвърдиха в съзнанията на сръбските политици нуждата от модерни противовъздушни защити. Фактът, че покупката дори се дискутира, показва, че сръбските усилия за придобиването им напредват. В същото време Сърбия е страна, в която външни сили се борят за влияние, поради което закупуването на оръжие не е съвсем вътрешно дело.Монопол над сигурността\r\nСърбия е разположена в сърцето на Балканите, които от своя страна са кръстопътя на европейските, руските и турските интереси. Място, в което е била заложена основата за Първата световна война. Местоположението на балканските страни им дава непропорционално голямо влияние, и позволява на правителствата им да флиртуват стратегически с всички регионални сили, за да подсигурят националните си интереси. Сърбия например, се съгласи за водена от ЕС регионална пътна карта, за да насърчи регионалното икономическо сътрудничество на Балканите, въпреки че вече е член на зона за свободна търговия с Русия (откакто руската икономика започна да запада през 2015 г., Сърбия все повече се сближава със страните-членки на ЕС и държавите от Централноевропейското споразумение за свободна търговия). Няколко страни, най-вече Турция, която има исторически връзки с региона, се интересуват от инвестирането в Сърбия, и тя е щастлива да прибира парите им, за да насърчи икономиката си чрез външни инвестиции.\r\nМакар и да има място за приятелско икономическо съревнование в Сърбия, същото не може да бъде казано за военните работи. Подобрените сръбско-руски отношения в този смисъл са особено проблематични за НАТО, което действаше срещу Сърбия по време на войната й в Косово (НАТО се въздържа от намеса в другите конфликти при разпадането на Югославия, но се намеси в този случай заради геноцида, който сърбите започнаха в Косово). Това бе исторически момент. Първата западна интервенция след Студената война, с цел подсигуряването на Европа без подкрепата на Съвета за сигурност на ООН. Тази интервенция успешно изтласка сръбската армия от Косово, установи миротворчески сили и заложи политическите основи за независимостта на страната. Оттогава Западът в лицето на НАТО, е доминиращата политическа сила на Балканите.\r\nСръбските оръжейни покупки от Русия заплашват монопола над сигурността, който НАТО има в региона. Ракетното присъствие само по себе си ще увеличи значително цената на една евентуална интервенция в Сърбия.\r\nТова е в съзвучие със скорошните инициативи на Сърбия за засилване на армията й. Инициативи, които страна като Сърбия, която е била многократно окупирана през историята си, смята за важни. От тази гледна точка страната вече е започнала да произвежда и подобрява военното си оборудване. В края на миналата година Белград обяви, че ще търси по-близки военни връзки с Русия, както и закупуването на изтребители, ракети земя-въздух и бронирани машини. Сърбия се зарече да подобри връзките си и с Беларус, от който Белград очаква да купи системи Ц-300, както и седем изтребителя МиГ-29 през ноември.Нова опора\r\nЗа Русия продажбата на оръжия е добре дошъл източник на приходи. Продажбата на ракети обаче, има за цел много повече от финансовата печалба. Става въпрос за добавянето на ключов военен елемент към културното и икономическо присъствие, което Москва вече има на Балканите.\r\nРусия отдавна поддържа връзки със Сърбия – стратегически важна държава, която е прикривала руския фланг от сили като Австро-Унгария и Османската империя. След разпадането на СССР, Москва нямаше възможността да прожектира силата си, тъй като бе икономически слаба и глобално незначима, за да помага на Сърбия, както някога. Когато войната избухна на Балканите през 90-те, Русия не успя да се намеси в подкрепа на Сърбия или да възпре НАТО-вската интервенция.  Намесата и бе основно под формата на икономическа и политическа подкрепа. Москва подкрепи сръбската позиция за Косово, а държавният газов гигант Газпром инвестира в компании, които допринесоха за сръбския бюджет.\r\nРуският президент Владимир Путин се кандидатира за поста си на базата на платформа, с която обеща да възвърне мощта на Русия. Като мнозина в сегашното правителство той помни колко немощна бе страната му по това време. Не е чудно, че по време на управлението му връзките със Сърбия се подобриха значително. Тези отношения позволяват на Русия да си възвърне опората и влиянието в региона, който в продължение на години бе доминиран от Запада (Македония и Босна и Херцеговина са други страни извън НАТО, които Русия ухажва).\r\nФактът, че Сърбия е арена за такова съревнование, накара Белград да се заиграва и с двете страни, за да открие възможностите, които най-добре пасват на интересите му. Сърбия обсъжда закупуването на руски оръжия, но е част от Партньорството за мир и работи с НАТО, води преговори с Турция, и дори повдигна въпроса за установяването на отбранително сътрудничество с Босна. Този тип поведение е рационален, но прави оценката на дългосрочните сръбски интереси трудна. Междувременно новите оръжия, които Сърбия купува, ще помогнат за възпиране на нападенията на тези, които биха използвали Белград за собствените си цели. Алисън Федирка е геополитически анализатор в основаните от Джордж Фрийдмън Stratfor и Geopolitical Futures. Симеон Миланов", "date": "2017.10.25", "title": "Geopolitical Futures: Няма място за „приятелско“ военно съревнование в Сърбия"}
{"url": "http://www.focus-news.net/news/2017/10/25/2450124/reuters-si-dzinpin-shte-razkrie-sastava-na-postoyanniya-komitet-na-politbyuro-na-upravlyavashtata-kitayska-partiya.html", "text": "Китайската комунистическа партия ще разкрие новата си йерархия в сряда, когато Си Дзинпин ще представи Постоянния комитет на Политбюро на ЦК, предава Reuters.\r\nАнализатори твърдят, че ключов показател за влиянието на китайския президент ще бъде колко от съюзниците му ще намерят място в Постоянния комитет, който се състои от седем души.\r\nОчаква се петима членове на ПК на Политбюро да се оттеглят по неписаното правило, което ограничава петгодишните мандати до тези, които са под 68 годишна възраст.\r\nЕдин от петимата е близкият съюзник на Си Дзинпин, Ван Кишат, който не участваше в новия Централен комитет на партията, занимаващ се с избирането на Постоянния комитет.\r\nНовата партийна йерархия ще бъде обявена към обяд по време на първия пленум на конгреса. Самият конгрес приключи във вторник с включването на теорията на Си Дзинпин в партийния устав, с което китайският лидер се нареди до Мао Дзедун и Дън Сяопин. Симеон Миланов", "date": "2017.10.25", "title": "Reuters: Си Дзинпин ще разкрие състава на Постоянния комитет на Политбюро на управляващата китайска партия"}
{"url": "http://www.focus-news.net/news/2017/10/25/2450125/politicoeu-poveche-ot-30-sluzhiteli-na-evropeyskiya-parlament-se-oplakaha-pred-mediite-che-sa-bili-zhertvi-na-seksualno-nasilie-ot-nachalnitsi-i-kolegi.html", "text": "Докато евродепутатите се готвят да обсъждат сексуалното насилие, политиките и процедурите на самия Европейски парламент при подобни ситуации също бяха разкритикувани, пише Politico. \r\nЖертви на сексуално насилие от страна на служители на парламента и депутати заявиха, че им е трудно да изнесат случаите си пред обществеността, както и че нямат доверие на европейските институции.\r\nВ понеделник председателят на Европейския парламент Антонио Таяни заяви, че институцията има добре установени процедури за превенция на сексуалното насилие, включително и съвещателна комисия, която „не е получавала никакви формални оплаквания“.\r\nВъпреки това четири жени, които се идентифицираха като парламентарни служителки казаха, че са подавали оплаквания към парламента, включително и за два случая на изнасилване от страна на колеги.\r\nОплаквания за повече от 30 изнасилвания, посегателства и други сексуални инциденти свързани с Европейския парламент, бяха направени миналата седмица, както от мъже, така и от жени. Нито едно от твърденията не е било проверено.\r\nПредполагаемите жертви описаха обстановката в ЕП като „култура на мълчанието“. Една жена заяви пред Politico, че е подала оплакване пред високопоставени парламентарни служители. Депутатски асистент заяви, че е била изнасилена от представител на парламентарните служители, но нито тя, нито работодателят й знаят към кого да се обърнат.\r\n„Ако има формални процедури, не знам какви са. Чувствам се напълно загубена“, заяви жената.\r\n„Дори след като получих някаква помощ, бях настоятелно помолена да не отивам в полицията“, добави тя.\r\nСпоред нея в Европейския парламент подобни неща се пазят в тайна. Тя заяви, че служители на институцията, както и поне петима евродепутати знаят за случая й, но не са направили нищо. \r\nГоворителят на ЕП Марджъри ван ден Броеке заяви, че през изминалите години е имало подобни случаи, но са били взети „подходящите мерки“, включително и уволнения. Симеон Миланов", "date": "2017.10.25", "title": "Politico.eu: Повече от 30 служители на Европейския парламент се оплакаха пред медиите, че са били жертви на сексуално насилие от началници и колеги"}
{"url": "http://www.focus-news.net/news/2017/10/25/2450126/tass-kuba-zayavi-che-tvardeniyata-na-sasht-za-akustichnite-ataki-sreshtu-amerikanski-diplomati-v-havana-sa-nauchna-fantastika.html", "text": "Кубински следователи заявиха, че твърденията на САЩ за акустичните атаки срещу американските дипломати в Хавана са „научна фантастика“, предава ТАСС.\r\n„Това е невъзможно. Това е някаква научна фантастика. От техническа гледна точка е нереално“, заяви експертът от кубинското Министерство на вътрешните работи подполковник Хосе Аласо, който участва в разследването за пострадалите 24-ма американски дипломати.\r\nКубинските власти са включили в разследването около две хиляди експерти, в това число криминолози, специалисти в областта на аудиологията и математици. Те заявиха, че досега нямат никакви доказателства, че служителите на американското посолство са станали жертва на „акустични атаки“.\r\nПо техни думи САЩ не са позволили на кубинските служители да прегледат или разпитат американските дипломати. Специалистите на Хавана заявиха, че в Куба няма и не би могло да има технология, която е способна на такива нападения. Симеон Миланов", "date": "2017.10.25", "title": "ТАСС: Куба заяви, че твърденията на САЩ за акустичните атаки срещу американски дипломати в Хавана са „научна фантастика“"}
{"url": "http://www.focus-news.net/news/2017/10/25/2450127/arutz-sheva-egipet-arestuva-12-dzhihadisti-ot-grupirovkata-hasm.html", "text": "Египетските сили за сигурност арестуваха 12 членове на ислямистката групировка „Хасм“ в провинция Фаюм, заявиха от египетското Министерство на вътрешните работи, цитирани от Arutz Sheva.\r\nПолицията е конфискувала голям брой оръжия и експлозивни устройства. \r\nАгенция „Фокус“ припомня:\r\n„Хасм“ е терористична групировка, която пое отговорност за няколко нападения срещу египетските сили за сигурност. Египетските власти обвиняват „Хасм“, че е терористичното крило на „Мюсюлманското братство“. При последния терористичен инцидент в страната бяха убити 52 души от египетските сили за сигурност в Синайския полуостров.  Симеон Миланов", "date": "2017.10.25", "title": "Arutz Sheva: Египет арестува 12 джихадисти от групировката „Хасм“"}
{"url": "http://www.focus-news.net/news/2017/10/25/2450128/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Независима американска правителствена агенция заяви, че природните бедствия са стрували на САЩ 350 милиарда долара през последното десетилетие, пише The Independent . \r\nАгенцията за мониторинг и одит „Офис за правителствена отчетност“ излезе с доклад, в който се казва, че САЩ са похарчили 350 милиарда долара само, за да реагират на събития свързани с климатични аномалии.\r\nДокладът, чието съставяне е отнело две години, е бил поискано от сенаторите Мария Кентуъл и Сюзън Колинс. \r\nВ него се казва, че климатичните промени ще засегнат различни части на САЩ със суша, лоша реколта, повредена инфраструктура, все повече горски пожари, по-големи енергийни нужди и щети по бреговата инфраструктура. \r\n„Просто не можем да си позволим милиардите долари допълнително финансиране, които ще бъдат нужни, ако не вземем предвид последствията от климатичните промени“, заяви сенатор Колинс.\r\n*** Председателят на Европейския съвет Доналд Туск призова евродепутатите да защитават европейската „културна общност“ в светлината на бежанската криза, пише The Morning Star/b>.\r\n„Нашата отвореност и толерантност не трябва да значат, че обръщаме гръб на защитата на наследството ни“, каза Туск.\r\n„Това не значи, че сме по-добри или по-лоши, а просто, че сме различни от останалия свят. Имаме правото и задължението да се грижим за нещата, които ни различават от другите култури, не за да сме срещу другите, а за да бъдем себе си. Без чувството на превъзходство, но с усещане за оправдана гордост“, заяви той.\r\nДоналд Туск каза, че Европейският съюз има „дълг“ да защити външните си граници.\r\n„Мигрантската криза ни накара да осъзнаем с пълна сила, че се нуждаем от връщането на пълния контрол над външните ни граници“, подчерта той.\r\n„Агресивното поведение на определени трети страни, както и дестабилизацията около Европа, ни накараха да осъзнаем, че трябва да защитаваме земята си“, каза Доналд Туск.\r\n***САЩ отново ще започнат да приемат бежанци, след като президентът Доналд Тръмп наложи четиримесечна забрана за мигранти от няколко мюсюлмански страни, но този път контролът ще е по-стриктен, пише  .\r\nВсички бежанци, които идват в страната ще бъдат стриктно проверявани, след като Доналд Тръмп заяви, че ще наложи „крайна забрана“ над всички имигранти.\r\nМолбите за убежище от 11 рискови страни ще бъдат отложени с още 90 дни, за да може правителството да изготви по-строги мерки за контрол.\r\nДържавният департамент заяви, че молбите за убежище от 11 страни ще бъдат подновени на базата на индивидуални случай. Въпросните държави са Египет, Иран, Ирак, Либия, Мали, Северна Корея, Сомалия, Южен Судан, Судан, Сирия и Йемен\r\n*** Бившият лидер на „Партията за независимостта на Обединеното кралство“ Найджъл Фараж обвини Европейският съюз, че иска да попречи на Брекзит, пише .\r\nФараж заяви, че Европейският съюз иска Великобритания „да пълзи на ръцете и коленете си, и да моли“ Брюксел.\r\nПричина за критиката на Фараж бе изказването на Доналд Туск, в което председателят на Европейския съвет заяви, че пред Великобритания има три избори, а именно „добро споразумение, никакво споразумение или никакъв Брекзит“.\r\nСпоред Фараж това е индиректен призив към британците да променят мнението си, и да останат в Европейския съюз.", "date": "2017.10.25", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/10/25/2450129/pregled-na-mezhdunarodnite-novini-do-6-chasa-agentsiya-fokus.html", "text": "Европейският съюз е ангажиран с иранското ядрено споразумение, заяви българският посланик в Иран Христо Полендаков по време на среща с председателя на комисията за човешки права към иранския парламент Хади Шуштари, предава иранската информационна агенция IRNA.\r\nОсвен това, българският посланик похвали напредъка на Иран в областта на човешките права, и призова за честен и откровен диалог между Брюксел и Техеран по тази тема.\r\nПосланик Христо Полендаков заяви, че европейска делегация, както и българската част от групата за българо-иранско приятелство, ще посетят Иран в близко бъдеще.\r\nОт своя страна иранският депутат разкритикува Съвета за човешки права на ООН, заради двойните му стандарти към човешките права, както и назначаването на специален докладчик за ситуацията с тях в Иран.\r\n*** Председателите на две комисии към Камарата на представителите в САЩ започнаха разследване за сделка с руска компания, която е придобила 20 процента от американския уранов добив по времето, когато Хилари Клинтън е била държавен секретар, предава Reuters . \r\nЗаконодателите от Републиканската партия заявиха, че искат да знаят дали сделката, с която руснаците са придобили канадската компания, която е отговаряла за урановия добив, е била разследвана от ФБР.\r\nНякои републиканци твърдят, че тогавашният държавен секретар Хилари Клинтън е одобрила сделката, след като фондацията на Бил Клинтън е получила дарение на стойност 145 милиона долара от руска страна. Противници на това твърдение заявиха, че в експертната група, която е одобрила сделката, Държавният департамент е имал само едно място, поради което няма как Хилари Клинтън да е отговорна.\r\n*** Русия наложи вето на американската проекторезолюция в ООН, с която ще се удължи разследването за използването на химически оръжия в Сирия с една година, предава AFP.\r\nТова е деветият път, в който Русия използва правото си на вето в Съвета за сигурност на ООН, за да блокира действията и разследванията срещу сирийското правителство.\r\nОт руска страна се обявиха против удължаването на мандата на Организацията за забрана на химическите оръжия, която разследва подобни случаи в Сирия, пред да бъде представен доклад за атаката със зарин в Хан Шейхун. \r\nВеликобритания, Франция и САЩ обвиняват сирийския президент Башар Асад в използването на химически оръжия при нападението от 4 април, което бе насочено срещу село контролирано от опозиционните сили. \r\nСлед руското вето американският посланик в ООН Ники Хейли заяви, че Москва „още веднъж“ застава редом до „диктаторите и терористите, които използват такива оръжия“.\r\nРуският посланик в ООН Василий Небензя заяви, че ветото не значи, че разследването трябва да бъде прекратено. Той добави, че Русия иска да се гарантира, че разследването ще бъде безпристрастно, преди да бъде продължено.\r\n*** Германският президент Франк-Валтер Щайнмайер ще посети Москва на 25 октомври, за да разбере дали има перспектива във възстановяването на доверието между двете страни, предава РИА Новости.\r\n„Бих се радвал, ако срещата ми с руския президент даде възможност да се разбере дали има перспектива във възстановяването на изгубеното доверие между нашите държави, както и как да бъде постигнато това“, заяви Щайнмайер\r\n„Негативната спирала в отношенията между Русия и Европейския съюз, която наблюдаваме в последните години, вреди и на двете страни, и носи сериозни рискове за бъдещето“, добави той.\r\nТой добави, че не храни илюзии за срещата си с руския президент.\r\n„Но осъзнавам, че нашите отношения, както на ниво ръководство на страните, така и между хората в Русия и Германия, имат голямо значение. Не можем да си позволим да не разговаряме един с друг. Нашият дълг пред народите ни се заключва в това да възпрепятстваме отчуждението между немци и руснаци“, каза Щайнмайер.\r\n*** Германска корабоплавателна компания заяви, че пирати са взели в плен един от корабните й екипажи  близо до бреговете на Нигерия, пише The News Tribune.\r\nОбщо шест моряци са взети като заложници от пиратите.\r\nГоворителят на базираната в Хамбург компания „Петер Дойле Шифартс-КГ“, Кор Радингс заяви, че корабът „Деметра“, който е плавал под либерийско знаме, е бил нападнат преди да влезе в пристанището Оне в Нигерия.\r\nТой добави, че пиратите са взели кораба на абордаж, след което са избягали със заложниците. Останалата част от екипажа е успяла да придвижи кораба до по-безопасни води. Пленените моряци са от Източна Европа и Азия.\r\n*** Руският президент Владимир Путин ще се срещне с германския си колега Франк-Валтер Щайнмайер, който ще бъде на работна визита в Москва, предава ТАСС.\r\n„В хода на преговорите се планира, да се обсъдят състоянието и перспективите пред развитието на руско-германските отношения. Държавните глави ще обменят мненията си по редица актуални въпроси от международния дневен ред“, казват от пресслужбата на Кремъл.\r\nВ хода на визитата си в Руската федерация Щайнмайер ще проведе среща и с бившия лидер на СССР Михаил Горбачов. \r\nОсвен това германският президент ще посети и лютеранската катедрала „Свети Петър и Павел“, чиято сграда бе подарена на Евангелско-лютеранската църква на Русия от руското правителство, като част от честването на годишнината от началото на Реформацията.\r\n***Американският сенат одобри пакет от 36,5 милиарда долара помощ за общностите като Пуерто Рико, които бяха засегнати от урагани, както и за тези като Калифорния, които станаха жертва на пожари, предава AFP. Законопроектът, който мина с 82 гласа „за“ срещу 17 „против“, е пратен на президента Доналд Тръмп за подписване.\r\nВ помощта влизат 18,7 милиарда долара за фонда на Федералната агенция за кризисен мениджмънт, 16 милиарда за националната застрахователна програма за наводнения, както и 576 милиона долара за борба с пожарите, най-вече в Калифорния.\r\nОще 1,27 милиарда долара ще бъдат отделени за хранителни доставки за Пуерто Рико.\r\nТози пакет идва, след като миналият месец бяха отделени 15 милиарда долара за щетите, които нанесоха ураганите в Тексас и Флорида.\r\nОчаква се, че ще бъдат нужни още пари за възстановяването на Тексас, Пуерто Рико, Флорида, Луизиана, Калифорния и другите области, които са били засегнати от природни бедствия.\r\n*** Иракските кюрди замразиха резултатите от скорошния референдум за независимост, предлагайки примирие и диалог на Багдад, предава BBC.\r\nКюрдското регионално правителство заяви в изявление, че е „длъжно да действа отговорно, за да избегне продължаването на насилието и сблъсъците“.\r\n„Продължаващите боеве не водят никоя страна до победа, но ще докарат страната до хаос и разруха“, се казва в изявлението на кюрдските власти.\r\n*** Кубински следователи заявиха, че твърденията на САЩ за акустичните атаки срещу американските дипломати в Хавана са „научна фантастика“, предава ТАСС.\r\n„Това е невъзможно. Това е някаква научна фантастика. От техническа гледна точка е нереално“, заяви експертът от кубинското Министерство на вътрешните работи подполковник Хосе Аласо, който участва в разследването за пострадалите 24-ма американски дипломати.\r\nКубинските власти са включили в разследването около две хиляди експерти, в това число криминолози, специалисти в областта на аудиологията и математици. Те заявиха, че досега нямат никакви доказателства, че служителите на американското посолство са станали жертва на „акустични атаки“.\r\nПо техни думи САЩ не са позволили на кубинските служители да прегледат или разпитат американските дипломати. Специалистите на Хавана заявиха, че в Куба няма и не би могло да има технология, която е способна на такива нападения.", "date": "2017.10.25", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/10/25/2450130/the-independent-velikobritaniya-e-prodala-orazhiya-i-voenno-oborudvane-na-stoynost-11-miliarda-liri-na-sauditska-arabiya.html", "text": "Британските оръжейни доставки към Саудитска Арабия достигнаха 1,1 милиарда лири през първата половина на 2017 година, пише The Independent.\r\nПоследната статистика на Департамента за международна търговия показва, че Обединеното кралство е продало военно оборудване на стойност 836 милиона лири на Саудитска Арабия между април и юни месец.\r\nЛейбъристката партия и правозащитници разкритикуваха продажбата на оръжие на Риад, тъй като според тях това е довело до смъртта на десет хиляди цивилни в Йемен, където Саудитска Арабия води война. Симеон Миланов", "date": "2017.10.25", "title": "The Independent: Великобритания е продала оръжия и военно оборудване на стойност 1,1 милиарда лири на Саудитска Арабия"}
{"url": "http://www.focus-news.net/news/2017/10/25/2450131/ria-novosti-rusiya-dostavi-na-filipinite-orazhiya-boepripasi-i-voenni-kamioni.html", "text": "Русия достави на Филипините голяма партида от военна продукция, включваща леко стрелково оръжие, боеприпаси и военни камиони, предава РИА Новости. На церемонията по предаването на оръжията, която се проведе в пристанището на Манила на борда на противоподводния кораб „Адмирал Пантелеев“, присъстваха филипинският президент Родриго Дутерте и руският министър на отбраната Сергей Шойгу..\r\nРуската доставка включва автомати „Калашников“, боеприпаси, а също така и армейски камиони. \r\nДвете страни подписаха съглашение за военно-техническо сътрудничество. От името на правителствата си се подписаха министрите на отбраната Сергей Шойгу и Делфин Лорензана.\r\nВ пристанището на Манила се намира ескадра кораби от Тихоокеанския флот на руските ВМС в състав „Адмирал Виноградов“, „Адмирал Пантелеев“ и танкерът „Борис Бутома“. Симеон Миланов", "date": "2017.10.25", "title": "РИА Новости: Русия достави на Филипините оръжия, боеприпаси и военни камиони"}
{"url": "http://www.focus-news.net/news/2017/10/25/2450132/burgas-shofyorite-da-se-dvizhat-s-povisheno-vnimanie-v-uchastaka-ot-km-325-do-km-359-v-posoka-sofiya-na-avtomagistrala-trakiya-poradi-svlichane-na-zemni-masi.html", "text": "Шофьорите да се движат с повишено внимание в участъка от км 325 до км 359 в посока София на автомагистрала \"Тракия\" поради свличане на земни маси в аварийната и активната ленти вследствие на обилните дъждове. Това съобщиха от пресцентъра на Агенция \"Пътна инфраструктура\".", "date": "2017.10.25", "title": "Бургас: Шофьорите да се движат с повишено внимание в участъка от км 325 до км 359 в посока София на автомагистрала \"Тракия\" поради свличане на земни маси"}
{"url": "http://www.focus-news.net/news/2017/10/25/2450133/tass-zapochnaha-rusko-indiyskite-voennomorski-ucheniya-indra-2017.html", "text": "Руски и индийски кораби отработиха съвместни маневри и проверка на „подозрителен кораб“ в рамките на международните военноморски учения „Индра-2017“, които започнаха в акваторията на залива Петър Велики в Далечния изток, предава ТАСС .\r\n„Днес в съответствие с плана на първите руско-индийски учения „Индра-2017“ на полигона на Тихоокеанския флот, кораби от ВМС на Русия и Индия пристъпиха към отработване на задачи от морския етап на ученията. В акваторията на залива Петър Велики бе сформиран съвместен руско-индийски отряд от кораби, в чийто състав влязоха големият десантен съд „Адмирал Невелский“ и малкият противоподводен „Уст-Илимск“, а също така фрегатата „Сатпура“ и корветата „Кадмат“, заяви капитар 2-ри ранг от руския Тихоокеански флот Николай Воскресенский. Симеон Миланов", "date": "2017.10.25", "title": "ТАСС: Започнаха руско-индийските военноморски учения „Индра-2017“"}
{"url": "http://www.focus-news.net/news/2017/10/25/2450134/aktualna-patna-obstanovka.html", "text": "В сила са ограничения за товарни автомобили, съобщиха от пресцентъра на Агенция „Пътна инфраструктура”. Целогодишно за периода на официалните празници: последния работен ден преди празници – от 16.00 до 20.00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: няма ограничения.\r\nАМ „Хемус“: област Варна: движението по АМ Хемус в участъка Девня – Повеляново от км 400+800 до км 407+100 се осъществява двупосочно в едно платно в посока София поради ремонтни дейности. Затворено за движение е платното в посока Варна. Движението е двупосочно в платното в посока София при км 399+900 като се връща обратно в платното в посока Варна при км 407+500. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Неофит Рилски\" при км 392+300. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на  пътен възел \"Слънчево\" при км 412+500. Срок до 15.12.2017 г. \r\nобласт София: ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.; ограничено е движението в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 30.11. 2017 г.; ограничено движението в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 30.10.2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т по АМ \"Хемус\" в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут:\r\nПът I-1 – път II-16 при с. Ребърково - гр. Своге - гр. София;\r\nСрокът на действие на ВОБД следва да приключи най-късно до 30.11.2017 г; \r\nПри виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; Движение в една лента в тунел Топли дол посока София, поради ремонтни дейности в лявата тръба. Движението се осъществява поетапно със затваряне на активна 1 и активна 2 ленти с движение в изпреварващата лента и затваряне на активна 2 и изпреварваща ленти с движение в аклтивна 1 лента. Срок до 25.10.2017 г.\r\nобласт Шумен: Движението в участъка от гр. Каспичан до с. Невша в посока Варна се осъществява в едната лента поради ръчно и машинно косене. Срок до 27.10.2017 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област София: Ограничено е движението в посока Благоевград от км 5+412 до км 11+750 поради ремонтни дейности в дясното платно при км 8+360. Движението се осъществява двупосочно в лявото платно /посока София/, като в участъка от км 8+160 до км 9+580 – от понеделник до петък и в неделя от 06:00 часа до 09:00 часа се обособява една лента за движение в посока Благоевград и две ленти в посока София. В дните от понеделник до петък, от 16:00 часа до 19:00 часа – една лента в посока София и две ленти в посока Благоевград от км. 8+210 до км. 9+430. През останалата част на денонощията, включително и съботните дни от км. 8+210 до км. 9+430 – една лента в посока София и една лента в посока Благоевград. Скоростта на движение се ограничава до 50 км/ч. Срок до 10.11.2017 г.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: Поради техническа профилактика на Дунав мост 2 при Видин-Калафат временно се ограничава движението на всички превозни средства, преминаващи в двете посоки  на движение по съоръжението  на 25.10.2017 г. от 09:00 часа до 11:00 часа. област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област София: Забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 139+880 до км 140+237 в гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе - София се затварят и движението се прехвърля с обходен маршрут по ул.“Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: от км 149+860 до км 150+920 – движение с повишено внимание, поради реконструкция при кръстовище „Шиваров мост“ на територията на гр. Габрово. Срок до 31.10.2017 г.; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; област Хасково: Димитровград – Хасково в работен участък 1 от км 278+711 до км 284+400 – движение в едно платно, поради ремонтни дейности на асфалтовата настилка. Срок до 18.12.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.; област Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Сливен: от км 412+700 до км 421+000 Трапоклово-п.в. Петолъчката – ремонт асфалтова настилка. Срок до 31.10.2017 г.; област Кюстендил: Движението по път I-6 „Граница Македония-Гърляно-о.п.Кюстендил-Радомир-Перник-София“ в участъка от ГКПП Гюешево до гр. Кюстендил от км 0+375 до км 25+000 се осъществява с повишено внимание поради полагане на хоризонтална напречна маркировка. Сигнализирано с необходимите пътни знаци. Срок до 26.10.2017 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; движение в една лента при кв. Република посока Калотина от км. 46+670 до км. 48+270, поради ремонтни дейности по мантинелите в изпреварващата лента. Движението се осъществява в активната лента. Срок до 25.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради рязане на дървета. Срок до 17.11.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 01.05.2018 г. област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.;  (ВОД): ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-198: Движението по път III-198 Гоце Делчев – Катунци – Петрич в участъка на с. Горно Спанчево при км 38+380 се осъществява в лявата лента поради разрушена подпорна стена с дължина 15 метра, дясното платно за движение е подкопано. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. ОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 Детелина-Карнобат от км 49+000 до км 53+000 в участъка – ремонтни дейности по асфалтовата настилка. Срок до 31.10.2017 г.; път III-7306 Лозарево-Черница от км 0+000 до км 5+000 в участъка и от км 12+300 до км 19+100 в участъка Сунгурларе-Мараш – почистване на окопи и рязане на храсти. Срок до 31.10.2017 г.; път III-7306 Чубра-Мараш от км 19+100 до км 19+300 – ремонтни дейности на асфалтовата настилка. Движение с повишено внимание. Срок до 31.10.2017 гОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-27: Движението по път  II-27 Изворник-Ст.Караджа-Червенци при км 33+163 се осъществява с повишено внимание поради ремонт на съоръжение. Движението е в свободната лента съобразно създадената организация на движение. Срок до 27.10.2017 г.\r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; ОПУ-Велико Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-Велико Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nПът ІІІ-5003: Ограничено е движението по път ІІІ-5003 Поликраище – Янтра при       км 3+443 поради ремонт на ж.п. прелез. Срок до 27.10.2017 г.\r\nОбходен маршрут: по път ІІ-53 Поликраище - Първомайци, по път VTR 1054 Правда - Янтра и обратно.\r\nРемонтни дейности: няма.ОПУ-Видин:\r\nВременно са въведени следните ограничения за движение на МПС: \r\nОграничено е движението за МПС над 12 т. по път III-114 от км 22+000 до км 43+066 между с.Динково и с.Ружинци поради частичен ремонт на асфалтова настилка.  Обходните маршрути са както следва: Посока Видин-Монтана-По път Е-79, път II-11,при п.к. Добри дол с път III-112-движението продължава по път II-11 през гр.Лом- до кръстовище с път II-81/Лом-Монтана/- по път II-81 посока Монтана.\r\nЗа движещите се по път II-81 в посока Монтана-Видин: При кръгово кръстовище с път II-11 движението продължава по път II-11 през гр.Лом до кръстовище с път III-112,  по път II-11 посока Видин.\r\nЗа движещите се по път III-114 от км 0+000 до км  43+066/п.к.Ружинци/ с път Е-79 се забранява движението на МПС над 12т.\r\nЗа МПС под 12 т. не важат обходните маршрути. Срок до 20.12.2017 г.;\r\nПът III-1411 с. Слана Бара-Видин при км 24+990 – поради аварийно състояние на мост се ограничава движението за МПС над 5 т. Срок до 29.12.2017 г.\r\nОбходен маршрут: Видин-път II-14 до пътно кръстовище на км 3+217 през с. Слана Бара до път III-1411.\r\nРемонтни дейности: няма.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nпът III-1002 Враца-Леденика от км 2+324 до км 3+200 – ограничено движение. Движението се осъществява двупосочно през обходен маршрут по ул. „река Лева“. Срок до 01.11.2017 г.; \r\nпът III-1002 Враца-Леденика от км 0+162 до км 0+632, в град. Враца. Ограничено движение  поради  реконструкция.\r\nОбходен маршрут: ул. \"Христо Ботев\"-ул.Илинден\"-ул.\"Васил Кънчов\"-ул. Христо Ботев\". Срок  до 11.11.2017 г.\r\nпът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Враца – Криводол от км 1+000 до км 7+000. Полагане на хоризонтална маркировка. Стесняване на една от лентите за движение. Срок: 25.10.2017 г.\r\nПът III-101 Михайлово-Хайредин-Гложене от км 37+000 до км 65+000 – частични ремонти на асфалтовата настилка. Стесняване на една от лентите за движение. Срок до 25.11.2017 г.; \r\nПът ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.11.2017 г.; \r\nПът ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.11.2017 г.ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44 Драгановци-Габрово от км 14+600 до км 23+978,36 и от км 25+731 до км 28+972.75 – движение в едната лента поради ремонти дейности. Ограничение на скоростта 30 км/ч. Движението се регулира от сигналисти. Срок до 25.12.2017 г.; път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2018 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.03.2018 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 разклон Новаково-Добрич от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г. ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 30.11.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.10.2017 г; път III-602 Горна Козница-Мала Фуча от км 12+900 до 22+400 – движение в една лента, поради частични ремонти на пътната настилка, почистване на окопи и попълване на банкети.Сигнализирано с пътни знаци. Срок до 31.10.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок до 30.11.2017 г.ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. ОПУ-Ловеч: \r\nВременно са въведени следните ограничения за движение на МПС: \r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35 град Троян от км 71+032 до км 72+462 ограничено движение в лявото платно, поради ремонтни дейности на асфалтовата настилка. Движението се осъществява двупосочно в дясното платно. Срок до 31.10.2017 г.; път III-358 Гложене-Ябланица от км 71+000 до км 76+000 движение с повишено внимание – изсичане на храсти и земни работи. Срок до 31.11.2017 г.; път ІІІ-402 Български извор-Старо село от км 0+000 до км 6+300 движение в една лента в работните участъци поради ремонтни дейности по пътното платно. Срок до 25.11.2017 г.ОПУ-Монтана:\r\nВременно са въведени следните ограничения за движение на МПС: \r\nОграничено движение по път ІІ-81 Монтана-София през проход Петрохан за автомобили над 12 т.\r\nОбходен маршрут: през Своге. Срок до 31.03.2018 г.;\r\nпът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.10.2017 г.\r\nРемонтни дейности: \r\nПът ІІІ-102 Бели Мел-Монтана от км 63+420 до км 67+000 – ремонтни дейности на асфалтовата настилка. Ограничение на скоростта в посочения участък е до 40 км/ч. и е обозначено с пътни знаци. Срок до 15.11.2017 г.;ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: нямаОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът III-603 движението по път III-603 Ковачевци – Чепино от км 17+000 до км 25+000 се осъществява с повишено внимание поради частичен ремонт на асфалтова настилка. Стеснена е една от лентите за движение. Движението в района се регулира с пътни знаци. Срок до 27.10.2017 г.\r\nПът II-63 движението по път II-63 Трън – Стрезимировци в участъка от кръстовището за с. Забел до с. Главановци от км 55+600 до км 59+790 се осъществява в една лента поради ремонтни дейности на асфалтовата настилка. Водачите да се движат с повишено внимание и съобразена скорост в свободната лента. Срок до 27.10.2017 г.ОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; \r\nПът ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+221 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nПът III-3004 в гр. Долна Митрополия от км 6+199 до км 8+027 – ограничено е движението на всички МПС, поради подмяна на ВИК мрежа. Срок до 01.12.2017 г.\r\nОбходен маршрут: по сигнализирана вътрешна улична мрежа в гр. Д. Митрополия.\r\nРемонтни дейности: няма.ОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.ОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+659 /с. Бистра-Разград/-– ограничено движение за всички МПС, поради строително-монтажни дейности. През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях.\r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.10.2017 г.ОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nпът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.; ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради частични ремонтни дейности на асфалтовата настилка. Срок до 21.05.2018 г.; път III-216: Движение с повишено внимание по път Ситово-Дулово, в градската част на гр. Дулово, от км 29+070 до 30+400, поради технологично фрезоване на асфалтова настилка. Има създадена ВОБД с предупредителни знаци и конуси. Срок до 27.10.2017 г.; път III-235 Окорш-Паисиево-Главиница-Зафирово-М.Преславец в участъка от км 0+000 до км 12+000 – поетапно затваряне на лява и дясна ленти за движение, поради частичен ремонт на асфалтовата настилка и профилиране на банкети. Срок до 31.10.2017 г.ОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: \r\nПът ІІ-48 Котел-Градец при км 43+100 – ремонтни дейности по укрепване на подпорна стена. Срок до 31.10.2017 г.; път II-55 Асеновец-Нова Загора от км 81+000 до км 86+000 – частични ремонтни дейности на асфалтова настилка. Движение в едната лента на участъци. Срок до 31.10.2017 г.; път ІІІ-706 Филаретово-Тича от км 15+000 до км 20+700 – частичен ремонт на асфалтовата настилка. Срок до 31.10.17 г.; път ІІІ-706 Ябланово-Малко село при км 11+612 – ремонт на мост. Движение с повишено внимание. Срок до 31.10.2017 г.ОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок за изпълнение до 03.01.2018 г.;\r\nРемонтни дейности: \r\nПът ІІ-86: движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Средногорци. Движението в района се регулира с пътни знаци. Срок за изпълнение до 03.01.2018 г.; движението по път ІІ-86 гр. Рудозем – граница с Република Гърция от км 134+700 до км 141+000 се осъществява с повишено внимание поради оформяне на земни окопи. Срок до 25.10.2017 г.;\r\nПът ІІІ-197: движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок за изпълнение до 03.01.2018 г.;\r\nПът ІІІ-866: движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок за изпълнение до 03.01.2018 г.;\r\nПът ІІІ-8611: движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок за изпълнение до 03.01.2018 г.; \r\nПът ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.;\r\nПът ІIІ-8641: Движението по път ІIІ-8641 Пампорово – Смолян от км 4+780 до км 10+000 се осъществява с повишено внимание поради почистване на облицовани окопи и повдигане на дъждоприемни шахти. Срок до 27.10.2017 г. \r\nПът ІІІ-8652: движението по път ІІІ-8652 с. Бял извор – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок за изпълнение до 03.01.2018 г.; \r\nПът ІІІ-8683: движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до  03.01.2018 г.;ОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана-София през проход Петрохан за автомобили над 12 т.\r\nОбходен маршрут: през Своге. Срок до 31.03.2018 г.; \r\nпът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2018 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2018 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-6002 Горни Богров - Елин Пелин от км 0+000 до км 3+000 – ограничено движението поради ремонтни дейности при железопътен надлез Мусачево. \r\nОбходен маршрут: За МПС до 10 тона - Долни Богров – Равно поле – Мусачево – Елин Пелин и път І-6 – Елин Пелин. За МПС над 10 тона - път І-6 – ІІІ-105 – Елин Пелин. Срок до 30.10.2017 г.\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nДвижението по път II-18 /Софийски околовръстен път/ се осъществява двупосочно в едно платно от км 26+610 до км 31+058, поради ремонтни дейности.\r\nПърви етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/час.;\r\nВтори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/час.;\r\nТрети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/час.;\r\nЧетвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/час.;\r\nПети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на 30 км/час.;\r\nШести етап - връзка с АМ „Хемус” - затваря се дясно платно от км 0+000 до км 0+489. Скоростта на движение се ограничава на 30 км/час. Срок до 15.11.2017 г.ОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът II-55 Гурково-В. Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 /Проход на \r\nРепубликата/ до км 55+800, където се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово.\r\nРемонтни дейности: няма.\r\nПът II-57: движението по път II-57 Стара Загора – Раднево се извършва двупосочно в участъците от км 0+250 до км 11+075 в посока с.Сърнево и от км 12+460 до км 31+881 в посока гр.Раднево поради извършване на частични ремонтни дейности на асфалтова настилка ,рязане на храсти и почистване на банкети.Срок до 31.10.2017г.ОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51 Попово-Дралфа от км 64+368 до км 71+418 – ремонтни дейности. Срок до  31.12.2017 г.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности:\r\nПът III-701: Движението по път III-701 Секулово – Нови пазар в участъка на с. Никола Козлево се осъществява в една лента поради цялостен превантивен ремонт. Срок до 27.10.2017 г.\r\nПът III-7004:  движението по път III-7004 Дулово – Шумен в участъка от с. Хитрино до с. Струйно от км 0+000 до км 9+000 се осъществява в една лента поради ремонтни дейности. Срок до 31.10.2017 г.  ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента, поради ремонтни дейности на асфалтовата настилка. Срок до 31.12.2017 г.\r\nПът III-7008: движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа.\r\nОбходен маршрут: По изграден обходен път до моста с ограничение на скоростта до 30 км/ч. Срок до 31.12.2017 г.\r\nПът ІІІ-7008 с. Малък Манастир – с. Голям Манастир от км 18+059 до км 18+127 се осъществява в една лента, поради пропаднала настилка и пропаднал насип. Срок до 31.12.2017 г. Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.10.25", "title": "Актуална пътна обстановка"}
{"url": "http://www.focus-news.net/news/2017/10/25/2450135/predstoyashti-sabitiya-v-stranata-za-25-oktomvri-agentsiya-fokus.html", "text": "***\r\nОт 15.30 часа държавният глава Румен Радев ще разговаря на „Дондуков“ 2 с министър-председателя на Република Корея Ли Нак-Йон, който ще бъде на посещение в България.\r\n***\r\nОт 12.30 часа в зала „Тържествена“ на Университета за национално и световно стопанство вицепрезидентът Илияна Йотова ще участва в лекция-дискусия по темите - „Обща отбранителна система на ЕС“ и „Събитията в Испания“, организирана от Студентско сдружение ЕГО ПОЛИТИКО. \r\n***\r\nОт 09.00 часа ще се проведе пленарно заседание на Народното събрание. \r\n***\r\nМинистър-председателят Бойко Борисов ще се срещне с премиера на Република Корея Ли Нак-Йон. Двамата ще проведат среща на “четири очи” в Министерски съвет, която ще бъде последвана от пленарни разговори между правителствените делегации. По-късно на бизнес форум в Хюндай Център София в присъствието на двамата премиери ще бъде учредена Българо-корейска търговска камара.\r\n***\r\nОт 09.00 часа в залата на Представителството на Европейската комисия в София Научноизследователският сектор на Софийския университет \"Св. Климент Охридски\" организира 15-о издание на Европейски ден на предприемача 2017 г.\r\n***\r\nОт 09.30 до 13.00 часа  в Заседателната зала и в Централното фоайе на Националната библиотека „Св. св. Кирил и Методий” ще се състоят литературна среща и изложба под общото мото „Винаги с папийонка: Непознатият Дамян Калфов”.\r\n***\r\nОт 9.30 часа в Националната библиотека „Св. св. Кирил и Методий” ще се проведат конференция и изложба „Винаги с папийонка: Непознатият Дамян Калфов”, по повод 130-годишнината от рождението на Дамян Калфов.\r\n***\r\nОт 10.00 часа в сградата на Висшето училище по застраховки и финанси на ул. „Гусла“ №1 Центърът за оценка на риска по хранителната верига и 44  неправителствени организации за защита на животните ще проведат кръгла маса по въпросите, свързани с отглеждането на американска норка за ценни кожи у нас.\r\n***\r\nОт 10.00 часа 9 състав на Специализирания наказателен съд ще гледа делото срещу Йосиф Й., Ивайло С., Вергил Сл., Пламен С. и др., обвинени в организиране и ръководене на организирана престъпна група с цел придобиване и държане на наркотични вещества. \r\n***\r\nОт 10.00 часа 3 състав на Специализирания наказателен съд ще гледа делото срещу Богдан К., Александър Щ. и Цветомир В., обвинени в организиране и ръководене на организирана престъпна група.\r\n***\r\nОт 10.00 часа в София Тех Парк, в зала Startup Hambar в сградата на бизнес „Инкубатора“, ще се състои петото поредно издание на форума Кариера с Kауза.\r\n***\r\nОт 10.00 часа 12 състав на Специализирания наказателен съд ще гледа делото срещу Калин В., обвинен в изнудване.  \r\n***\r\nОт 10.30 часа 17 състав на Специализирания наказателен съд ще гледа делото срещу Добрин Д., Николай И., Красимир Б., Юлиян Кр. И др., обвинени в организиране и ръководене на организирана престъпна група.\r\n***\r\nОт 11.00 часа в зала Г1 на Интерпред ще се проведе обсъждане  на Алтернативния бюджет на БСП в сферите: икономика, земеделие и екология. На нея ще присъстват народните представители Манол Генов и проф. Светла Бъчварова, както и председателят на градския съвет на БСП - Варна Борислав Гуцанов.\r\n***\r\nОт 11.00 часа 10 състав на Специализирания наказателен съд ще гледа делото срещу Цветомир М., Борислав П., Бойко Г., Емил Н. и др., обвинени в организиране и ръководене на организирана престъпна група.\r\n***\r\nОт 13.30 часа ще започне седмичното заседание на Прокурорската колегия на Висшия съдебен.\r\n***\r\nОт 13.30 часа 18 състав на Специализирания наказателен съд ще гледа делото срещу Руси Д., Стоян Д., Красен Н. и др., обвинени в образуване и ръководене на организирана престъпна група. \r\n***\r\nОт 13.30 часа 4 състав на Специализирания наказателен съд ще гледа делото срещу Бехчет А., Емил Б., Събин З., Венцислава М. и др., обвинени в образуване и ръководене на организирана престъпна група.\r\n***\r\nОт 14.00 часа 8 състав на Специализирания наказателен съд ще гледа делото срещу Гьорче В., Борис Б., Емил Д., Георги Б., Ангел А. и Илия Тр., обвинени в образуване и ръководене на организирана престъпна група.\r\n***\r\nОт 10.30 часа пред сградата на Министерството на земеделието, храните и горите ще се състои поредното издание на фермерския фестивал  „От нашата ферма – с любов за вас!“.\r\n***\r\nОт 10.30 часа в Селскостопанската академия ще бъде отбелязан празника на земеделската наука „Даровете на природата“, който е професионален празник на работещите в областта на земеделската наука.\r\n***\r\nОт 11.00 часа в Съюза на българските журналисти ще се състои пресконференция на посланика на Куба в България Н. Пр. Педро Пабло Сан Хорхе по повод предстоящото посещение у нас на Алейда Гевара, дъщеря на известния латиноамерикански революционер Ернесто Че Гевара.\r\n***\r\nОт 12.00 часа на пл. „Гарибалди“ представители на Национална организация „Малки Български Хора“ от страната организират събитие под мотото „Виж света през прозореца на малкия човек“ по повод Световния ден за информираност по въпросите на хората с нисък ръст. \r\n***\r\nОт 14.30 часа в зала „Изток” ще се проведе дискусия на тема „Европейска интеграция, регионално сътрудничество и свързаност на Западните Балкани – приносът на Българското председателство“, организирана от парламентарните комисии по европейски въпроси и контрол на европейските фондове и по външна политика. В дискусията ще вземат участие заместник министър-председателят по правосъдната реформа и министър на външните работи Екатерина Захариева, представители на Министерството на регионалното развитие и благоустройството, Министерството на транспорта, информационните технологии и съобщенията, Министерството на енергетиката.\r\n***\r\nОт 15.30 часа в пространството за култура „ЕТО“ на бул. „Христо Ботев\" 95 ще бъдат връчени 40 стипендии на нови студенти от благотворителната кауза #steniskanabala, сезон 2017.\r\n***\r\nОт 17.00 часа в зала „Роял“ на София Хотел Балкан европейският комисар по въпросите на правосъдието, потребителите и равнопоставеността между половете Вера Йоурова ще се вземе участие в кръгла маса за новия Регламент за защита на личните данни, организиран от евродепутата Ева Майдел и КРИБ.\r\n***\r\nОт 17.00 часа в Зала 409 в Корпус 1 на Нов български университет публично ще бъде представен проектът „Бронзовата къща” на Пламен Деянофф.\r\n***\r\nОт 18.00 часа в РС на БСП - Красна поляна в София ще се проведе дискусията за Алтернативния бюджет на БСП в сектор образование. На нея ще присъства народният представител Ирена Атанасова. \r\n***\r\nОт 18.00 часа в галерия „Средец” ще бъде открита изложбата „Transform” на младата художничка Боряна Перчинска.\r\n***\r\nОт 19.30 часа в Центъра за култура и дебат „Червената къща“ ще се проведе дискусия на тема: „Криза на либерализма?”.\r\n***\r\nОт 19.30 часа в зала „България“ нцертмайсторите Мила и Радослав Шулц ще бъдат солисти на Оркестъра на Класик ФМ радио в началото на новия сезон.\r\n***\r\nОт 09.00 до 12.00 часа часа в Областния информационен център ще се извършват профилактични прегледи за остеопороза.\r\n***\r\nОт 12.00 часа на ул. \"Петър Алипиев\", до новоизградената спортна площадка, започва вторият етап от проекта за изграждане на нова спортна площадка и парк в кв.\"Възраждане\". Ще присъстват кметът Иван Портних и министърът на младежта и спорта Красен Кралев. \r\n***\r\nОт 10.30 часа в Регионалния пресклуб на БТА ще се проведе пресконференция на Общинския съвет на Отечествения съюз във Велико Търново.\r\n***\r\nОт 11.00 часа в Регионалния пресклуб на БТА ще се проведе пресконференция на Бюрото по труда, Инспекцията по труда и Дирекцията за социално подпомагане във Велико Търново.\r\n***\r\nОт 11.00 часа в Община Велико Търново – Зала 302 ще се проведе Пресконференция по случай предстоящ концерт за Деня на народните будители. \r\n***\r\nОт 14.00 часа в полицейския участък в село Балван ще гостуват полицаи от Германия. \r\n***\r\nОт 16.00 часа в библиотеката на НЧ „Надежда 1869“ Клуб приятели на книгата -  група възрастни ще проведе разговор за книгата „Остров Крах” от Ина Вълчанова, получила Европейска награда 2017.\r\n***\r\nОт 18.00 часа в Младежки дом, зала 30, ще се проведе празничен концерт на ученици от Музикалната школа по повод Деня на будителите. \r\n***  \r\nОт 10.30 часа в заседателна зала №1 на Областна администрация Видин ще се проведе Заседание на Областната комисия за контрол на епидемиите, епизоотиите и зоонозните заболявания.  \r\n***\r\nОт 11.00 часа кметът на Община Видин Огнян Ценков ще открие експозицията в Епиграфския център (Турски склад, срещу крепостта \"Баба Вида\"), а в 12.30 ч. ще награди победителите в Димитровденското математическо състезание в залата на Общински съвет - Видин.\r\n***\r\nОт 11.00 часа Административен съд – Враца ще гледа делото по постъпила жалба от кмета на кметство с. Галиче против Решение № 227/06.10.2017 г. на Общинска избирателна комисия – Бяла Слатина, с което са прекратени предсрочно пълномощията му.\r\n***\r\nОт 11.15 часа в заседателната зала на Административен съд – Враца ще се проведе съвместна пресконференция на Административен съд – Враца, Районен съд – Враца, Районна прокуратура – Враца, Окръжен съд – Враца, Окръжна прокуратура – Враца и Следственият отдел към Окръжна прокуратура – Враца по случай официалното откриване на образователната програма „Съдебната власт – информиран избор и гражданско доверие. Отворени съдилища и прокуратури“.\r\n***\r\nОт 19.00 часа в камерна зала на ДТК ще бъде представена постановката „Отблизо“ от Патрик Марбър.\r\n***\r\nОт 09.30 и 10.30 часа в Детска градина №9 и Детска градина №11 ще се проведат куклени спектакли „Забързана приказка“.\r\n***\r\nОт 13.00 часа в Държавен куклен театър „Дора Габе“ ще се проведе куклен спектакъл „Хитър Петър“.\r\n***\r\nОт 17.30 часа в Дом-паметник „Йордан Йовков“ ще бъде представена книгата „Страж на Родината“ от Вихрен Венков.\r\n***\r\nОт 19.00 часа в Драматичен театър „Йордан Йовков“ гостува Драматичен театър – Търговище със спектакъла „Сватбен маратон“ от Виктор Ляпин.\r\n***\r\nОт 19.30 часа в Младежки център,  зала 4, ще се проведе среща по повод Международния ден на твореца, под наслов: „Музиката, като средство за общуване между младите хора“.\r\n***\r\nОт 09.30 часа в Окръжен съд – Пазарджик започва заседанието срещу 14 обвиняеми за разпространение идеите на ИДИЛ. \r\n***\r\nОт 10.00 часа, в хотел „Империал“ министърът на образованието и науката Красимир Вълчев ще даде старт на майсторски клас „Класната стая на 21 век – умения, иновации, технологии“. Събитието е oрганизирано от фондация „Световен образователен форум България”, Община Пловдив и ПУ „Паисий Хилендарски“. \r\n***\r\nОт 11.00 часа в Заседателната зала на Община Пловдив ще се състои пресконференция по повод първия турнир от първото издание на Балканската купа по баскетбол за деца до 12 и 14 години, чийто домакин ще бъде Пловдив. \r\n***\r\nОбщинските съветници от ГЕРБ организират приемни за граждани. Радослава Ташкова, председател на Групата на  ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул. „Академик Петър Динеков”№1А. Георги Василев ще разговаря с граждани от 16:00 до 18:00 часа в офиса на ГЕРБ в район „Южен” на ул. „Академик Петър Динеков”№1А. Д-р Аргир Аргиров ще приеме граждани от 17:30 до 18:30 часа в офиса на ГЕРБ в район „Южен” на ул. „Академик Петър Динеков”№1А. Ани Лафчиева ще се срещне с граждани от 17:00 до 18:30 часа в офиса на ГЕРБ в район „Източен” на ул. „Коста Паница”№5. Емил Русинов ще разговаря с граждани от 17:30 до 19:00 часа в офиса на ГЕРБ в район „Източен” на ул. „Коста Паница”№5.\r\n***\r\nБългарска браншова асоциация Пътна безопасност, КАТ и СБЖ организират семинар-дискусия на тема“ “Към визия „нула“ жертви от ПТП”.\r\n***\r\nОт 11.00 часа в зала 308 на Община Разград ще се проведе пресконференция, свързана с образователната инфраструктура в Общината. \r\n***\r\nОт 10.30 часа в Заседателна зала на 3-я етаж на сградата на Община Русе ще се проведе пресконференция, на която ще бъде представен проектът за ремонт на пет общински учебни заведения в града, включително прилежащите им дворни пространства.\r\n***\r\nОт 11.15 часа ще се извърши есенното зарибяване на езерото в Лесопарк „Липник“ /при Гребната база/, финансирано от ОП „Спортни имоти“.\r\n***\r\nОт 10.00 часа в зала „Май“ ще се състои тържествена сесия на Общинския съвет .\r\n***\r\nОт 20.00 часа на откритата сцена на пл. „Хаджи Димитър“ ще се състои празничен концерт по повод празника на града. \r\n***\r\nОт 09.00 часа в зала „П. Р. Славейков“ ще се проведе редовното заседание на Общинския съвет. \r\n***\r\nОт 16.00 часа в хотел „Верея“ ще бъде открита Първата Национална среща на експертите по социални дейности и здравеопазване от общините.\r\n***\r\nОт 17.30 часа в Славейковото училище ще бъде открита изложбата „Китайска приказка 2016“.\r\n***\r\nОт 10.00 часа в зала 2 на Областна администрация Шумен ще се проведе заседание на Областната епизоотична комисия.\r\n***\r\nОт 11.00 часа в заседателна зала в Театъра ще се състои пресконференция с новия директор на ДКТ \"Васил Друмев\" – Шумен Димитър Димитров.\r\n***\r\nОт 15.00 часа  в зала 203 в сградата на общината ще се проведе заседание на Правната комисия.", "date": "2017.10.25", "title": "Предстоящи събития в страната за 25 октомври (Агенция „Фокус“)"}
{"url": "http://www.focus-news.net/news/2017/10/25/2450136/nimh-dnes-nad-stranata-shte-preobladava-oblachno-i-dazhdovno-vreme-maksimalnite-temperaturi-shte-badat-mezhdu-8-i-13.html", "text": "Днес над страната ще преобладава облачно и дъждовно време. През деня, предимно в Югоизточна България има условия за значителни валежи. След обяд в Северна България валежите ще спрат, а до края на деня на места облачността ще се разкъса. Ще духа до умерен, а в източните райони и временно силен североизточен вятър. Атмосферното налягане ще се повишава и ще бъде по-високо от средното за октомври. Температурите още малко ще се понижат и максималните ще бъдат между 8° и 13°. Това съобщи за Агенция „Фокус” дежурният синоптик Мартин Славчев от Националния институт по метеорология и хидрология (НИМХ) при Българската академия на науките (БАН).  \r\nНад Черноморието ще бъде облачно, дъждовно и ветровито. На места, главно по южното крайбрежие валежите ще са значителни. Ще духа силен север-североизточен вятър. Максимални температури на въздуха: 10-15°. Температурата на морската вода е 18°. Вълнението на морето ще бъде 4-5 бала.\r\nНад планините ще облачно и мъгливо. На много места ще има валежи от дъжд, над 1700 метра – от сняг. Ще духа силен вятър от изток-североизток. Максимална температура на височина 1200 метра около 7°, а на 2000 метра – около 1°.", "date": "2017.10.25", "title": "НИМХ: Днес над страната ще преобладава облачно и дъждовно време, максималните температури ще бъдат между 8° и 13°"}
{"url": "http://www.focus-news.net/news/2017/10/25/2450137/the-sydney-morning-herald-sauditskiyat-prestolonaslednik-obyavi-che-stranata-shte-investira-500-miliarda-dolara-v-sazdavaneto-na-nov-megagrad.html", "text": "Саудитският коронован принц Мохамед бин Салман обяви плановете си за построяването на нов мегаград на брега на Червено море, пише The Sydney Morning Herald .\r\nПринцът заяви, че проектът, който се казва „НЕОМ“ ще оперира независимо от „съществуващата правителствена рамка“. Принц Мохамед бин Салман подчерта, че инвеститорите ще бъдат консултирани на всяка стъпка от развитието на проекта.\r\nПроектът ще получи 500 милиарда долара подкрепа от саудитското правителство, както и от международни инвеститори.\r\n„НЕОМ“ ще бъде захранван от чиста енергия. В града няма да има място за „нищо традиционно“, заяви принцът. Освен това градът ще бъде свързан с Египет и останалата част от Африка чрез мост.\r\nТова е част от плана на саудитския престолонаследник за модернизация на икономиката и подготовка за постпетролната епоха. Симеон Миланов", "date": "2017.10.25", "title": "The Sydney Morning Herald: Саудитският престолонаследник обяви, че страната ще инвестира 500 милиарда долара в създаването на нов мегаград"}
{"url": "http://www.focus-news.net/news/2017/10/25/2450138/prezidentat-rumen-radev-shte-provede-sreshta-s-ministar-predsedatelya-na-republika-koreya-li-nak-yon.html", "text": "Президентът Румен Радев ще разговаря с министър-председателя на Република Корея Ли Нак-Йон, който ще бъде на посещение в България. Това съобщиха от прессекретариата на държавния глава. Срещата ще се проведе на „Дондуков“ 2 от 15.30 часа.", "date": "2017.10.25", "title": "Президентът Румен Радев ще проведе среща с министър-председателя на Република Корея Ли Нак-Йон"}
{"url": "http://www.focus-news.net/news/2017/10/25/2450139/afp-si-dzinpin-be-preizbran-za-generalen-sekretar-na-kitayskata-komunisticheska-partiya.html", "text": "Китайският президент Си Дзинпин бе преизбра начело на Китайската комунистическа партия, предава AFP. \r\nСи Дзинпин поведе новите членове на Постоянния комитет на Политбюро пред камерите на Великата зала на народа в Пекин, след като те бяха избрани от 204 партийци по време на таен вот.\r\nКитайският лидер получи втори петгодишен мандат като генерален секретар на комунистическата партия, след като политическата му и военна теория бе включена в партийния устав.\r\nПремиерът Ли Къцян също запази мястото си в седемчленния Постоянен комитет на Политбюро на ЦК на ККП.  Симеон Миланов", "date": "2017.10.25", "title": "AFP: Си Дзинпин бе преизбран за генерален секретар на Китайската комунистическа партия"}
{"url": "http://www.focus-news.net/news/2017/10/25/2450140/ministar-predsedatelyat-boyko-borisov-shte-se-sreshtne-s-premiera-na-republika-koreya-li-nak-yon.html", "text": "Министър-председателят Бойко Борисов ще се срещне с премиера на Република Корея Ли Нак-Йон, който пристигна на официално посещение в България снощи. Това съобщиха от правителствената информационна служба. Двамата ще проведат среща на “четири очи”, която ще бъде последвана от пленарни разговори между правителствените делегации.\r\nОсновна тема на разговорите ще бъде задълбочаването на двустранното сътрудничество в областта на търговията, инвестициите и иновациите. Конкретна стъпка за икономическото взаимодействие ще бъде учредяването на Българо-корейска търговска камара. Началото на бизнес форума ще бъде открито от двамата премиери в Хюндай Център София. Разширяването на икономическите отношения между двете държави идва след подписаната през 2015 г. Декларация за всеобхватно, ориентирано към бъдещето партньорство.\r\nПо време на официалното си посещение министър-председателят Ли Нак-Йон ще се срещне и с президента Румен Радев и ще бъде гост на официална вечеря, давана от председателя на Народното събрание Димитър Главчев.", "date": "2017.10.25", "title": "Министър-председателят Бойко Борисов ще се срещне с премиера на Република Корея Ли Нак-Йон"}
{"url": "http://www.focus-news.net/news/2017/10/25/2450141/vitseprezidentat-iliyana-yotova-shte-iznese-lektsiya-v-universiteta-za-natsionalno-i-svetovno-stopanstvo.html", "text": "Вицепрезидентът Илияна Йотова ще изнесе лекция в Университета за национално и световно стопанство в зала „Тържествена“. Това съобщиха от прессекретариата на държавния глава. Илияна Йотова ще участва в лекция-дискусия по темите „Обща отбранителна система на ЕС“ и „Събитията в Испания“, организирана от Студентско сдружение „ЕГО ПОЛИТИКО“. \r\nИлияна Йотова ще проведе среща с проф. д.ик.н. Стати Статев - ректор на висшето учебно заведение и зам.-председател на Съвета на ректорите.", "date": "2017.10.25", "title": "Вицепрезидентът Илияна Йотова ще изнесе лекция в Университета за национално и световно стопанство"}
{"url": "http://www.focus-news.net/news/2017/10/25/2450142/gd-granichna-politsiya-5-km-kolona-ot-tovarni-avtomobili-se-e-obrazuvala-na-gkpp-kapitan-andreevo-na-izhod-ot-stranata.html", "text": "На българо-турската граница трафикът е интензивен на изход. На ГКПП \"Капитан Андреево\" се е образувала 5 км колона от товарни автомобили на изход, на ГКПП \"Лесово\" колоната е с дължина от 4 км. Това съобщиха от пресцентър на ГД \"Гранична полиция\". Информацията за трафика на българските гранични контролно-пропускателни пунктове е към 6.00 часа. На българо-сръбската, българо-македонската, българо-гръцката и българо-румънската граница  трафикът е нормален на всички гранични контролно-пропускателни пунктове.", "date": "2017.10.25", "title": "ГД \"Гранична полиция\": 5 км колона от товарни автомобили се е образувала на ГКПП \"Капитан Андреево\" на изход от страната"}
{"url": "http://www.focus-news.net/news/2017/10/25/2450143/parlamentat-shte-razgleda-antikoruptsionnite-zakonoproekti-na-parvo-chetene.html", "text": "Парламентът ще разгледа антикорупционните законопроекти на първо четене. Това предвижда седмичната проектопрограма за работа на Народното събрание. Единият законопроект е внесен от Министерски съвет, а другият от ПГ на „БСП за България“. В законопроекта на Министерски съвет се предлага създаването на Комисия за противодействие на корупцията и за отнемане на незаконно придобитото имущество, като в нея ще се влеят Комисията за предотвратяване и установяване на конфликт на интереси, Центърът за превенция и противодействие на корупцията и организираната престъпност към Министерския съвет, съответното звено от Сметната палата, както и специализирана дирекция на Държавна агенция „Национална сигурност“ (ДАНС) за противодействие на корупцията сред лицата, заемащи висши държавни длъжности. В законопроекта на управляващите се предлага ръководството и съставът на единния орган за борба с корупцията да се назначава от Народното събрание. Със законопроекта, внесен от ПГ на „БСП за България“, се предлага да се създаде Национална служба „Антикорупция“. Идеята на БСП е в нея да се съберат звеното за антикорупция в Сметната палата и специализираната дирекция към ДАНС. От БСП предлагат единният орган за борба с корупцията да има разследващи функции и председателят му да се назначава с указ на президента, а неговите заместници да бъдат избирани от Народното събрание.  \r\nНа вниманието на депутатите се поставя и докладът на Временната комисия за проучване на случаите на радиоактивно замърсяване на питейните води.", "date": "2017.10.25", "title": "Парламентът ще разгледа антикорупционните законопроекти на първо четене"}
{"url": "http://www.focus-news.net/news/2017/10/25/2450144/the-washington-times-bivsh-amerikanski-poslanik-v-ankara-zayavi-che-sasht-tryabva-da-sa-gotovi-za-vazmozhnostta-da-zagubyat-voennovazdushnata-si-baza-v-turtsiya.html", "text": "Бивш американски посланик в Анкара заяви, че САЩ трябва да са готови за възможността да загубят военновъздушната си база в Турция, пише The Washington Times.\r\nПовече от половин век американските сили използват базата в \"Инджирлик\", но влошаването на отношенията с Турция, което се дължи на редица фактори като подкрепата на САЩ за кюрдските милиции в Ирак или на отказа им да екстрадират Фетхуллах Гюлен, поставя военните връзки под риск. Това заяви бившият американски посланик в Турция Ерик Еделман.\r\n„След преврата имаше няколко опита да се създаде впечатлението, че \"Инджирлик\" може да бъде отрязана по всяко време за американски сили“, заяви Еделман.\r\n„Трябва да сме готови за възможността да загубим достъпа до \"Инджирлик“, добави той. Симеон Миланов", "date": "2017.10.25", "title": "The Washington Times: Бивш американски посланик в Анкара заяви, че САЩ трябва да са готови за възможността да загубят военновъздушната си база в Турция"}
{"url": "http://www.focus-news.net/news/2017/10/25/2450145/izlozhbata-transform-na-mladata-hudozhnichka-boryana-perchinska-shte-bade-otkrita-v-galeriya-sredets.html", "text": "Изложбата „Transform” на младата художничка Боряна Перчинска ще бъде открита от 18.00 часа днес в галерия „Средец” в столицата. Това съобщиха от пресцентъра на Министерството на културата. Експозицията ще бъде представена от проф. Станислав Памукчиев. С творбите си Боряна Перчинска изследва трансформациите и емоционалните механизми. Тя си задава екзистенциални въпроси, като например кои механизми движат човешките емоции, дали чувствата са автентични или манипулирани реакции. Самата авторка споделя по повод изложбата: „Контрастът между рациото и емоцията поражда непрестанен сблъсък и в същото време е в неразривна цялост. Това напрежение насища реалността със самата себе си, за да се пръсне и трансформира в друго измерение – безкраен процес на натрупване, взрив и спокойствие. Всеки път от експлозията се ражда нова хибридна реалност, запазвайки ядрото на своята същност, напомняйки атавистично за себе си в новата си трансреалност.”\r\nБоряна Перчинска живее и работи в Германия от 2009 г. Член е на Съюза на немските художници, както и на СБХ. Завършила е Националното училище за изящни изкуства „Илия Петров” и е магистър по стенопис от Националната художествена академия (1999). Има самостоятелни изложби в Германия, България, Франция и участия в групови изложби, пленери и арт проекти в Германия, Унгария, Р. Македония, Канада, Испания, Чехия, Хърватия, Австрия, Швейцария и др. Има множество награди, сред които Специална награда за живопис от Фондация „13 века България”, Специална награда от Международното биенале в Квебек, Канада и др. Повече за авторката можете да научите на официалната й страница в интернет.\r\nИзложбата ще може да се види в галерия „Средец” на Министерството на културата на бул. „Ал. Стамболийски” №17 до 3 ноември.", "date": "2017.10.25", "title": "Изложбата „Transform” на младата художничка Боряна Перчинска ще бъде открита в галерия „Средец”"}
{"url": "http://www.focus-news.net/news/2017/10/25/2450146/burgas-vremenno-e-ogranicheno-dvizhenieto-po-pat-ii-79-sredets-burgas-poradi-navodnen-paten-uchastak.html", "text": "Временно е ограничено движението по път II-79 Средец - Бургас поради наводнен пътен участък вследствие на проливни дъждове. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост по обходен маршрут: път II-53 Средец - разклон село Малина, път III-795 село Малина - Карнобат, път I-6 Карнобат - Бургас.", "date": "2017.10.25", "title": "Бургас: Временно е ограничено движението по път II-79 Средец - Бургас поради наводнен пътен участък"}
{"url": "http://www.focus-news.net/news/2017/10/25/2450147/evropeyskiyat-komisar-po-vaprosite-na-pravosadieto-potrebitelite-i-ravnopostavenostta-mezhdu-polovete-vera-yourova-shte-poseti-balgariya.html", "text": "Европейският комисар по въпросите на правосъдието, потребителите и равнопоставеността между половете Вера Йоурова ще посети България на 25 и 26 октомври, съобщиха от пресслужбата на ЕК. В София тя ще проведе срещи с министър-председателя Бойко Борисов, със заместник министър-председателя по правосъдната реформа и министър на външните работи Екатерина Захариева, с министъра на правосъдието Цецка Цачева и с министрите на икономиката и на труда и социалната политика Емил Караниколов и Бисер Петков.\r\nПо време на визитата си на 26 октомври комисар Йоурова ще вземе участие в Годишната министерска среща ЕС–Западни Балкани в областта на правосъдието и вътрешните работи в рамките на Естонското председателство на Съвета ЕС. Домакини са българското Министерство на правосъдието и Министерството на вътрешните работи. \r\nКомисар Вера Йоурова ще се включи и в диалог с бизнес лидери, представители на синдикални и работодателски организации. Събитието ще се проведе днес от 17.00 часа в София Хотел Балкан и се организира в партньорство с Конфедерацията на работодателите и индустриалците в България.", "date": "2017.10.25", "title": "Европейският комисар по въпросите на правосъдието, потребителите и равнопоставеността между половете Вера Йоурова ще посети България"}
{"url": "http://www.focus-news.net/news/2017/10/25/2450148/denyat-25-oktomvri-v-balgarskata-istoriya.html", "text": "През 1775 г. на 25 октомври Павел Дованли български католически епископ, съставя ръкописен сборник с религиозни химни на говорим български език - “Книга, писана за Матея Пенчов от Амбарли да се учи и да учи и други”. През 1877 г. руски гвардейски части под командването на генерал Й. Гурко превземат с. Горни Дъбник. Прекъсва се комуникацията на Плевенския гарнизон с турския тил. По същото време руски и турски отряди водят ожесточени боеве при с. Телиш.\r\nНа този ден през 1921 г. е обявено \"усилено военно положение\" в Софийски, Кюстендилски и Петрички окръг, след като на 22 октомври македонски дейци на войводата Иван Бърльо убиват военния министър Александър Димитров край с. Козница в Конявската планина.\r\n2011 г.\r\nЦентралната избирателна комисия още не е изнесла данни за получените жалби от граждани, които са лишени от правото да гласуват.\r\nПрезидентът присъжда Орден „Стара планина” на:\r\n1. Илхам Алиев – президент на Азербайджанската република - лента „за изключително големите му заслуги за развитието и сътрудничеството между Република България и Азербайджанската република“\r\n2. Данаи-Магдалини Куманаку – извънреден и пълномощен посланик на Република Гърция в Република България - първа степен „за цялостния ѝ принос за развитието и задълбочаването на българо-гръцките отношения в областта на политиката, икономиката и културата, както и по повод окончателното ѝ отпътуване от страната“\r\n2005 г.\r\nГлавният прокурор на Република България Никола Филчев иска депутатския имунитет на Стефан Софиянски по повод провеждащото се разследване срещу него във връзка с делото за злоупотреби с власт.\r\n1978 г.\r\nВ Мапуту е подписан договор за дружба и сътрудничество между Народна Република България и Народна Република Мозамбик. Двете страни се договарят да развиват и задълбочават взаимноизгодното си сътрудничество в различните области на икономиката им, в науката, изкуството и пр. Договорът е сключен за срок от 20 г.\r\n1969 г.\r\nВ периода 20 – 25 октомври министър-председателят на Финландия Мауно Койвисто е на официално посещение в България.\r\n1948 г.\r\nИздадена е инструкция на ЦК на БРП (к) за прочистване на партийните организации от \"чужди и кариеристични елементи\".\r\n1944 г.\r\nПриета е наредба-закон за разпускане на старите кметства и за организиране на временни общински управи.\r\nВтора армия започва Косовската операция.\r\nС овладяването на долината на р. Морава и прекъсването на маршрута Солун - Ниш - Белград, 2-ра армия поставя в тежка ситуация германските войски от група армии „Егея\". Единственият път за изтегляне е през Скопие, Прищина и Сараево. „Проникването на настъпващите българи през Куршумлия и Косово поле би означавало гибелта на групата армии\" - отбелязва генерал Ерих Рихберг. Значението на Косово поле се отчита и от българското Главно командване. То възлага на 2-ра армия провеждането на нова настъпателна операция- Косовската. За овладяването на Косово поле армията съсредоточава усилията си в направлението на Подуево - Прищина, където настъпват три пехотни дивизии и Бронираната бригада, а с една пехотна дивизия настъпва в направлението Лесковац - Лебане - Прищина. За операцията армията разполага със 78 000 души, 63 танка, 316 оръдия и 300 минохвъргачки.\r\nСрещу тях в района на Подуево и Прищина се отбраняваха подразделения от 91-ви и 22-ри немски корпус, обединени в бойна група „Лангер\", и 21-ва албанска СС дивизия „Скендербег\". Германците предвиждат да усилят отбраняващите се с изтеглящи се подразделения, но да задържат максимално време в свои ръце Косово поле. Операцията започва на 25 октомври, но поради ожесточената съпротива до края на месеца първоешелонните дивизии на 2-ра армия не могат да постигнат сериозен успех и да овладеят Подуево - ключа към Косово поле.\r\n1938 г.\r\nОпозицията в XXIV ОНС успява да организира бламиране на безпартийното правителство, като изказва недоверие на двама от министрите.\r\n1931 г.\r\nВ периода 20 - 25 октомври в Цариград е проведена II Балканска конференция за сътрудничество. Българската делегация е водена от Янко Сакъзов.\r\n1930 г.\r\nПо католически ритуал в катедралата “Св. Франциск\" в Асизи, Италия, цар Борис ІІІ се венчава за Йоанна Савойска, дъщеря на италианския крал Виктор Емануил ІІІ. На 31 октомври бракът е потвърден и с православна церемония в катедралата “Св. Александър Невски\" в София.\r\nБорис III (католическо име: Борис Луи Роберт Пиер Станислав) е роден на 30 януари 1894 г. в София. Български цар е от 1918 г. до 1943 г. Син е на цар Фердинанд I и на княгиня Мария-Луиза Бурбон-Пармска, брат на Кирил Преславски. При раждането си е награден с ордена \"Св. Александър\" I степен, както и с I и IV степен на военния орден \"За храброст\". През 1896 г. се прекръства в източноправославната вяра - негов кръстник е руският император Николай II. Завършва гимназия в София през 1912 г. Посещава Санкт Петербург и Киев (1911 г.), където е награден с най-високия руски орден \"Св. Андрей Първозваний\" с брилянти. През 1911-1912 г. пътува с научна цел във вътрешността на Мала Азия, по крайбрежието на Средиземно море и на Канарските о-ви. Пълнолетието му е отпразнувано в София през 1912 г. с големи тържества в присъствието на престолонаследниците на Турция, Румъния, Сърбия, Гърция и Черна гора, както и на много видни чуждестранни гости. Взема участие в Балканската война със VII Рилска дивизия. През 1915 г. следва във Военната академия в София. През Първата световна война, като офицер за поръчки при щаба на Действащата армия, изпълнява поръчки на върховното командване от бойно и политическо естество. Възкачва се на престола на 3 октомври 1918 г. Встъпва в брак с принцеса Джована Савойска, от който се раждат: княгиня Мария-Луиза (13 януари 1933 г.) и Симеон, княз Търновски (16 юни 1937 г.). Управлението на цар Борис III протича в най-сложните и тежки години от историята на Третото българско царство. След първата световна и Ньойския договор (1919 г.), България е в състояние на политическа изолация. В страната се разгарят остри политически борби, които довеждат до военния преврат на 9 юни 1923 г. (преврат за сваляне на правителството на БЗНС начело с Ал. Стамболийски, извършен от Военния съюз и политическата групировка \"Народен сговор\" с подкрепата на двореца). Цар Борис III обаче успява да постигне вътрешнополитическо спокойствие в страната, което създава условия за икономическа стабилност и укрепване на международния авторитет на България. По време на Втората световна война присъединява България към Тристранния пакт (1 март 1941 г.), но не изпраща войски на Източния фронт. От началото на 1943 г. прави опити за преориентация към Великобритания и САЩ. Борис III е единственият владетел, който не експортира българските евреи в Германия, с което ги спасява от унищожаване. Носител е на френския орден на Почетния легион (3 пъти), на английския кралски викториански орден, на белгийския орден \"Леополд\", на немския домашен рицарски орден \"Св. Хубертус\", на \"Червен орел\" (Прусия), на руския орден \"Св. Анна\", на румънския \"Карол III\", отличия на Италия, Австрия, Полша и др. Умира при неизяснени обстоятелства на 28 август 1943 г. В София. Погребан е в Рилския манастир.\r\n1925 г.\r\nСъздават се Независими работнически професионални съюзи с орган в. \"Единство\" под контрола на нелегалната БКП.\r\n1916 г.\r\nЧасти на 1-ва пехотна софийска дивизия овладяват Черна вода (Румъния).\r\n1915 г.\r\nБългарски войски влизат в Алексинац (Сърбия) и заедно с германски съединения овладяват долината на р. Морава.\r\n1908 г.\r\nПровеждат се избори за депутати за Отоманския парламент. Избрани са четирима български депутати: от Съюза на българските конституционни клубове - Тодор Павлов (Скопие) и Панчо Дорев (Битоля), а от привържениците на Яне Сандански - Димитър Влахов (Солун) и Христо Далчев (Сяр).\r\n1878 г.\r\nУчредено е дружество на Червения кръст в Сливен.\r\nСлед Освобождението на България от турско робство съгласно клаузите на Берлинския договор от 1878 г. са създадени Княжество България (васално на турския султан) и автономната област Източна Румелия в рамките на империята. И в Княжеството, и в Източна Румелия още през 1878 г. се учредяват първите червенокръстки дружества. През месец май в София е създадено Софийско областно дружество за подпомагане на болни и ранени с председател софийския митрополит Мелетий. В него се включват и работят редица видни граждани на София начело с губернатора на областта В. П. Алабин. На 25 октомври е учредено сливенското дружество на Червения кръст под председателството на митрополит Серафим. Уставът му е утвърден от княз Дондуков-Корсаков - главен губернатор на Източна Румелия. Веднага след Съединението на двете български области на 20-ти септември 1885 г. е създадена и Националната организация с председател митрополит Климент. Тя е утвърдена с официален указ на първия български княз – Александър Батемберг, който взема БЧК под свое покровителство. Организацията е призната и от Международния комитет на Червения кръст в Женева с писмо от 20-ти октомври 1885 г. От учредяването си Българският Червен Кръст има 15 председатели - важни фигури в обществения живот на страната: митрополит Мелетий, митрополит Серафим, митрополит Климент (Васил Друмев), д-р Пантелей Минчович, д-р Панайот Жечев, д-р Георги Сарафов, Иван Евстатиев Гешов, проф. д-р Стоян Данев, проф. д-р Васил Моллов, проф. д-р Димитър Ораховац, д-р Любен Рачев, д-р Петър Коларов, д-р Кирил Игнатов, проф. д-р Стоян Саев и Христо Григоров.\r\n1872 г.\r\nВасил Левски утвърждава комитета в Пазарджик за окръжен център.\r\n1859 г.\r\nКняз Никола Конаки-Богориди полага основния камък за новата българска църква в Цариград. Тържественият молебен е направен лично от патриарх Кирил.На тази дата са родени: \r\n1966 г.\r\nРодена е Нона Йотова - актриса и естрадна певица. Когато е на 16 години посещава курс по джаз танци в Клагенфурт, Австрия при хореографката от Амстердам Ерика Рода и оттам има първата си диплома за инструктор по джаз танци. Завършва НАТФИЗ. От 1992 г. е актриса в Театъра на армията. Снимала се е в \"Ла донна е мобиле\", играла е в \"Луна за несретници\", \"Женитба\", \"Вишнева градина\", \"Красива птичка с цвят зелен\".\r\nПрез 1993 г. издава първия си музикален албум “Омана” изцяло по нейна музика, стихове на Лилиев, Траянов, Кирил Христов, Елка Недкова. Аранжиментите на всички песни са дело на Иван Лечев. През 1997 г. издава втория си албум “Нона”, който е изцяло акустичен. Третият и музикален албум “Не завиждам” излиза 2001 г.\r\n1902 г.\r\nРоден е Борис Ангелушев - български художник. Учи в Художествената академия в Берлин и Швейцария. Работи до 1935 г. в Германия. Твори в областта на приложната графика, карикатурата, политическия плакат, живописта. Родоначалник е на съвременното книгооформяне в България. Негови творби се намират в Националната художествена галерия в София и в частни сбирки. Б. Ангелушев умира на 24 август 1966 г. в София.\r\n1886 г.\r\nРоден е Никола Атанасов (Н. А. Китанов) - български композитор, музикален деец и педагог, професор е в Софийската музикална академия (1954 г.). От 1906 г. до 1912 г. учи в Загребската консерватория при проф. Ф. Дуган, В. Ружич, К. Юнек и В. Хумел. Като дипломна работа представя три части от своята Първа симфония в сол минор (1912 г.), която е изпълнена от симфоничния оркестър на Загребската консерватория. Преподавател е (от 1923 г.) и професор по теория на музиката (от 1929 г.), диригент (1934-1937 г.) на Държавната музикална академия (дн. БДК). Творби: \"Симфония ¹ 2 в ре минор\" (1922 г.), \"Симфония ¹ 3 в ми минор\" (1950 г.), програмните увертюри \"Хр. Ботев\" (1928 г.), \"Стонът на гората\" (1931 г.), \"Трио за цигулка, фагот и пиано\", \"Соната за пиано\" (1929 г., първата в България), \"Химн на I Софийска. мъжка гимназия\" и др. Умира на 30 септември 1969 г.На тази дата умират: \r\n2010 г.\r\nУмира Антон Владимиров Митров, известен като Бате Тони. Той е български плувец, републикански шампион за юноши по плуване на 100 метра бруст през 1957 година. Става известен треньор. На 26 октомври 2006 година Митров е удостоен със званието „Почетен гражданин“ на град Велинград за неговия принос в развитието на плуването.\r\n1975 г.\r\nУмира Димитър Иванов - български химик-органик, академик (1961 г.). Роден е на 13 октомври 1894 г. в с. Макоцево, Софийска област. Член е на множество чуждестранни научни дружества, лауреат е на Френската академия на науките (1932 г.). Следва химия в Лион (1914-1915 г.), завършва СУ “Св. Климент Охридски” (1920 г.). Учи индустриална химия в Нанси, където защитава докторат през 1923 г. Работи върху органо-магнезиевите съединения, изследва българските етерични масла (розово, лавандулово, здравецово). Автор е на учебници по органична химия.\r\n1906 г.\r\nУмира Тодор Стоянов Бурмов - обществен, политически и държавен деец, книжовник, действителен член на Българското книжовно дружество (дн. БАН). Роден е на 2 януари 1834 г. в с. Нова махала, Габрово. Завършва Киевската духовна семинария, след което става учител в Габрово. През 1860 г. заминава за Цариград. Става редактор на сп. \"Български книжици\", а по-късно и на в. \"Съветник\" и в. \"Время\". Включва се в църковно-националната борба, като чрез редица публикации доказва правото на българския народ да има независима църква. По време на Руско-турската освободителна война 1877–1878 г. сътрудничи на княз Вл. Черкаски в Канцеларията за гражданско управление. След Освобождението е един от най–изявените дейци на умереното русофилско крило на Консервативната партия, като редактира и нейния пръв печатен орган в. \"Витоша\". От 1884 г. преминава към умереното крило на Либералната партия на Др. Цанков. Заема последователно редица отговорни държавни постове – вицегубернатор на Пловдив (1878 г.) и пръв губернатор на София (1879 г.). Той е първият министър-председател на свободна България и едновременно министър на вътрешните работи (юли – ноември 1879 г.). От 1881 г. до 1883 г. е член на Държавния съвет. Автор е на книгата \"Българо-гръцката църковна разпря\".За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.10.25", "title": "Денят 25 октомври в българската история"}
{"url": "http://www.focus-news.net/news/2017/10/25/2450149/v-narodnoto-sabranie-shte-se-provede-diskusiya-na-tema-evropeyska-integratsiya-regionalno-satrudnichestvo-i-svarzanost-na-zapadnite-balkani-prinosat-na-balgarskoto-predsedatelstvo.html", "text": "„Европейска интеграция, регионално сътрудничество и свързаност на Западните Балкани – приносът на Българското председателство“ е темата на дискусия, която организират днес парламентарните комисии по европейски въпроси и контрол на европейските фондове и по външна политика. Това съобщиха от пресцентъра на Народното събрание. Форумът, който ще бъде излъчван в интернет чрез интернет страницата на Народното събрание, ще започне в 14.30 часа в зала „Изток” на парламента. \r\nЗаместник министър-председателят по правосъдната реформа и министър на външните работи Екатерина Захариева ще участва в първата част на обсъждането, което е на тема „Бъдещето на Западните Балкани в ЕС - приоритет в дневния ред на Българското председателство“. За „Проекти и инициативи за задълбочаване на регионалното сътрудничество и подобряване на свързаността (транспортна, комуникационна, инфраструктурна и енергийна) в Югоизточна Европа – роля и участие на България“ в дискусията ще представят информация представители на Министерството на регионалното развитие и благоустройството, Министерството на транспорта, информационните технологии и съобщенията, Министерството на енергетиката.", "date": "2017.10.25", "title": "В Народното събрание ще се проведе дискусия на тема „Европейска интеграция, регионално сътрудничество и свързаност на Западните Балкани – приносът на Българското председателство“"}
{"url": "http://www.focus-news.net/news/2017/10/25/2450150/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ - Пловдив организират приемни за граждани, съобщиха от пресцентъра на партията. \r\nРадослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул. „Академик Петър Динеков”№1А; \r\nГеорги Василев ще разговаря с граждани от 16:00 до 18:00 часа в офиса на ГЕРБ в район „Южен” на ул. „Академик Петър Динеков”№1А; \r\nД-р Аргир Аргиров ще приеме граждани от 17:30 до 18:30 часа в офиса на ГЕРБ в район „Южен” на ул. „Академик Петър Динеков”№1А; \r\nАни Лафчиева ще се срещне с граждани от 17:00 до 18:30 часа в офиса на ГЕРБ в район „Източен” на ул. „Коста Паница”№5;\r\nЕмил Русинов ще разговаря с граждани от 17:30 до 19:00 часа в офиса на ГЕРБ в район „Източен” на ул. „Коста Паница”№5.", "date": "2017.10.25", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2017/10/25/2450151/burgas-bedstveno-polozhenie-e-obyaveno-v-obshtina-kameno.html", "text": "Бедствено положение е обявено в община Камено. Това съобщиха за Агенция „Фокус“ от Областна администрация - Бургас. Вследствие на обилните дъждове са се образували високи приливни вълни, които са заляли пътища и жилищни постройки предимно в община Камено. Най-сериозно засегнати са селата Полски извор, Ливада, Тръстиково и Черни връх. На тел. 112 са постъпили 77 сигнала за бедстващи хора, които са поискали евакуация. Множество са сигналите за наводнени къщи, улици и дворове. Екипи на пожарната са на терен, но поради големината и силата на приливната вълна достъпът до пострадалите е изключително труден. На мястото на бедствието от снощи е областният управител Вълчо Чолаков. Полагат се всички усилия хората да бъдат евакуирани, като в спасителните дейности са се включили и водолази. Населени места, които са без електричество, са Черни връх, Тръстиково, Равнец, Ливада, Желязово, Полски извор. Изпратени са екипи на EVN, но поради наводненията те трудно достигат до местата на авариите. В селата Чукарка и Драганово, община Карнобат, също е прекъснато електроподаването, но авариите не са толкова тежки. Осигурен е достъп до трафопостите и се очаква всеки момент електричество да бъде възстановено.", "date": "2017.10.25", "title": "Бургас: Бедствено положение е обявено в община Камено"}
{"url": "http://www.focus-news.net/news/2017/10/25/2450152/bsp-prodalzhava-s-obsazhdaneto-na-alternativniya-byudzhet-po-sektori.html", "text": "Обсъждане на Алтернативния бюджет на БСП в сферите на икономиката, земеделието и екологията ще се проведе в зала Г1 на Интерпред от 11.00 часа, съобщиха от пресцентъра на БСП. На нея ще присъстват народните представители Манол Генов и проф. Светла Бъчварова, както и председателят на градския съвет на БСП - Варна Борислав Гуцанов.\r\nОт 18.00 часа в РС на БСП - Красна поляна в София ще се проведе дискусията за Алтернативния бюджет в сектор образование. На нея ще присъства народният представител Ирена Атанасова.", "date": "2017.10.25", "title": "БСП продължава с обсъждането на Алтернативния бюджет по сектори"}
{"url": "http://www.focus-news.net/news/2017/10/25/2450153/denyat-25-oktomvri-v-svetovnata-istoriya.html", "text": "През 1775 г. на 25 октомври Павел Дованли български католически епископ, съставя ръкописен сборник с религиозни химни на говорим български език - “Книга, писана за Матея Пенчов от Амбарли да се учи и да учи и други”. През 1877 г. руски гвардейски части под командването на генерал Й. Гурко превземат с. Горни Дъбник. Прекъсва се комуникацията на Плевенския гарнизон с турския тил. По същото време руски и турски отряди водят ожесточени боеве при с. Телиш. Франция и Свещената римска империя подписват през 1648 г. Вестфалския мир, който слага край на Тридесетгодишната война (1618-1648 г.) – политически и религиозен конфликт, довел до общоевропейска война. \r\n2015 г.\r\nВ Аржентина се провеждат президентски и парламентарни избори.\r\n2014 г.\r\nКосмическият кораб „Дракон“ се приземява успешно в Атлантически океан след едномесечен престой на Международната космическа станция.\r\n2013 г.\r\nВ Чехия се провеждат предсрочни парламентарни избори. Социалдемократите печелят с 22%.\r\n2012 г.\r\nЧетири израелски самолети нанасят удар по военни обекти в Хартум.\r\n2011 г.\r\nДесети тибетски монах за три месеца се самозапалва край манастир в Ганцзъ в знак на протест срещу религиозния контрол, наложен от китайското правителство. Монасите са не само духовните изразители на традициите на Тибет, но и на борбата, която тибетците водят за независимост на Тибет.\r\n2007 г.\r\nИзвършен е първият редовен полет с Еърбъс А380 – между Сингапур и Сидни.\r\n2004 г.\r\nПрезидентът на Куба Фидел Кастро обявява, че транзакциите с щатски долари ще са забранени след 8 ноември 2004 година.\r\n2002 г.\r\nПродължават преговорите за освобождаване на заложници при терористичния акт на Дубровка. В Кремъл президентът на Русия Владимир Путин провежда съвещание с ръководителите на МВР и Федералната служба за сигурност. Директорът на ФСС Патрушев заявява, че властта е готова да запази живота на терористите, ако освободят всички заложници.\r\n1983 г.\r\nНа 25 и 26 октомври в Лондон се провеждат политически консултации между министерствата на външните работи на България и Обединено кралство Великобритания и Северна Ирландия.\r\n1978 г.\r\nВ Мапуту е подписан договор за дружба и сътрудничество между Народна Република България и Народна Република Мозамбик. Двете страни се договарят да развиват и задълбочават взаимноизгодното си сътрудничество в различните области на икономиката им, в науката, изкуството и пр. Договорът е сключен за срок от 20 г.\r\nАмериканският президент Роналд Рейган подписва законопроект за отделяне на средства за производството на неутронна бомба.\r\n1976 г.\r\nВ Лондон е открит Националният Кралски Театър.\r\n1969 г.\r\nВ периода 20 – 25 октомври министър-председателят на Финландия Мауно Койвисто е на официално посещение в България.\r\n1965 г.\r\nПодписана е спогодба за стокообмен и плащания с Унгария за периода 1966-1970 г.\r\n1962 г.\r\nПървият белгийски ядрен реактор е пуснат в експлоатация.\r\n1955 г.\r\nАмериканската фирма Tappan Company първа представя микровълнова печка. Цената и е 1200 долара.\r\n1951 г.\r\nУинстън Чърчил отново заема поста министър-председател на Великобритания, след като Консервативната партия печели изборите.\r\n1946 г.\r\nЗапочва първият процес срещу нацистки военопрестъпници в Нюрнберг.\r\n1944 г.\r\nВтора армия започва Косовската операция.\r\nС овладяването на долината на р. Морава и прекъсването на маршрута Солун - Ниш - Белград, 2-ра армия поставя в тежка ситуация германските войски от група армии „Егея\". Единственият път за изтегляне е през Скопие, Прищина и Сараево. „Проникването на настъпващите българи през Куршумлия и Косово поле би означавало гибелта на групата армии\" - отбелязва генерал Ерих Рихберг. Значението на Косово поле се отчита и от българското Главно командване. То възлага на 2-ра армия провеждането на нова настъпателна операция- Косовската. За овладяването на Косово поле армията съсредоточава усилията си в направлението на Подуево - Прищина, където настъпват три пехотни дивизии и Бронираната бригада, а с една пехотна дивизия настъпва в направлението Лесковац - Лебане - Прищина. За операцията армията разполага със 78 000 души, 63 танка, 316 оръдия и 300 минохвъргачки.\r\nСрещу тях в района на Подуево и Прищина се отбраняваха подразделения от 91-ви и 22-ри немски корпус, обединени в бойна група „Лангер\", и 21-ва албанска СС дивизия „Скендербег\". Германците предвиждат да усилят отбраняващите се с изтеглящи се подразделения, но да задържат максимално време в свои ръце Косово поле. Операцията започва на 25 октомври, но поради ожесточената съпротива до края на месеца първоешелонните дивизии на 2-ра армия не могат да постигнат сериозен успех и да овладеят Подуево - ключа към Косово поле.\r\n1943 г.\r\nВ хода на Втората световна война се извършват англо-американски бомбардировки над гарата в Скопие и над Велес (над 40 жертви). На 20 октомври е бомбардиран Ниш (245 жертви и 480 ранени).\r\nВъв Втората световна война участват 61 държави, което е 80% от населението на Земята. Военни действия се водят на териториите на 40 от държавите, на морски и океански театри. Воюващи страни са Германия, Италия, Япония, Унгария, Финландия, Румъния, България, Хърватия и Испания срещу Англия, Франция, СССР, САЩ, Полша, Чехословакия и др.\r\n1938 г.\r\nАмерикански войски дебаркират при Гренада, за да предотвратят засилващото се съветско и кубинско влияние.\r\n1931 г.\r\nВ периода 20 - 25 октомври в Цариград е проведена II Балканска конференция за сътрудничество. Българската делегация е водена от Янко Сакъзов.\r\n1927 г.\r\nКрай бреговете на Бразилия потъва италианският лайнер “Принцеса Мафалда”. Загиват 314 души.\r\n1925 г.\r\nСъздават се Независими работнически професионални съюзи с орган в. \"Единство\" под контрола на нелегалната БКП.\r\n1918 г.\r\nВ Аляска потъва канадският параход “Принцеса София”. Загиват 398 души.\r\n1916 г.\r\nЧасти на 1-ва пехотна софийска дивизия овладяват Черна вода (Румъния).\r\n1915 г.\r\nБългарски войски влизат в Алексинац (Сърбия) и заедно с германски съединения овладяват долината на р. Морава.\r\n1908 г.\r\nПровеждат се избори за депутати за Отоманския парламент. Избрани са четирима български депутати: от Съюза на българските конституционни клубове - Тодор Павлов (Скопие) и Панчо Дорев (Битоля), а от привържениците на Яне Сандански - Димитър Влахов (Солун) и Христо Далчев (Сяр).\r\n1905 г.\r\nНорвегия става независима от Швеция.\r\n1881 г.\r\nРоден е Пабло Пикасо – художник По произход е испанец, но е творил във Франция. В началото на ХХ в. (\"син\" и \"розов\" период) създава \"Девойка с топка\", 1905 г. През 1907 г. е един от основоположниците на кубизма. От 40-те години е активен борец за мир (\"Гълъбът на мира\", 1947 г.). Има много керамични, графични и скулптурни творби. Пише стихове. Музеи “Пикасо”- Париж (1985 г.), Барселона (1963 г.). Умира на 7 април 1973 г.\r\n1859 г.\r\nКняз Никола Конаки-Богориди полага основния камък за новата българска църква в Цариград. Тържественият молебен е направен лично от патриарх Кирил.\r\n1839 г.\r\nВ Манчестър е съставено първото в света железопътно разписание.\r\n1415 г.\r\nПо време на Стогодишната война 1337-1453 г. английската армия начело с Хенри V разбива френската армия при Аизенкур. След тази битка английските войски в съюз с бургундците завладяват Северна Франция (включително Париж).\r\nСтогодишната война (1337-1453 г.) е война между Англия и Франция за земите на територията на Франция, притежание на английската корона, и за Фландрия. Съюзници на Франция са Шотландия и папата. Английската армия е съставена предимно от наемници и се командва от краля. Основа на френската армия е рицарското феодално опълчение. Първият период на войната (1337-1360 г.) е характерен с борбата на противниците за Югозападна Франция. Бойните действия имат променлив успех, но англичаните завладяват Югозападна Франция и заставят Франция чрез Бретинския мирен договор (1360 г.) да им отстъпи територията от устието на Лоара до Пиренеите. Вторият период (1360-1380 г.) започва с реорганизация на френската армия в наемна, създаване на полева артилерия и нов морски флот. Франция успява да запази много пристанища и крепости по крайбрежието на Атлантическия океан (Бордо, Байон, Брест, Шербур, Кале). Англия е принудена да сключи примирие. Третият период (1415-1424 г.) се характеризира с вътрешни противоречия и отслабване на Франция (селски и градски въстания, междуособна война на феодалните групировки и др.). С помощта на бургундския херцог англичаните завладяват Северна Франция (вкл. Париж). Подписан е мирен договор в Труа (21 май 1420 г.). Хенри V става регент на Франция, а след смъртта на крал Шарл VI става наследник на френския престол. През 1422 г. внезапно умират Шарл VI и Хенри V. Франция се оказва в изключително тежко положение: разпокъсана и ограбена от завоевателите. Войната се превръща в национално-освободителна за Франция. През четвъртия период (1424-1453 г.) народните маси активно се намесват във войната (особено в Нормандия). През 1428 г. англичаните обсаждат Орлеан. Народната съпротива се вдъхновява от Жана д’Арк и през 1429 г. градът е освободен. Французите завземат Париж (1437 г.), връщат си Шампан (1441 г.) и Нормандия (1450 г.). На 19 октомври 1453 г. английската армия капитулира в Бордо, с което е сложен край на Стогодишната война.\r\n732 г.\r\nФранките разбиват арабите при Пуатие. По този начин те спират тяхното придвижване в Европа.На тази дата са родени: \r\n1931 г.\r\nРодена е Ани Жирардо - френска актриса. Завършва Парижката консерватория (1954 г.). Играе в \"Комеди Франсез\". В киното дебютира през 1956 г. - \"Тринадесет зад масата\". Играе в \"Роко и неговите братя\" (1960 г.) , \"Три стаи в Манхатън\" (1965 г.), \"Живееш, за да живееш\" (1967 г.), \"Един човек, който ми харесва\" (1969 г.), \"Да умреш от любов\" (1971 г.), \"Старата дева\" (1971 г.), \"Няма дим без огън\" (1973 г.), \"Д-р Франсоаз Гаян\" (1975 г.), \"Нежният полицай\" (1977 г.), \"Става въпрос за любовта\" (1978 г.), \"Животът продължава\" (1981 г.), \"Сбогом, язовецо!\" (1985 г.), \"Заключените жени\" (1988 г.), (\"Дилинджър е мъртъв\", (1969 г.) , \"Заподозреният\" (1975 г.) и \"Над Сантяго вали\" (1975 г.). Играе и във феминистичната комедия \"Реванш на жените\" (1981 г.). Други филми: \"Любовна комедия\" (1989 г.), \"Дни и нощи\" (1990 г., режисьор Клод Льолуш), \"Винаги сами\" (1991 г.), \"Въоръжени момичета\" (1994 г.), \"Обичам те\" (2000 г.), \"Пианистът\" (2001 г.), \"Това е моето тяло\" (2001 г.).\r\n1838 г.\r\nРоден е Жорж Бизе (Александър Сезар Леополд) - френски композитор. Роден е в семейство на музиканти. На 17 години създава известната \"Симфония в до-мажор\", а през 1857 г. печели с \"Доктор Миракъл\" обявения от Жак Офенбах конкурс за оперета. Същата година завършва Консерватория и с кантата си \"Кловис и Клотилда\" печели Римската премия. В Италия е от 1857 г. до 1860 г. Създава комичната опера \"Дон Прокопио\", операта \"Гуслата на емира\", оркестрови и инструментални пиеси, кантатата \"Васко да Гама\". Продължава да твори и след завръщането си в Париж: \"Ловци на бисери\" (1863 г.), \"Иван Грозни\", \"Красавицата от Перт\", \"Джамиле\", музиката към \"Арлезианката\" от А. Доде, \"Кармен\". Умира 3 месеца след премиерата на \"Кармен\" на 3 юни 1875 г. в Боживал.\r\n1825 г.\r\nРоден е Йохан Щраус - австрийски композитор, диригент и цигулар. След смъртта на баща си обединява семейните оркестри и многократно обикаля с концерти Европа и Америка. Известно време ръководи концертните сезони в Павловск (до Петербург) (1856-1865 г., 1869 г., 1872 г.). След 1866 г. изнася концерти в Петербург и Москва. С руската тематика са свързани произведенията му “Прощаване с Петербуг” (1858 г.), полката “В павловската гора” (1869 г.), валсът-фантазия “Руското село” (1873 г.). Обогатява танцовата музика с разнообразни произведения (ок. 500 валса, полки, кадрили и др.). Създава класическия виенски валс и е наречен от съвременниците си “кралят на валса”. Мелодиите на най-хубавите му валсове (“На хубавия син Дунав”, “Животът на артиста”, “Случки във Виенската гора”, “Виенска кръв”, “Есенни гласове”, “Вино, любов и песни”), полките (“Трик-трак”, “Пицикато полка”) са изключително популярни в целия свят. Създава класическите образци на виенската оперета. Сред най-хубавите му произведения са: “Прилепът” (1874 г.), “Веселата война” (1881 г.), “Нощ във Венеция” (1883 г.), “Цигански барон” (1885 г.). Композитори, диригенти и негови помощници са по-малките му братя Йозеф (1827 г.-1870 г.) и Едуард (1835 г.-1916 г.). Умира на 3 юни 1899 г. във Виена.На тази дата умират: \r\n2002 г.\r\nУмира американският актьор Ричард Харис.\r\n1400 г.\r\nУмира Джефри Чосър - английски поет, дипломат и държавник. Майстор на английския стих. Стихотворните новели на Чосър “Кентърбърийски разкази” (1387-1400 г., издадени към 1478 г., посмъртно) представляват реалистична картина на живота в Англия през ХIV в. Други творби: “Птичи парламент” (1382 г., издадена 1526 г., посмъртно), “Троил и Кресида” (1382-1384 г., издадена 1483, посмъртно) и др. Чосър е хуманист и създател на средноанглийския литературен език.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;Исторически архив на Агенция “Фокус” - отдел “Архив и бази данни” и други.", "date": "2017.10.25", "title": "Денят 25 октомври в световната история"}
{"url": "http://www.focus-news.net/news/2017/10/25/2450154/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-ot-parvenstvoto-na-parva-profesionalna-liga.html", "text": "Въвежда се временна организация на движението за провеждане на футболна среща от Първенството на първа професионална лига, съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието от 00.00 часа до приключване на футболната среща днес при сектор „Г” на Националния стадион „Васил Левски” и от 12.00 до 19.00 часа на моста пред Национален стадион „Васил Левски”. \r\nОт 16.30 часа до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2017.10.25", "title": "София: Въвежда се временна организация на движението за провеждане на футболна среща от Първенството на първа професионална лига"}
{"url": "http://www.focus-news.net/news/2017/10/25/2450155/lovech-negovo-visokopreosveshtenstvo-mitropolit-gavriil-shte-oglavi-arhiereyska-sveta-liturgiya-pred-chudotvornata-ikona-ot-rilskata-sveta-obitel.html", "text": "На „Света Богородица Осеновица“ в град Етрополе Чудотворната икона Пресвета Богородица, наричана Осеновица, от Рилския манастир  се намира за благословение в Ловчанска епархия, предаде репортер на Агенция \"Фокус\". Иконата е известна и с това, че около образа на Божията Майка са разположени мощи на 32-ма християнски светци. По този повод днес от 9.00 часа Негово високопреосвещенство Ловчанският митрополит Гавриил ще оглави архиерейска света Литургия пред чудотворния образ на „Света Богородица Осеновица“ в храм \"Св. Архангел Михаил\" - град Етрополе. Иконата ще остане за поклонение в града до 14.00 часа, след което ще отпътува за град Ботевград. Тя ще бъде посрещната в тамошния храм \"Успение на Пресвета Богородица\" и пред нея ще бъде отслужена Вечерня от 17.00 часа. Утре (Димитровден) в 7.30 часа иконата тя ще отпътува към другия ботевградски храм \"Възнесение Господне, където ще бъде отслужена архиерейска св. Литургия от 9.00 часа. \r\nНикола ПЕТКОВ", "date": "2017.10.25", "title": "Ловеч: Негово високопреосвещенство митрополит Гавриил ще оглави архиерейска света Литургия пред чудотворната икона от Рилската света обител"}
{"url": "http://www.focus-news.net/news/2017/10/25/2450156/burgas-chastichno-bedstveno-polozhenie-e-obyaveno-v-sozopol-i-karnobat-vsledstvie-na-obilnite-dazhdove.html", "text": "Най-тежка е ситуацията община Камено, където е обявено бедствено положение. Усложнена е обстановката в Созопол и Карнобат, където е в сила частично бедствено положение вследствие на обилните дъждове през нощта. Това съобщиха за Агенция „Фокус” от Областната администрация на Бургас. Обстановката е динамична и много се променя. Кризисният щаб е по местата, където са се случили бедствията. Количеството дъжд е прекалено голямо за краткото време, за което е паднал и това е образувало големи приливни вълни.\r\nВ момента се работи по евакуацията на хора от засегнатите населени места в Бургаско, подали сигнали на тел. 112. Пожарната техника трудно достига до хората, тъй като приливната вълна е много силна. Работи се по всеки от сигналите. От Националната система 112 поддържат връзка с бедстващите и връщат обаждания.", "date": "2017.10.25", "title": "Бургас: Частично бедствено положение е обявено в Созопол и Карнобат вследствие на обилните дъждове"}
{"url": "http://www.focus-news.net/news/2017/10/25/2450157/faz-v-istanbul-zapochva-protsesat-sreshtu-germanskiya-aktivist-peter-shtoytner.html", "text": "В сряда, 25 октомври, в Истанбул започва делото срещу германския активист Петер Щойтнер, припомня националният ежедневник Die Frankfurter Allgemeine Zeitung.\r\nПрокуратурата в Турция обвинява Щойтнер и още други десет души в „членство във въоръжена терористична организация\" или „подкрепа за въоръжени терористични организации\". От обвинителния акт обаче не става ясно за коя групировка става въпрос. В Германия са налице сериозни опасения, че процесът срещу Щойтнер няма да бъде справедлив.Агенция „Фокус“ припомня: \r\nПетер Щойтнер и още няколко други активисти на „Амнести Интернешънъл” бяха задържани през месец юли в Турция. Арестът им доведе до ново изостряне на отношенията между Берлин и Анкара, което провокира германското правителство да заговори за преориентация на политиката спрямо Турция. Набелязани бяха мерки, които да покажат на Ердоган, че е прекрачил „червената линия\".Тереза Герова", "date": "2017.10.25", "title": "FAZ: В Истанбул започва процесът срещу германския активист Петер Щойтнер"}
{"url": "http://www.focus-news.net/news/2017/10/25/2450158/v-sofiya-shte-badat-vracheni-40-stipendii-na-novi-studenti-ot-blagotvoritelnata-kauza-steniskanabala-sezon-2017.html", "text": "Днес ще бъдат връчени 40 стипендии на нови студенти от благотворителната кауза #steniskanabala, сезон 2017. Те завършиха средното си образование и са бенефициентите по програмата тази година. Това съобщиха от пресцентъра на БЧК. В събитието ще участват и Ансамбълът по художествена гимнастика, певецът Venzy и влогърът Крие Захариев, които се застъпваха за благотворителната кауза в полза образованието във ВУЗ на абитуриенти сираци през 2017 г. Връчването на стипендиите ще се състои в 15.30 часа днес в пространството за култура „ЕТО“, бул. „Христо Ботев\" 95.", "date": "2017.10.25", "title": "В София ще бъдат връчени 40 стипендии на нови студенти от благотворителната кауза #steniskanabala, сезон 2017"}
{"url": "http://www.focus-news.net/news/2017/10/25/2450159/evrodeputatat-eva-maydel-i-krib-organizirat-kragla-masa-za-noviya-reglament-za-zashtita-na-lichnite-danni-s-evrokomisar-vera-yourova.html", "text": "Днес от 17.00 часа в Хотел \"Балкан\", зала \"Роял 1\", евродепутатът Ева Майдел и КРИБ организират кръгла маса за новия Регламент за защита на личните данни с Европейският комисар по правосъдие, потребители и равенство между половете Вера Йоурова. Това съобщиха от пресцентъра на ПП ГЕРБ. На кръглата маса ще се обсъди новият Регламент за защита на личните данни, който ще влезе в сила от май 2018. Регламентът създава максимална хармонизация на законодателството в сферата и създава редица методи за намаляване на риска от пробив в сигурността на личните данни. Регламентът покрива близо 80% от българските компании. На срещата българските представители ще могат да зададат въпросите си относно предизвикателствата при адаптирането на техните системи към новите правила за защита на личните данни.\r\nСъбитието е организирано от българският евродепутат от ГЕРБ Ева Майдел съвместно с Конфедерацията на работодатели и индустриалците в България и представителството на Европейската Комисия в България.", "date": "2017.10.25", "title": "Евродепутатът Ева Майдел и КРИБ организират кръгла маса за новия Регламент за защита на личните данни с еврокомисар Вера Йоурова"}
{"url": "http://www.focus-news.net/news/2017/10/25/2450160/burgas-ogranicheno-e-dvizhenieto-po-pat-polski-izvor-trastikovo-poradi-navodnen-uchastak.html", "text": "Ограничено е движението по път III-7907 Полски извор – Тръстиково поради наводнен участък. Това съобщиха от пресцентъра на Агенция „Пътна инфраструктура”.", "date": "2017.10.25", "title": "Бургас: Ограничено е движението по път Полски извор – Тръстиково поради наводнен участък"}
{"url": "http://www.focus-news.net/news/2017/10/25/2450161/komisar-aleksi-stratiev-navlizayki-v-noviya-sezon-vodachite-tryabva-da-se-saobrazyat-s-promenenite-i-neblagopriyatni-usloviya-na-patya.html", "text": "Навлизайки в новия сезон, водачите трябва да се съобразят с променените и неблагоприятни условия на пътя. Това каза в сутрешния блок „ Добро утро България“ на Радио „Фокус“ комисар Алекси Стратиев, бивш шеф на КАТ и експерт по пътна безопасност. По думите му основните причини за пътните произшествия са показателни за грешките, допускани от водачите. „Винаги сме го говорили това, че несъобразената скорост през този сезон е един от факторите, които водят до произшествия. Сцеплението на втомобила с пътя е силно намалено и водачите би трябвало да се съобразят с тази подробност. Това означава, че трябва да бъде увеличена дистанцията, за да не се получат верижни катастрофи. Спазването на предимството е също един съществен проблем, което е разбира се и част от тази толерантност за която говорим. Всеки един водач, колкото и да му се иска да мине по- бързо на кръстовище или някъде, където има означено предимство би трябвало да спазва това изискване“, коментира комисар Алекси Стратиев. Той каза още, че застраховката „Гражданска отговорност“ е механизъм, който би повлиял на дисциплината на водачите и би ограничил произшествията на пътя. Стратиев напомни на водачите да прегледат изправността на автомобилите си преди настъпването на зимата.", "date": "2017.10.25", "title": "Комисар Алекси Стратиев: Навлизайки в новия сезон, водачите трябва да се съобразят с променените и неблагоприятни условия на пътя"}
{"url": "http://www.focus-news.net/news/2017/10/25/2450162/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес, съобщиха от пресцентъра на водоснабдителното дружество.\r\nВъв връзка с подмяна на спирателни кранове на ул. „Народно хоро“, кв. „Овча купел“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Монтевидео“, ул. „Маестро Кънев“, ул. „Иван Радоев“, ул. „Народно хоро“, ул. „Арх.Франк Лойд Райд“, ул. „Народен герой“ , ул. „Букет“, ул. „Без име“ ,ул. „Боряна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Народно хоро“ ъгъла с ул. „Народен герой“.\r\nВъв връзка с подмяна на сградно водопроводно отклонение на ул. „Персенк“, жк. „Лозенец“, се налага спиране на водоподаването от 10:00 до 18:30 часа на клиентите на „Софийска вода”, живеещи в района на: ул. „Персенк“ от ул. „Драгалевска“ до ул. „Плачковица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Драгалевска“ ъгъла с ул. „Персенк“.\r\nВъв връзка с подмяна на спирателен кран на ул. „Голо бърдо“, жк. „Лозенец“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: ул.  „Голо бърдо“  от бул. „Джеймс Баучeр“ до бул. „Черни връх“; ул. „Капитан Тодор Ночев“ от ул. „Голо бърдо“ до ул. „Люботрън“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Капитан Тодор Ночев“ ъгъла с ул. „Голо бърдо“.\r\nВъв връзка с подмяна на сградно водопроводно отклонение на ул. „Средна гора“, Център, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Средна гора“ от ул. „Св. Св. Кирил и Методий“ до ул. „Цар Симеон“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Средна гора“ ъгъла с ул. „Св. Св. Кирил и Методий“.\r\nВъв връзка с подмяна на сградно водопроводно отклонение на ул. „Тунджа“, Център, се налага спиране на водоподаването от 9:00 до 18:00 часа на клиентите на „Софийска вода”, живеещи в района на: ул. „Тунджа“ от бул. „Прага“ до ул. „Разслатица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тунджа“ ъгъла с бул. „Прага“.\r\nВъв връзка с подмяна на сградно водопроводно отклонение до бл. 70, жк. „Хаджи Димитър“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. „Родина“, ул. „Хаджи Димитър“, бл. 70. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Родина“ до бл. 70.\r\nВъв връзка с диагностика на уличен водопровод до бл. 22, кв. „Кремиковци“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: ул. „Бели брези“, ул. „Ален мак“, ул. „Кирил и Методий“, ул. „Княз Борис“, ул. „Странджа“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бели брези“ до детската градина .\r\nВъв връзка с монтаж на спирателен кран на ул. „Чемшир“, с. Бистрица, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. \"Чемшир\", ул. \"Стефан Стамболов\" между ул. \"Чемшир\" и ул. \"Цветна градина\", ул. \"Ягода\", ул. \"Младен Ангелов\" между ул. \"Чемшир\" и ул. \"Стефан Стамболов\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. \"Стефан Стамболов\" ъгъла с ул. \"Чемшир\".\r\nВъв връзка с подмяна на сградно водопроводно отклонение на ул. 318, кв. „Факултета“, се налага спиране на водоподаването от 9:00 до 16:00 часа на клиентите на „Софийска вода”, живеещи в района на: ул. „Дръстър“, ул. 349, ул. „Георги Папанчев“, ул. „Иван Гарванов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Борис Сарафов“ ъгъла с ул. „Кирил Григоров“.\r\nВъв връзка с реконструкция на уличен водопровод на ул. „Несебър“, кв. „Факултета“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Несебър“ от ул. „Суходолска“ до парк „Западен парк“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Несебър“ №30.\r\nВъв връзка с подмяна на сградно водопроводно отклонение на ул. „Боне Цендин“, с. Желява, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Боне Цендин“ от №1 до №18. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Боне Цендин“ пред №6.\r\nВъв връзка с подмяна на спирателен кран на ул. „Найчо Цанов“, жк. „Илинден“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Найчо Цанов“ бл. 31, бл. 32, бл. 33. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Найчо Цанов“ ъгъла с ул. „Хисаря“.\r\nВъв връзка с монтаж на спирателен кран на ул. „Димитър Благоев“, с. Кокаляне, се налага спиране на водоподаването от 10:00 до 13:00 часа на клиентите на „Софийска вода”, живеещи в района на: ул. „Димитър Благоев“ от №22 до №30. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Благоев“ ъгъла с ул. „Цар Асен II“.\r\nВъв връзка с пресвързване на новоизградено сградно водопроводно отклонение на ул. „Мими Балканска“, Складово – производствена зона Слатина, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Мими Балканска“ №138, бул. „Брюксел“ №1. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мими Балканска“ №140.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.10.25", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/10/25/2450163/zdf-sled-parvite-sondazhi-za-yamayska-koalitsiya-partiite-izraziha-pozitivna-naglasa.html", "text": "След първите сондажи за съставянето на „ямайска“ коалиция в Берлин, Съюзът (ХДС/ХСС), Свободната демократическа партия (СвДП) и „Зелени“ се изказаха позитивно за хода им, предава германският телевизионен канал ZDF.\r\nГенералният секретар на ХДС Петер Таубер заяви, че е „много доволен\" от постигнатите резултати. Неговият колега от ХСС Андреас Шойер на свой ред също похвали хода на разговорите, а Никола Беер от СвДП говори за „изключително добри резултати от преговорите“. От „Зелени“ коментираха, че е постигнат „конкретен прогрес“. Към момента се разработва съвместен документ по темите за европейската и фискалната политика.Тереза Герова", "date": "2017.10.25", "title": "ZDF: След първите сондажи за „ямайска“ коалиция – партиите изразиха позитивна нагласа"}
{"url": "http://www.focus-news.net/news/2017/10/25/2450164/mariya-stoyanova-izbiratelite-v-tsentralna-evropa-sa-podeli-pohod-sreshtu-traditsionnata-politika.html", "text": "Избирателите в Централна Европа са подели поход срещу традиционната политика, ориентирайки предпочитанията си към крайнодесните партии. Това каза в сутрешния блок „Добро утро, България“ на Радио „Фокус“ дългогодишният журналист в Германия Мария Стоянова относно провелите се избори в някой европейски страни, последните от които в Австрия и Германия. По думите ѝ избирателите настояват за промяна и конкретни отговори на отлаганите проблеми, заради което лидерските позиции се заемат се заемат от по-нетрадиционни личности. „Това, което се случва и в Германия, и в Австрия, е един европейски процес затова и политици, различни от тези, които сме свикнали да виждаме на световната сцена, застават като лидери на своите страни. Визирам Еманюел Макрон във Франция, Себастиан Курц в Австрия, Кристиан Линднер в Германия. Те не са задължително популисти, а хора, които държат по-дълго пръста си върху пулса на обществото и избирателите и успяват да го разпознаят по-отчетливо. Трябва да сме наясно, че избирателите не могат да бъдат лъгани и тяхното търпение винаги е ограничено“, обясни тя. Мария Стоянова коментира още, че новото германско правителство се очаква да стане ясно още преди Коледа, като преговорите в Австрия също изглеждат обещаващи на този етап с тенденция за неповтаряне на стари грешки.", "date": "2017.10.25", "title": "Мария Стоянова: Избирателите в Централна Европа са подели поход срещу традиционната политика"}
{"url": "http://www.focus-news.net/news/2017/10/25/2450165/pregled-na-osnovnite-temi-v-dobrudzhanskiya-pechat.html", "text": "„40 милиона лева приходи от туристически нощувки в областта“, съобщава на първа страница вестник „Нова добруджанска трибуна“. Близо 40 милиона лева са донесли на хотелиерите реализираните през август нощувки от туристи в Добричка област. Данните са на Статистическото бюро в града. Една пета от приходите са от български граждани. Регионът е посетен от 85 600 чужденци. „Разработва се стратегия за местното развитие на общините Балчик, Каварна и Шабла“, съобщава изданието. Първата информационна конференция вече е проведена. На нея заинтересованите страни са запознати с междинните резултати от проведени проучвания и анализи за целите на стратегията. Две училища в Добрич са спечелили възможността за участие в програма като посланици на Европейския парламент, съобщава всекидневникът. Това са Финансово-стопанската гимназия „Васил Левски“ и СУ „Петко Р. Славейков“. Идеята е чрез тази програма младите хора от по-горните класове да научат повече за своите права като европейски граждани, да ги запознае с работата на представители на този парламент, както и да им покаже как самите те биха могли да оказват влияние върху политическия и демократичен живот в Европейския съюз. „Таксите за предучилищна групи падат от догодина“, съобщава на първа страница другият регионален вестник „Добруджанска трибуна“. Родителите ще плащат само за храненето на децата на 5 и 6 години. Общините ще бъдат задължени да намалят таксите в детските градини от догодина. Това е записано в проекта за бюджет за 2018 година, с който се правят промени в Закона за местните данъци и такси и в Закона за предучилищното и училищно образование. Алтернатива са предучилищните групи в училищата, които са безплатни, но те не са предпочитани от родителите, тъй като там обучението не е целодневно. От спортната страница – „Двама футболисти са под въпрос за „Хитрино“. Футболният тим „Добруджа“ ще спори в мач днес. Той е от зоналната фаза на Купата на Аматьорската лига на България. Срещата е с начален час 16.00 и ще се играе на стадион „Дружба“. Задържан е под стража мъж за притежание на огнестрелни оръжия, боеприпаси и взривни вещества, съобщава всекидневникът. Искането е било на Районната прокуратура в Шумен и то е било уважено от Районния съд в града. Става въпрос за 56-годишен мъж от Шумен. Престъплението, за което е привлечен да отговаря, се наказва според Наказателния кодекс с лишаване от свобода от 2 до 8 години. Обвиняемият е бил осъждан многократно, като за последното провинение наказанието му е било 9 години затвор.", "date": "2017.10.25", "title": "Преглед на основните теми в добруджанския печат"}
{"url": "http://www.focus-news.net/news/2017/10/25/2450166/sofiya-s-bozhestvena-sv-liturgiya-be-otbelyazan-hramoviyat-praznik-na-tsarkvata-pokrov-bogorodichen.html", "text": "С Божествена св. Литургия вчера бе отбелязан храмовият празник на църквата „Покров Богородичен\", предаде репортер на Агенция \"Фокус\". Светата литургия оглави Негово високопреподобие архимандрит Василий, протосингел на Софийска епархия. В съслужение с него бяха о. Ангел Ангелов - духовен надзорник на епархията, о. Николай Танев - дългогодишен предстоятел на храма и др. духовници. Богослужението събра в храма много православни християни, въпреки че празникът беше в делничен ден. \r\nНикола ПЕТКОВ", "date": "2017.10.25", "title": "София: С Божествена св. Литургия бе отбелязан храмовият празник на църквата „Покров Богородичен\""}
{"url": "http://www.focus-news.net/news/2017/10/25/2450167/the-local-mediyni-sluzhiteli-i-profsayuzi-razkritikuvaha-planovete-na-madrid-za-poemane-na-kontrol-nad-katalunskite-televizii-i-radia.html", "text": "Испанските медийни съюзи и служители разкритикуваха плановете на националното правителство в Мадрид да поеме контрола над обществените телевизионни и радио канали на Каталуния като част от мерките за „възстановяване на законността“ в североизточния автономен регион, пише електронното издание The Local в местната си редакция. \r\nВ петък Сенатът ще гласува мерките, предложени от премиера Мариано Рахой за възпрепятстване на обявяването на независимост в Каталуния, които – освен разпускане на регионалното правителство, включват налагането на контрол над Каталунската медийна  корпорация (CCMA). Органът има правомощия да отстрани или замени служители  на TV3 и Catalunya Ràdio, финансирани от управляващите в Барселона.\r\nВицепремиерът на Испания Сорая Сайен де Сантамария заяви по-рано, че Мадрид има „намерението да върне обществените медии (в Каталуния – бел. р.) към неутралитет“. Плановете на централното правителство обаче срещна сериозна загриженост сред медийните органи и служители в цялата страна.Тереза Герова", "date": "2017.10.25", "title": "The Local: Медийни служители и профсъюзи разкритикуваха плановете на Мадрид за поемане на контрол над каталунските телевизии и радиа"}
{"url": "http://www.focus-news.net/news/2017/10/25/2450168/nimh-cherven-kod-za-obilni-valezhi-e-v-sila-za-oblast-burgas.html", "text": "Червен код за обилни валежи е в сила за област Бургас. Оранжев е кодът за 3 области на страната. Това сочи справка на сайта на Националния институт по метеорология и хидрология (НИМХ) към Българската академия на науките (БАН). На места в областта регистрираното количество на валежа вече е над 100 л/кв.м. През деня валежите ще продължат. Ще духа силен североизточен вятър с пориви до 24 м/сек. Областите, за които е сила оранжев код са: Кърджали, Хасково и Ямбол. В тях се очакват значителни валежи до 35 - 50 л/кв. м, а локално са възможни и количества и до 60 л/кв. м. По Южното Черноморие ще духа силен североизточен вятър с пориви до 24 м/сек. В областите: Пазарджик, Смолян, Пловдив, Ловеч, Габрово, Велико Търново, Стара Загора, Сливен, Търговище, Шумен, Варна и Добри е в сила жълт код за валежи. В тях количествата от дъжд ще бъдат в порядъка между 15 - 30 л/кв. м за денонощието.", "date": "2017.10.25", "title": "НИМХ: Червен код за обилни валежи е в сила за област Бургас"}
{"url": "http://www.focus-news.net/news/2017/10/25/2450169/volfgang-shoyble-kam-gartsite-ne-obvinyavayte-drugite-za-sobstvenite-si-problemi.html", "text": "Германският финансов министър в оставка Волфганг Шойбле призова потъналата в дългове в Гърция да престане да обвинява другите за финансовите си неволи и да се придържа към реформената програма, вместо да разчита на опрощаване на задълженията й, пише електронното издание Ekathimerini.\r\nШойбле, един от най-яростните защитници на политиката на строги икономии и един от най-влиятелните политици в Германия, бе избран за председател на Бундестага във вторник, когато в Берлин бе свикано учредителното събрание на новия германски парламент. Пред гръцкия телевизионен канал Skai TV, 75-годишният адвокат заяви, че Атина трябва да поеме отговорността за фискалните си затруднения и да действа за преодоляването им. \r\n„Когато молите другите за заеми, не можете да ги обиждате за отпускането. Това няма смисъл. Проблемите на Гърция са си проблеми на Гърция“, подчерта Шойбле в интервюто, излъчено в балканската страна във вторник вечерта.Тереза Герова", "date": "2017.10.25", "title": "Волфганг Шойбле към гърците: Не обвинявайте другите за собствените си проблеми"}
{"url": "http://www.focus-news.net/news/2017/10/25/2450170/pregled-na-osnovnite-temi-v-starozagorskiya-pechat.html", "text": "„32 опасни постройки събарят в Града на липите“ е водещо заглавие от страниците на вестник „Старозагорски новини“. 32 описани като опасни постройки трябва да бъдат съборени в Стара Загора по плана на общината до края на годината. Поетапно част от тях вече са премахнати. Сред тя е и сградата на някогашната Община в центъра на града, която беше срината, а отпадъците - изнесени в началото на август от наетата за целта фирма. На територията на ромския квартал \"Лозенец\" са описани 52 незаконни постройки, които също трябва да бъдат премахнати, за 4 от тях и в момента вървят съдебни дела. Предупрежденията към собствениците са били отправени още през пролетта на т.г., след което са били заведени 22 дела. В Казанлък това лято Общината взе мерки и събори 13 опасни постройки, издигнати незаконни в местността Казмера и превърнати в ромско гето. \r\n„Евакуираха мол \"Галерия\" след сигнал за бомба“ е друго заглавие от страниците на ежедневника. Сигнал за поставено взривно устройство по етажите на старозагорския мол \"Галерия\" опразни магазините вчера следобед. Обаждането е било от мъж на телефон 112 в 13:57 часа, уточниха от ОД на МВР. На място са изпратени няколко екипа униформени, пристигнала е и кола на пожарната. Извеждането на служителите и клиентите е преминало без паника по предварително изготвените планове. За проверката на многобройните клетки се използва и обучено полицейско куче. В социалните мрежи присъствали на евакуацията коментираха, че най-вероятно става дума за поредна глупава шега. Само ден преди сигнала служители на Регионалния център на телефон 112 в Бургас коментираха, че е започнало въвеждането на нов софтуер, който ще позволи локализиране на обажданията с точност до метър. Обновяването на софтуера било заради започващия зимен сезон и множеството случаи на обаждания от бедстващи в преспите, които не успявали да се ориентират, къде точно се намират. \r\n„Фермер\", отглеждал канабис край Дълбоки, се размина с условна присъда“, пише още изданието. С 3-годишна условна присъда се размина 29-годишен жител на старозагорското село Дълбоки, който застана на подсъдимата скамейка за незаконно отглеждане на 59 броя канабис в местността Мучурище. Неосъжданият, но разследван по две досъдебни производства Живко Черковалиев бил задържан в момент, когато наторявал нивичката с наркотичното растение. Белезниците щракнали около китките му на 24 август, пет дни по-късно състав на Районния съд постанови постоянното му оставане в ареста, тъй като имало опасност да се укрие или да извърши друго престъпление. Младият мъж е разследван за незаконен добив на дървесина и за незаконно притежание на огнестрелно оръжие. Криминалисти припомнят, че през юли в двора на имот, собственост на бащата на Живко, 58-годишният Михаил Черковалиев, бяха открити 3 благородни елена, 2 кошути и елен лопатар. От различни места в имението бяха иззети боен пистолет, заглушител, 18 патрона, 190 монети от различни периоди и два препарирани мишелова и златка. От нивичката с канабис криминалистите иззели 4.2 кг суха листна маса от растението на стойност 25 348 лв. по цени на съдебната система. Изпълнението на наказанието е отложено за срок от 5 години, осъденият ще трябва да заплати 226 лв. за направените разходи по досъдебното производство. Сключеното споразумение между Черковалиев и наблюдаващия прокурор е окончателно и не подлежи на обжалване.", "date": "2017.10.25", "title": "Преглед на основните теми в старозагорския печат"}
{"url": "http://www.focus-news.net/news/2017/10/25/2450171/cnn-trk-vashington-otkaza-vizi-na-delegatsiya-ot-turskoto-pravosadno-ministerstvo-ankara-otricha-da-e-iskala-takiva.html", "text": "САЩ не даде входни визи на делегация на Министерството на правосъдието на Турция, която е имала намерение да установи контакти във Вашингтон, съобщава CNN Türk. Същевременно самото правосъдно министерство отрича да е правило постъпки за подобни визи. Според информация на журналиста Сердар Джебе от CNN Türk обаче, във въпросната турска делегация са фигурирали четирима висши служители от Министерството на правосъдието и един професор от Юридическия факултет на университета „Башкент”. Освен това Вашингтон официално оповести, че исканите  визи не са били одобрени от Държавния департамент именно поради визовите ограничения спрямо Турция, посочва още CNN Türk. Георги Димов", "date": "2017.10.25", "title": "CNN Türk: Вашингтон отказа визи на делегация от турското правосъдно министерство; Анкара отрича да е искала такива"}
{"url": "http://www.focus-news.net/news/2017/10/25/2450172/anadolu-agency-hayder-abadi-predlozhi-na-ankara-otnovo-da-se-izpolzva-petroloprovodat-kirkuk-dzheyhan.html", "text": "В навечерието на днешната си визита в Анкара премиерът на Ирак Хайдер Абади изненадващо направи предложение стратегическият петролопровод Киркук-Джейхан отново да се използва за износ на иракски петрол за турския пазар, предаде Anadolu Agency. Иракският министър-председател уточни, че по време на разговорите в Турция ще бъдат разгледани важни стратегически теми, като увеличаване на двустранната търговия и останалите икономически отношения; въпросите за водните източници, както и контролът върху ГКПП на турско-иракската граница, посочва още Анадолската агенция. Георги Димов", "date": "2017.10.25", "title": "Anadolu Agency: Хайдер Абади предложи на Анкара отново да се използва петролопроводът Киркук-Джейхан"}
{"url": "http://www.focus-news.net/news/2017/10/25/2450173/ivan-chenchev-bsp-za-da-spre-razruhata-v-sporta-predlagame-uvelichenie-na-byudzheta-na-85-mln-lv-i-nov-zakon.html", "text": "Липса на визия и рестрикция на спорта са заложени в бюджета и политиката на управляващите за следващата година. Този генерален извод направиха експертите от „Съвета по политиката за младежта и спорта” на БСП, които представиха алтернативния бюджет на левицата за спорта, съобщиха от пресцентъра на НС на БСП. По думите им като се прибави неуспешният проект на управляващите за нов Закон за физическото възпитание и спорта, с мизерното увеличение на средствата за сектора в новия бюджет, разрухата в сферата ще продължи с пълна сила. „Неслучайно от 7-мо място на олимпиадата в Сеул, се сринахме на 68-мо в Рио де Женейро. И тази тенденция, и криза ще продължава”, посочиха специалистите. Народният представител от „БСП за България” Иван Ченчев обясни, че левицата предлага бюджетното увеличение за 2018 г. в частта „Политика в областта на спорта на учащи и в свободното време” да е с 18.6 млн. лв., което е с над 14% повече от настоящата година. В областта „Политика на спорта за високи постижения”, предлагаме увеличение над това на управляващите с 2.16 млн. лв. Това е с 4.28% повече”, посочи Ченчев. Той бе категоричен, че е нужен ръст и на средствата в частта „Политиката в областта на привеждането на спортните обекти и съоръжения във вид, отговарящ на съвременните нужди”. „Там увеличението е с 52% отгоре, или 1.7 млн. лв. Същевременно свиваме бюджета в областта на \"Усвояването на добрите международни практики в спорта\" с близо 32%. В политиката ни за младите хора залагаме ръст с 6.72 млн. лв., или с 3.4 млн. повече от предложението на управляващите, защото е изключително важен сектор. Ние, предлагайки Закона за младежта, имаме подкрепата и от сектора. Предлагаме и свиване на бюджета за администрацията с 614 000 лв. те.е с 30%”, добави Ченчев. На практика алтернативният бюджет на левицата за спорта е над 84,6 млн. лв.\r\nБСП се обяви за смяна на модела на управление в спорта. Предлага се финансиране на дейността на федерациите. Освен това и да се премине към финансиране на цели спортове, а не само на подготовка на националните отбори. „На практика ГЕРБ предлагат пълна централизация на спорта в един държавен орган, при положение че настоящите световни практики сочат обратното. Спортното министерство да си бъде политическия фактор за развитие на системата, но тя да се управлява професионално. За 26 години все политици управляват тази система и  заради е в това положение”, заявиха експертите.\r\nЕкспертите на БСП направиха и анализ на бюджетното предложение за спорт на управляващите. По приходната част, се увеличават средствата за 2018 г. едва с 3.14% т.е. с 2, 3 млн. лв. През 2017 г. бюджетът е бил 73 405 700 лв., а за 2018 е планиран 75 732 000 лв. - увеличението е нищожно и няма да подобри функционирането на националната система за физическо възпитание и спорт. Управляващите са предвидили приходи от „Спорт тото” и наеми на спортни обекти и съоръжения от 26 млн. лв. На практика тези приходи не са променяни през годините и въпросното увеличение за следващата година идва от републиканския бюджет.\r\nПо разходната част се запазва настоящата политика. За учащи и спорт в свободното време, увеличението е едва с 6%, т.е. 930 100 лв. В този огромен сектор, където попада и спортът в свободното време, увеличението е нищожно. \r\nВ областта на спорта за високи постижения, ситуацията е същата, както тази година. Увеличението е с 1.69% т.е. 838 500 лева.  \r\nНедофинансирани са голяма част от българските спортни федерации по олимпийските видове спорт, както за участие по зимните олимпийски игри, така и за подготовката за следващите летни олимпийски игри през 2020 г. в Токио. За съжаление нужното финансиране отсега за доброто ни представяне изобщо не е залегнало в сметката им. Увеличение има в „Политиката по усвояване и прилагане на международни практики в спорта” с 14.55%, т.е. 297 600 лв., но те нямат отношение към конкретния състезателен процес. В политиката в областта на младите хора средствата са същите като миналата година. По привеждането на спортните обекти и съоръжения, отговарящи на съвременните международни стандарти, увеличението е с 4% с 3.89 млн. лв. С тези пари може да се направи само ремонт на спортното министерство. В настоящия момент разрухата на всички спортни бази в страната е катастрофална, а пари не са предвидени. Най-фрапиращо е увеличението на Бюджетна програма – Администрация. Увеличението е с 22.9%, при положение че правителството уж планира съкращение на администрацията. „Тук обаче влиза само щата на спортното министерство. Спортните федерации и спортните организации трябва да си търсят допълнително финансов ресурс”, посочиха експертите на БСП.", "date": "2017.10.25", "title": "Иван Ченчев, БСП: За да спре разрухата в спорта, предлагаме увеличение на бюджета на 85 млн. лв. и нов закон"}
{"url": "http://www.focus-news.net/news/2017/10/25/2450174/sofiya-obshtinskite-savetnitsi-ot-gerb-elin-pelin-organizirat-priemni-za-grazhdani.html", "text": "Общинските съветници от ГЕРБ – Елин Пелин ще се срещнат с граждани. Това съобщиха от пресцентъра на ПП ГЕРБ. Приемното време е от 10.00 до 12.00 часа в офиса на партията в гр. Елин Пелин на ул. „Николай Чудотворец” №1.\r\nЗаписвания могат да се правят на тел: 0884 800 339.", "date": "2017.10.25", "title": "София: Общинските съветници от ГЕРБ – Елин Пелин организират приемни за граждани"}
{"url": "http://www.focus-news.net/news/2017/10/25/2450175/pazardzhik-s-izslushvane-na-eksperti-napravili-prevodi-ot-turski-i-arabski-prodalzhava-deloto-za-razprostranenie-ideite-na-idil.html", "text": "Окръжният съд в Пазарджик ще заседава от 9.30 часа по делото срещу 14-те обвиняеми за разпространение идеите на ИДИЛ. Това съобщи за Радио „Фокус“ – Пазарджик прокурор Недялка Попова. Тя обясни, че по време на днешното заседание ще продължи изслушването на двете вещи лица – Александър Шунин и Пламен Орханкелиев, които са направили преводи съответно от арабски и турски език на текстовете във Фейсбук профилите на обвиняемите. 14-те подсъдими са обвинени за проповядване на омраза на религиозна основа, изразяваща се във верска нетърпимост към непрактикуващите и неизповядващите салафитското течение на исляма и пропагандиране на война чрез разпространение на идеите на терористичната организация „Ислямска държава“.\r\nВаня НИКОЛОВА", "date": "2017.10.25", "title": "Пазарджик: С изслушване на експерти, направили преводи от турски и арабски, продължава делото за разпространение идеите на ИДИЛ"}
{"url": "http://www.focus-news.net/news/2017/10/25/2450176/doklad-na-soufan-center-v-kosovo-sa-za-zavarnali-117-chlenove-na-islyamska-darzhava-v-albaniya-nito-edin.html", "text": "Според последния доклад на базирания в САЩ  изследователски институт  Soufan Center, през последните две години 117 косовари от близкоизточната радикална групировка „Ислямска държава“ са се завърнали в родината си, а в Албания – нито един, предава скопската електронна медия „Плюс Инфо“.\r\nДокладът представя данни за завръщането на членове на терористичната групировка в 33 държави. Изследователите са категорични, че тези лица ще продължават да представляват риск за сигурността дори и през следващите години. \r\nСъгласно разпространените данни, 317 граждани на Косово са се присъединили към „Ислямска държава“ през последните години. От тях 117 са се завърнали в родината си, а 62-ма са осъдени. На бойните полета в Сирия и Ирак остават 138 косовари.\r\nОколо 150 души са напуснали Албания за военните зони в Близкия изток, но сред тях няма завърнали се. Налице са данни за над 20 убити.\r\n„Ислямска държава“ загуби по-голямата част от територията, която през 2014 г. бе обявена за техен „халифат“, към който бяха привлечени джихадисти от цял свят. Миналата седмица екстремистите бяха изтласкани от град Ракка, сочен за столица на халифата им.Тереза Герова", "date": "2017.10.25", "title": "Доклад на Soufan Center: В Косово са за завърнали 117 членове на „Ислямска държава“, в Албания – нито един"}
{"url": "http://www.focus-news.net/news/2017/10/25/2450177/ministar-nikolay-nankov-uchastakat-na-magistrala-struma-ot-kresna-do-sandanski-shte-bade-gotov-predsrochno-v-kraya-na-2018-g.html", "text": "Участъкът на магистрала „Струма” от Кресна до Сандански, който е 25 километров, ще бъде готов предсрочно – в края на 2018 г. Срокът за изпълнението е съкратен до 2 години. Това заяви в предаването „Здравей България” на Нова телевизия министърът на регионалното развитие и благоустройството Николай Нанков. \r\n„Ако до края на тази годината имаме постановено решение по ОВОС, в началото на следващата година може да започне търгуването на трите участъка на АМ „Русе – Велико Търново” – приоритетно обхода на Бяла и участъка Русе – Бяла”, каза Нанков. По думите му тази магистрала ще е с габарити – 27 метра – с две ленти в посока и аварийна лента. \r\nЗа пътя „София – Калотина” Нанков посочи, че за този проект е било осигурено частично финансиране през инструмента за свързаност на Европа, а останалата част ще е от държавния бюджет. В частта тежкия участък от Калотина до Драгоман, габаритът на пътят ще е две ленти в посока, плюс аварийна лента. От Драгоман до Сливница габаритът на пътя ще е 27 метра – ще бъде увеличено с още две ленти съществуващото трасе. По този начин участъкът ще е във вид на магистрала, обясни министърът. По думите му максималната скорост по този път ще е 120 км/ч.", "date": "2017.10.25", "title": "Министър Николай Нанков: Участъкът на магистрала „Струма” от Кресна до Сандански ще бъде готов предсрочно – в края на 2018 г."}
{"url": "http://www.focus-news.net/news/2017/10/25/2450178/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът акцентира върху това, че Негово Светейшество Неофит, Патриарх Български и митрополит Софийски, е присъствал на литургията в чест на Свети Лука в манастира край село Граница. Българският патриарх е посрещнат със звън от черковните камбани, а девойки в народни носии са му поднесли хляб и сол на дверите на манастирския комплекс. Мелнишкият епископ Герасим е отслужил Света Божествена литургия в манастира „Свети Лука“ в съслужение с духовници от София и Кюстендил в обновения манастирски храм, с благословението и молитвеното участие на Негово Светейшество Софийския митрополит и Български патриарх Неофит. След това е осветен и положен основен камък на нов храм в Кюстендил. Стара изоставена сграда в града е предоставена на Граничкия манастир за ползване и по план, след ремонт трябва да заработи като православна детска градина. Предстои изграждане и на параклис, посветен на „Въведение Богородично“.\r\nНа първата си страница вестникът съобщава, че е най-голям броят на граждани на Руската федерация, посетили област Кюстендил. По данни на статистиката 74 места за настаняване с над 10 легла са функционирали през последния месец в област Кюстендил, от които 38 са хотели и 36 – други места за краткосрочно настаняване.  Най-много чужденци, посетили област Кюстендил, са граждани на Руската федерация – 15.4%, Франция – 9.2%, Израел – 9.0%, Република Македония – 8.5%, Испания – 6.5%, и Гърция – 5.6%. Приходите от нощувки в област Кюстендил достигат 731200 лв., или с 8.6% повече в сравнение със същия период на миналата година 2016 година.\r\nВ рубриката „Репортери” вестникът акцентира върху това, над 130 ветерани от войните, офицери и сержанти от запаса и резерва, военноинвалиди и воннопострадали от Кюстендил, София, Дупница и Благоевград са се събрали в село Страцин, община Кратово, Р. Македония, за да отдадат почит на българите, загинали в този район по време на Втората световна война. Срещата е организирана от дирекция „Социална политика” към Министерството на отбраната. В памет на загиналите български офицери и войници в битките при Стражин и Страцин е отслужена панихида в църквата на селото – „Св. Димитър”.\r\nВ рубриката „Общество” изданието публикува интервю със зам.-кмета на Община Кюстендил Радмила Рангелова, дадено за „Фокус”, по темата за подготовката на социалните институции за зимния сезон.", "date": "2017.10.25", "title": "Преглед на основните теми в кюстендилския печат"}
{"url": "http://www.focus-news.net/news/2017/10/25/2450179/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Времето навсякъде е облачно и мъгливо, температурите варират от -2 до 2 градуса. На места има слаби превалявания от сняг. Силен вятър се усеща по билата на планините. Лифтовите съоръжения не работят. Няма регистрирани сигнали за инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.10.25", "title": "ПСС: Лоши са условията за туризъм в планините"}
{"url": "http://www.focus-news.net/news/2017/10/25/2450180/burgas-mobilizirani-vsichki-obshtinski-predpriyatiya-i-firmi-za-patna-poddrazhka-za-ovladyavane-na-situatsiyata-v-zasegnatite-ot-navodneniya-rayoni.html", "text": "Мобилизирани всички общински предприятия и фирмите за пътна и \"зелена\" поддръжка за овладяване на ситуацията в засегнатите от наводнения райони. Това съобщиха от пресцентъра на Община Бургас. След заповедта на кмета Димитър Николов за обявяване на частично бедствено положение в община Бургас, са издадени още две. Втората е за мобилизация на допълнителни сили и средства от всички общински предприятия и фирмите за пътна и \"зелена\" поддръжка. Привлечени са и доброволческите формирования за отводняване с помпи на наводнените имоти. Третата заповед на кмета е за отмяна на учебните занятия в най-пострадалите райони - училището/детската градина на село Равнец и училището на квартал \"Горно Езерово\". Бедственото положение е в сила от 4.00 часа тази сутрин. В предходните три часа върху територията на община Бургас се изсипаха сумарно 60 литра на кв. метър дъжд.\r\nНаводнени са десетки къщи в селата Равнец и Братово, кварталите \"Горно Езерово\" и \"Долно Езерово\", както и в така нареченото \"село\" на к-с \"Меден рудник\".\r\nЗатворени са пътищата \"Долно Езерово\" - Братово и Извор - Зидарово. Нивото на река Изворска се е повишило с 3 метра и на места тя прелива.\r\nВ град Бургас има проблеми с много вода върху ул. \"24 Черноморски пехотен полк\" (пресечката с \"Константин Величков\"), бул. \"Димитър Димов\", ул. \"Мария Луиза\" и \"Одрин\".\r\nНа всички горещи точки са изпратени екипи. Масово се почистват шахти, за да се оттече по-бързо дъждовната вода.\r\nВтората по важност задача на Община Бургас след овладяването на ситуацията е бързото описване на щетите със съставяне на протоколи, придружени със снимков материал. Така ще може да се кандидатства за държавна помощ при възстановяването.\r\nОчаква се дъждът да спре до следобеда днес. При следващите си заседания кризисният общински щаб ще прецени дали и кога да се отмени бедственото положение.", "date": "2017.10.25", "title": "Бургас: Мобилизирани всички общински предприятия и фирми за пътна поддръжка за овладяване на ситуацията в засегнатите от наводнения райони"}
{"url": "http://www.focus-news.net/news/2017/10/25/2450181/pernik-balgarskiyat-patriarh-neofit-shte-uchastva-v-praznichna-sv-liturgiya-v-tsarkvata-sv-vmchk-dimitar-v-grad-radomir-na-26-oktomvri-dimitrovden.html", "text": "Българският патриарх Неофит ще участва в празнична св. Литургия в църквата „Св. вмчк Димитър“ в град Радомир на 26 октомври, предаде репортер на Агенция \"Фокус\". На 26 октомври всяка година Православната църква чества един от най-почитаните светци в християнския свят - свети великомъченик Димитрий Мироточиви - Димитровден. Храмовият празник на църквата „Св. вмчк Димитър“ в град Радомир ще бъде отбелязан с благословението и молитвеното участие на Негово Светейшество Българския патриарх и Софийски митрополит Неофит в празничната св. Литургия. Тя ще започне в 9.30 часа. \r\nНикола ПЕТКОВ", "date": "2017.10.25", "title": "Перник: Българският патриарх Неофит ще участва в празнична св. Литургия в църквата „Св. вмчк Димитър“ в град Радомир на 26 октомври - Димитровден"}
{"url": "http://www.focus-news.net/news/2017/10/25/2450182/komisar-toshko-barzilov-pbzn-sazdadena-e-organizatsiya-za-oblitane-s-helikopter-na-zasegnatite-ot-navodneniyata-zoni-v-burgaska-oblast.html", "text": "Създадена е организация за облитане с хеликоптер на засегнатите от наводненията зони в Бургаска област, за да може да се направи реална оценка на обстановката. Това каза за Агенция „Фокус” комисар Тошко Бързилов, началник „Национален оперативен център” на ПБЗН, във връзка с бедствената ситуация в Бургас. „Навсякъде е сложна обстановката в Бургаска област. Наши служители са на терен още от 03.00 часа и оказват помощ на населението. Включили сме допълнителни екипи от Варна”, каза още комисар Бързилов и добави, че получените до момента сигнали са много.", "date": "2017.10.25", "title": "Комисар Тошко Бързилов, ПБЗН: Създадена е организация за облитане с хеликоптер на засегнатите от наводненията зони в Бургаска област"}
{"url": "http://www.focus-news.net/news/2017/10/25/2450183/burgas-ogranicheno-e-dvizhenieto-po-pat539-sredets-aytos-v-rayona-na-rusokastro-poradi-navodnen-uchastak.html", "text": "Ограничено е движението по път III-539 Средец - Айтос в района на Русокастро поради наводнен участък. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост по обходен маршрут: път III-795 Карнобат - Средец.", "date": "2017.10.25", "title": "Бургас: Ограничено е движението по път III-539 Средец - Айтос в района на Русокастро поради наводнен участък"}
{"url": "http://www.focus-news.net/news/2017/10/25/2450184/lovech-vremenno-dvizhenieto-po-pat-358-shipkovo-ribaritsa-se-osashtestvyava-v-edna-lenta-poradi-padnali-darveta.html", "text": "Временно движението по път III-358 Шипково - Рибарица се осъществява в една лента поради паднали дървета. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2017.10.25", "title": "Ловеч: Временно движението по път III-358 Шипково - Рибарица се осъществява в една лента поради паднали дървета"}
{"url": "http://www.focus-news.net/news/2017/10/25/2450185/aktsenti-v-predavaneto-vsichki-v-chas-na-radio-fokus.html", "text": "В сектор образование в проектобюджета за следващата година са заложени 330 млн. лева, които трябва да отидат за увеличение на възнагражденията на педагогическия персонал. Това обяви министърът на образованието и науката Красимир Вълчев на среща с учители и синдикати от област Варна. Още информация за срещата ще разберем от колегата Марияна Валентинова. \r\nВ предаването ще ви запознаем и с единствения учител от добруджанският град, съвсем наскоро завърнал се от Швейцария след участие в обучителна програма на ЦЕРН. В СУ „Нешо Бончев“ в Панагюрище е открит Природния център “Спиралата на живота”. Повече за този проект и за това с какво той ще подпомогне работата на учители и ученици в областта на природните науки ще чуем от директора на учебното заведение Веска Барова. \r\nТези и още теми – в предаването „Всички в час“ на Радио „Фокус“ от 10.00 до 11.00 часа с водещ Милослава Ангелова.", "date": "2017.10.25", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2017/10/25/2450186/ministar-nikolay-nankov-mezhdu-57-80-mln-leva-razhodva-darzhavata-za-zimno-pochistvane.html", "text": "На годишна база държавата разходва между 57 – 80 млн. лева за зимно почистване в зависимост от атмосферните условия. Ако зимата е тежка, разходите обикновено се покачват с 20 млн. лева. Това заяви в предаването „Здравей България” на Нова телевизия министърът на регионалното развитие и благоустройството Николай Нанков. „Надяваме се на по-лека зима, за да спестим този ресурс и да го вложим в поддръжка на републикански пътища”, допълни Нанков. По думите му е била много добра организацията по време на първите снеговалежи по планинските пътища, където големият проблем са били падналите дървета. \r\n„В момента се проверява готовността на всички Областни пътни управления. Машините и материалите са налични. Това, което трябва да извършим съвместно с пожарната, полицията и Автомобилна администрация, към момента е свършено и мисля, че сме подготвени за зимата”, каза още Николай Нанков.", "date": "2017.10.25", "title": "Министър Николай Нанков: Между 57 – 80 млн. лева разходва държавата за зимно почистване"}
{"url": "http://www.focus-news.net/news/2017/10/25/2450187/pazardzhik-18-uchenitsi-ot-obshtina-panagyurishte-shte-poluchat-stipendii-ot-proekta-obrazovanie-za-vsichki.html", "text": "Осемнадесет ученици от община Панагюрище ще получат стипендии от фондация „Асарел“ в рамките на проекта „Образование за всички“. Това съобщиха за Радио „Фокус“ – Пазарджик от отдел „Комуникации“ на „Асарел-Медет“. Церемонията ще се проведе на 27 октомври от 17.00 часа в Хотел&СПА „Каменград” Стипендианти на „Асарел-Медет” ще бъдат 12 възпитаници на Професионалната гимназия по индустриални технологии, мениджмънт и туризъм и шестима ученици от СУ „Нешо Бончев“. Всички те са завършили миналата учебна година с отличен успех и с по-малко от 5 неизвинени отсъствия, като отговарят на социални критерии за подпомагане. В рамките на същия проект Фондация „Асарел” осигури и учебници на стойност 4448.38 лева за деца от социално слаби семейства, обучаващи се в двете панагюрски гимназии през учебната 2017/2018 година. Проектът на компанията „Образование за всички“ стартира през учебната 2012/2013 г. в партньорство с община Панагюрище и училищните ръководства. До този момент по проекта са подпомогнати близо 600 деца, а осигурената от Фондация „Асарел” сума за безплатни учебници и стипендии надхвърля 50 000 лева. Последната инициатива по проекта бе през месец септември 2017 година, когато Фондацията дари по една мултимедия на панагюрските училища. Средствата за това бяха осигурени от дарения чрез кампанията „Избери, за да помогнеш” на „Райфайзенбанк България”. От началото на настоящата учебна година със средства на Фондация „Асарел” и панагюрски фирми партньори бе осигурен и помощник-учител по английски език в Професионалната гимназия по програма „Фулбрайт”. Анализите на Фондация „Асарел” за ефективността на проекта показват, че над 90% от подпомогнатите ученици са повишили успеха си през съответната учебна година. Мнението на директорите на училища и самите педагози е, че благодарение на тази устойчива инициатива се е повишило и качеството на учебно-възпитателния процес, а учениците се чувстват  по-подготвени и мотивирани.\r\nВаня НИКОЛОВА", "date": "2017.10.25", "title": "Пазарджик: 18 ученици от община Панагюрище ще получат стипендии от проекта „Образование за всички“"}
{"url": "http://www.focus-news.net/news/2017/10/25/2450188/burgas-profilaktichni-pregledi-za-osteoporoza-shte-se-izvarshvat-v-oblastniya-informatsionen-tsentar.html", "text": "Профилактични прегледи за остеопороза ще се извършват в Областния информационен център. Това съобщиха от пресцентъра на Община Бургас. Остеопорозата е позната като тихият убиец на костите на човешкото тяло. Заболяването засяга много повече жените, предимно над 50-годишна възраст. През последните 20 години медицината в световен мащаб прилага различни методи за профилактика на болестта. Жителите на Бургас ще имат възможност да се изследват за остеопороза и да получат полезна консултация от специалист. Профилактичните прегледи ще се извършват от 09.00 до 12.00 часа днес в Областния информационен център на ул. „Трапезица“ (до жп гарата). Прегледът включва комбинирани изследвания за телесен състав и костна плътност. Посетителите ще могат да чуят беседата „Научете своя риск за остеопороза“, както и да определят личните си рискови фактори с теста на Международната фондация по остеопороза и теста на Световната здравна организация. Комбинираните изследвания телесен състав – костна плътност са на цена 20 лв. и се провеждат след предварително записване на тел. 0884 71 44 39.\r\nИзследването за остеопороза е част от световната кампания „Запазете костите си – Защитете вашето бъдеще“. Тя се организира от Асоциация „Жени без остеопороза“ – член на Международната фондация по остеопороза – IOF, със съдействието на дирекция „Социални дейности, здравеопазване и спорт“ на Община Бургас.\r\nСветовният ден на остеопорозата (WOD), който се отбелязва всяка година на 20 октомври, е целогодишна кампания, насочена към повишаване на информираността в световен мащаб за превенцията, диагностиката и лечението на остеопорозата и свързаните с нея заболявания на костите. Тя цели да постави остеопорозата начело в световната здравна проблематика, достигайки със своите послания до здравните професионалисти, медиите, отговорните лица и институции, както и общата публика.\r\nКампанията по повод Световния ден на остеопорозата призовава хората към навременни действия за защита на здравето на своите кости и мускули, за да се радват на добро качество на живот и независимост от грижите на другите в късни години. Тя се обръща и към здравните власти и медицинските специалисти да съхраняват здравето на костите на хората в населените места, където работят. Независимо от множеството ефективни възможности за лечение, остеопорозата често остава недиагностицирана и нелекувана. Запълвайки празнината между навременната диагностика и лечението, здравните професионалисти, властите и лечебните заведения могат да заработят заедно за намаляване на човешкото и социално-икономическото бреме, причинявано от фрактурите вследствие чупливост на костите.\r\nВ конкретен план кампанията за Световния ден на остеопорозата – 2017 г. ще прикани хората „Да запазят костите си – Да защитят бъдещето си“ с цел да популяризира информираността за остеопорозата и разбирането за огромния данък, който остеопорозата налага на бъдещето на отделния човек, ако остане недиагностицирана и нелекувана; разширява разбирането за връзката между остеопорозата и фрактурите, които могат да бъдат основна причина за инвалидизация и преждевременна смърт при възрастните хора; окуражава хората да разпознават рисковите си фактори и първата фрактура, като потърсят изследване и лечение когато е необходимо, за да защитят бъдещето си в дългосрочен план; подкрепя здравословното за костите хранене и движение като първостепенни за доброто костно здраве, както и разбирането за ролята на калция, на доброто хранене и редовните физически упражнения през детството и юношеството, когато костите се развиват; лобира за превантивна грижа в световен мащаб, която да позволи на здравните професионалисти и власти да „затворят“ празнината между ранната диагностика и лечение чрез критично отношение към случаите на недиагностициране и ненавременно или липса на лечение, липса на Свързани грижи за фрактурите за системно идентифициране и лечение на високорисковите пациенти, както и непридържане към лечението.", "date": "2017.10.25", "title": "Бургас: Профилактични прегледи за остеопороза ще се извършват в Областния информационен център"}
{"url": "http://www.focus-news.net/news/2017/10/25/2450189/plovdiv-maystorski-klas-klasnata-staya-na-21-vek-umeniya-inovatsiya-i-tehnologii-shte-se-provede-v-grada.html", "text": "Майсторски клас „Класната стая на 21 век – умения, иновация и технологии” ще се проведе в Пловдив от 10.00 часа днес. Това съобщиха за Радио „Фокус“ – Пловдив от отдел „Връзки с обществеността“ на Общината. Очаква се във форума да се включат повече от 200 участници от цялата страна. В три модула ще бъдат разгледани различни аспекти на качественото образование и преподаване, ще се споделят добри практики от утвърдени иновативни училища. В рамките на презентацията си в първия панел заместник кметът “Oбразование, бизнес развитие, европейски политики и международно сътрудничество” в Пловдив Стефан Стоянов ще представи основните политики в работата на Общината през изминалите шест години – дигитализация на учебния процес, техническа помощ на учебния процес, иновативни училища.\r\nПрезидентът на Световен образователен форум България и директор на ОУ „Райна Княгиня“ Мария Гайдарова ще направи презентация защо са важни иновациите в образованието и как да ги инициираме. Очаква се форумът да бъде открит от министъра на образованието и науката Красимир Вълчев.\r\nТони МИХАЙЛОВ", "date": "2017.10.25", "title": "Пловдив: Майсторски клас „Класната стая на 21 век – умения, иновация и технологии” ще се проведе в града"}
{"url": "http://www.focus-news.net/news/2017/10/25/2450190/gabrovo-chasti-na-grada-i-selo-yavorets-sa-bez-voda-poradi-izvarshvane-na-avarien-remont.html", "text": "Без вода до 17.00 часа ще са улиците „Пионерска“, „Сърна“, „Петър Божинов“ и част от бул. „Столетов“ в Габрово. Това съобщиха за Радио „Фокус“ – Велико Търново от ВиК – Габрово. Вода няма да има и в село Яворец. Причината за спирането на водоподаването е извършване на авариен ремонт. Заради замътване е спряна водата на високата част на село Лесичарка до отстраняване на проблема.\r\nПоради продължителното засушаване, намаления дебит на водоизточниците и по предложение на кметския наместник, ВиК – Габрово променя режима на водоподаване в селата Междени и Узуните, както следва: вода се подава 24 часа, следващите 48 часа не се подава. Пускането и спирането стават в 09.00 часа. Абонатите в тези населени места да ограничат ползването на питейна вода за други нужди (поливане, миене и т.н.).\r\nПоради продължителното засушаване, намаления дебит на водоизточниците и по предложение на кметския наместник на село Златевци, е въведен режим на водоподаването в селата Златевци и Милковци както следва: пускането на водата става в 18.00 часа, спирането – в 8.30 часа. Водата се спира до напълване на резервоара. Абонатите трябва да ограничат ползването на питейна вода за други нужди (поливане, миене и т.н.).\r\nПоради продължителното засушаване, намаления дебит на водоизточниците е въведен режим на водоподаване в селата Гъбене, Яворец, Камещица, Музга, Смиловци, Борско, Драгановци, Драгиевци, Новаковци. Вода се подава през два дни от 18.00 до 07.00 часа на следващия ден. Забранява се ползването на питейна вода за напояване и други цели, различни от питейно-битови.\r\nПоради продължителното засушаване и намаления дебит на водоизточниците и по предложение на кметския наместник на село Лесичарка, е въведен режим на водоподаване в селата Велковци, Лесичарка, Драгомани и махала Поповци ще се редуват със село Костенковци.\r\nВъв връзка с намаления дебит на местните водоизточници и по предложение на кметския наместник, е въведен режим на водоподаване в село Кози рог – висока зона до възстановяване на дебита. В посочената зона вода има в събота, неделя и сряда. В останалите дни от седмицата вода не се подава. Пускането и спирането стават в 09.00 часа.\r\nНадежда КРЪСТЕВА", "date": "2017.10.25", "title": "Габрово: Части на града и село Яворец са без вода поради извършване на авариен ремонт"}
{"url": "http://www.focus-news.net/news/2017/10/25/2450191/veliko-tarnovo-preskonferentsiya-po-sluchay-predstoyasht-kontsert-za-denya-na-narodnite-buditeli-shte-se-provede-v-sgradata-na-obshtinata.html", "text": "Пресконференция по случай предстоящ концерт за Деня на народните будители ще се проведе в сградата на Общината, съобщиха от пресцентъра на Община Велико Търново. Пресконференцията ще започне в 11.00 часа в зала 302 на Общината.", "date": "2017.10.25", "title": "Велико Търново: Пресконференция по случай предстоящ концерт за Деня на народните будители ще се проведе в сградата на Общината"}
{"url": "http://www.focus-news.net/news/2017/10/25/2450192/sz-germaniya-deportira-nova-grupa-afganistantsi.html", "text": "Германия депортира нова група афганистанци в родината им, съобщава баварският вестник Die Sueddeutsche Zeitung.  Самолет с 14 млади граждани на Афганистан кацна в сутрешните часове на сряда в афганистанската столица Кабул, уточни представител на Международната организация за миграция (МОМ). Официални данни от властите в Берлин към момента няма. По информация на МОМ машината е излетяла от Лайпциг, федерална провинция Саксония. Тереза Герова", "date": "2017.10.25", "title": "SZ: Германия депортира нова група афганистанци"}
{"url": "http://www.focus-news.net/news/2017/10/25/2450193/parlamentat-othvarli-predlozhenieto-na-bsp-vitsepremierat-krasimir-karakachanov-da-bade-izslushan-za-protesta-na-pilotite-ot-aviobaza-graf-ignatievo.html", "text": "Парламентът отхвърли предложението на БСП вицепремиерът Красимир Каракачанов да бъде изслушан за протеста на пилотите от авиобаза \"Граф Игнатиево\", предаде репортер на Агенция „Фокус“. Предложението направи народният представител от ПГ на „БСП за България“ Николай Цонков. „За“ предложението гласуваха 79 народни представители, „против“ – 48 и „въздържали се“ – 62, с което то бе отхвърлено. „Солидарни сме с исканията на военнослужещите и смятаме, че хората в системата и техните потребности са основата на стабилизиране на сектора за сигурност. Съгласно чл. 113 от правилника за организация на Народното събрание бихме искали включване на точка на вицепремиера и министър на отбраната Красимир Каракачанов“, каза Николай Цонков. Той поясни, че БСП следи внимателно процеса във ВВС. \r\nДеница КИТАНОВА", "date": "2017.10.25", "title": "Парламентът отхвърли предложението на БСП вицепремиерът Красимир Каракачанов да бъде изслушан за протеста на пилотите от авиобаза \"Граф Игнатиево\""}
{"url": "http://www.focus-news.net/news/2017/10/25/2450194/nimh-prez-poslednite-12-chasa-nay-golemi-kolichestva-valezhi-sa-otcheteni-v-karnobat-168-lkv-m.html", "text": "През последните 12 часа най-големи количества валежи са отчетени в Карнобат – 168 л/кв. м., следван от Бургас – 53 л/кв. м., Сливен – 20 л/кв. м. и Стара Загора – 18 л/кв. м. Това съобщиха за Агенция „Фокус“ от Националния институт по метеорология и хидрология (НИМХ) към БАН. В София са измерени незначителни количества валежи от 1 л/кв. м. Очаква се днес дъждът постепенно да започне да спира в североизточните части, а в югоизточна България валежите ще продължат през целия ден. \r\nЦветилена СИМЕОНОВА", "date": "2017.10.25", "title": "НИМХ: През последните 12 часа най-големи количества валежи са отчетени в Карнобат – 168 л/кв. м."}
{"url": "http://www.focus-news.net/news/2017/10/25/2450195/burgas-15-kg-kanabis-e-otkrit-v-pomeshtenie-prigodeno-za-otglezhdane-na-marihuana-v-pomorie.html", "text": "1.5 кг канабис е открит в помещение, пригодено за отглеждане на марихуана в Помориец. Това съобщиха от ОДМВР - Бургас.\r\nНа 24 октомври около 11.00 часа служители от Районно управление – Поморие извършили претърсване в частна къща, разположена на ул. \"Шипка\" в Ахелой, обитавана от 32-годишен мъж с инициали С. Г., като намерили и иззели два плика и буркан със суха зелена тревна маса на съцветия (глави) канабис. В таванското помещение на къщата е открито помещение, обособено за отглеждане на марихуана, което било топло-, шумо- и светлоизолирано, оборудвано с реотанни лампи, ел. инсталация и вентилация. Намерени и иззети са саксия, два пакета с течни торове, две реотанни лампи заедно с ел. траф, вентилатор и електронна везна. До обособената стая са открити шест торбички, пълни със суха зелена тревна маса на съцветия канабис, като общото количество на намереното наркотично вещество е 1.500 килограма. С. Г. е задържан с полицейска заповед за срок до 24 часа. Материалите по случая са докладвани в Поморийска районна прокуратура. По случая е образувано бързо полицейско производство.", "date": "2017.10.25", "title": "Бургас: 1.5 кг канабис е открит в помещение, пригодено за отглеждане на марихуана в Поморие"}
{"url": "http://www.focus-news.net/news/2017/10/25/2450196/pazardzhik-podkrepeno-e-predlozhenieto-za-speshen-remont-i-rehabilitatsiya-na-patya-peshtera-batak-na-zasedanieto-na-oblastniya-savet-za-razvitie.html", "text": "На заседанието на Областния съвет за развитие членовете на съвета подкрепиха предложението на кмета на Община Пещера Николай Зайчев за спешен ремонт и рехабилитация на пътя Пещера - Батак. Това съобщи за Радио „Фокус“ – Пазарджик Мария Ловчинова от Областната администрация. Тя допълни, че пътната отсечка е част от републикански път II-37 (Панагюрище - Пазарджик - Пещера - Доспат), изключително важен за развитието на икономиката и туризма в региона. „Народният представител Десислава Костадинова заяви, че има уверението на МРРБ, рехабилитацията на пътя Пещера - Батак да бъде заложена в бюджет 2018. В регионалния форум участваха областният управител, народни представители, кметове на общини, председатели и представители на общински съвети, ръководители на институции, представители на синдикатите и на работодателски организации“, посочи Ловчинова. \r\nПо време на заседанието е била представена и гласувана Областната стратегия за подкрепа на личностното развитие на децата и учениците в област Пазарджик. Заседанието се проведе в Пещера, а следващото ще се проведе в края на месец януари 2018 г. Домакин ще бъде община Велинград.\r\nВаня НИКОЛОВА", "date": "2017.10.25", "title": "Пазарджик: Подкрепено е предложението за спешен ремонт и рехабилитация на пътя Пещера - Батак на заседанието на Областния съвет за развитие"}
{"url": "http://www.focus-news.net/news/2017/10/25/2450197/montana-snyag-vali-na-prohoda-petrohan.html", "text": "Сняг вали на прохода „Петрохан“, съобщиха за Радио „Фокус“ – Видин от Областното пътно управление. По път ІІ-81 Монтана - София през проход „Петрохан“ преминават леки и леко товарни автомобили, валежът от сняг е започнал към 9.00 часа тази сутрин. Според служители на почистващата фирма, която поддържа през зимата пътят през прохода, снегът е мокър и не се задържа на асфалтовата настилка заради положителните температури. \r\nОстава забраната за преминаване на тежкотоварни автомобили над 12 тона през „Петрохан“, обходният маршрут за тежкотоварните автомобили е през Своге до 31 март 2018 г. \r\nАнна ЛОЗАНОВА", "date": "2017.10.25", "title": "Монтана: Сняг вали на прохода „Петрохан“"}
{"url": "http://www.focus-news.net/news/2017/10/25/2450198/pregled-na-osnovnite-temi-v-blagoevgradskiya-pechat.html", "text": "„Инцидент в помощното училище в Благоевград! Учителка шамароса през лицето петокласник, директорката М. Ковачка не информира РУО за случая“ е водещо заглавие в днешния брой на вестник „Струма”. Случаят се е разиграл в петък, когато по време на час учителката Лиляна Станоева се афектирала, че 11-годишен ученик със СОП нарушава дисциплината. „Рокади в кюстендилската болница! Шефовете на хирургия д-р Л. Стоянов и на травматологията д-р Ив. Пипонов напускат съвета на директорите, д-р Ал. Величков единствен запазва поста“ е друга тема в изданието. В болницата се подменя съставът на съвета на директорите. „15-г. от Благоевград с мозъчно сътресение в „Пиргово“ твърди, че е блъснат от кола на път за училище“ е друго заглавие във вестника. Според изданието пострадалото момче е прието около 19.00 часа в спешното отделение на благоевградската болница.", "date": "2017.10.25", "title": "Преглед на основните теми в благоевградския печат"}
{"url": "http://www.focus-news.net/news/2017/10/25/2450199/vidin-negovo-visokopreosveshtenstvo-mitropolit-grigoriy-shte-oglavi-arhiereyska-sveta-liturgiya-za-praznika-na-vidinskiya-katedralen-hram-sv-vmchk-dimitar-na-26-oktomvri.html", "text": "На 26 октомври - Димитровден, Негово високопреосвещенство Врачанският митрополит Григорий, временно управляващ и Видинска епархия, ще оглави архиерейска света Литургия за празника на видинския катедрален храм \"Св. Вмчк Димитър\" и град Видин, предаде репортер на Агенция \"Фокус\". Началото ще бъде в 9.00 часа. \r\nНикола ПЕТКОВ", "date": "2017.10.25", "title": "Видин: Негово високопреосвещенство митрополит Григорий ще оглави архиерейска света Литургия за празника на видинския катедрален храм \"Св. Вмчк Димитър\" на 26 октомври"}
{"url": "http://www.focus-news.net/news/2017/10/25/2450200/plovdiv-negovo-visokopreosveshtenstvo-mitropolit-nikolay-shte-oglavi-praznichnite-bogosluzheniya-za-dimitrovden-v-hram-sv-dimitar.html", "text": "Днес от 18.00 часа Негово Високопреосвещенство Пловдивският митрополит Николайще оглави Празнична вечерня с петохлебиев храм „Св. Димитър” в Старинен град Пловдив, предаде репортер на Агенция \"Фокус\". На 26 октомври - Димитровден, от 9.00 часа Негово Високопреосвещенство Пловдивският митрополит Николай ще оглави в същия храм Aрхиерейска света Литургия. \r\nНикола ПЕТКОВ", "date": "2017.10.25", "title": "Пловдив: Негово високопреосвещенство митрополит Николай ще оглави празничните богослужения за Димитровден в храм „Св. Димитър”"}
{"url": "http://www.focus-news.net/news/2017/10/25/2450201/die-presse-kristian-kern-ochakva-ideologicheska-koalitsiya-mezhdu-anp-i-partiyata-na-svobodata-na-avstriya.html", "text": "Председателят на Социалдемократическата партия на Австрия (СДПА) Кристиан Керн очаква стартиращите в сряда коалиционни преговори между Австрийската народна партия (АНП) и „Партията на свободата на Австрия“ да не доведат до утвърждаването на нов стил на управление в страната, пише националният ежедневник Die Presse.\r\n„Това, което ще получим, е идеологическа коалиция на двете десни партии, които отдавна се доближават една до друга по съдържание и идеология“, подчерта Керн във видеобръщение, публикувано в социалната мрежа „Фейсбук“.\r\nВ последните дни стана ясно, че австрийските социалдемократи ще останат в опозиция през следващите няколко години. По този начин партията, водена от Керн, се надява да възвърне загубените си позиции на водеща политическа сила в страната. Новото черно-синьо правителство във Виена ясно ще покаже разликите с управлението на СДПА. Според Керн очертаващата се нова коалиция не е „съвпадение“, а план, който Себастиан Курц е подготвял в продължение на 18 месеца. Агенция „Фокус“ припомня:\r\nВъв вторник популистката „Партия на свободата на Австрия“ на Хайнц-Кристиан Щрахе прие поканата за коалиционни преговори с АНП на 31-годишния Себастиан Курц. Предложението, отправено от Курц по-рано през деня, проправи пътя за завръщането на крайнодесните в управлението след близо две десетилетия извън властта. Последният път, когато „Партия на свободата на Австрия“ влезе в правителството на Австрия, беше през 2000 г., а тогавашният й лидер Йорг Хайдер похвали политиката на нацисткия лидер Адолф Хитлер по отношение на заетостта. Тереза Герова", "date": "2017.10.25", "title": "Die Presse: Кристиан Керн очаква „идеологическа коалиция“ между АНП и „Партията на свободата на Австрия“"}
{"url": "http://www.focus-news.net/news/2017/10/25/2450202/dimitar-nikolov-kmet-na-burgas-poveche-ot-25-sa-navodnenite-kashti-v-obshtinata-sled-obilnite-valezhi-nyama-bedstvashti-hora-i-zhertvi.html", "text": "Повече от 25 са наводнените къщи в общината след обилните валежи, няма бедстващи хора и жертви. Това каза за Агенция \"Фокус\" кметът на Бургас Димитър Николов във връзка с обявеното частично бедствено положение в общината.\r\nЧастично бедствено положение е обявено в Община Бургас засегнати са кварталите \"Долно Езерово\" и \"Горно Езерово\" и селата Равнец, Братово и Извор. \"Според нас една от причините за това е голямото количество дъжд, втората - най-вероятно е изпуснат язовир по река Чакърлийска - Трояновски язовир. В Равнец и \"Горно Езерово\" няма да се учи, защото има наводнени училищни дворове и приземни етажи. Повече от 25 са наводнените къщи. В момента комисия подробно описва щетите по населените  места, където сме констатирали сериозни щети вследствие на дъжда\", заяви кметът на Бургас. \"Няма бедстващи хора, няма и жертви\", каза още той.\r\n\"Снощи късно - между 02.30 и 04.00 часа се наложи евакуация на голяма част от жителите на тези села. Евакуирахме ги без паника. Имахме тотално разбиране и съдействие от хората. В момента по-голямата част от тях се връщат обратно по домовете си и помагат в почистването и описването на щетите\", добави кметът на Бургас.\r\nПо думите му частичното бедствено положение остава в сила докато не се отводнят пострадалите къщи и хората не са успокоят, че ситуацията е овладяна.", "date": "2017.10.25", "title": "Димитър Николов, кмет на Бургас: Повече от 25 са наводнените къщи в общината след обилните валежи, няма бедстващи хора и жертви"}
{"url": "http://www.focus-news.net/news/2017/10/25/2450203/pregled-na-osnovnite-temi-v-shumenskiya-pechat.html", "text": "„Засилват почистването на нападалите листа по шуменските улици“ е водещото заглавие във вестник „Шуменска заря“. Община Шумен и сметопочистващите фирми започват масирано събиране на нападалите по улиците на града листа. Живка Атанасова – еколог в Община Шумен обясни, че заради засилилия се листопад се променя „тактиката“ и ще започне масирано съвместно почистване по райони. \r\n„Eднопосочните улици в Шумен със забрана за паркиране при сняг“ съобщава ежедневникът. Общината ще въведе забрана за паркиране по натоварените еднопосочни улици в града, като ограничението ще важи само при наличие на сняг. „Валидността на 754 лични карти, 1100 паспорта и 866 книжки изтича в края на годината“ пише ежедневникът. През първите 9 месеца на 2017 г. в сектор „Български документи за самоличност” към ОД МВР- Шумен са приети заявления за 12 097 лични карти и 14 065 паспорта. \r\n„Започват масови проверки за оставени по тротоарите дърва и въглища“ пише изданието. До края на ноември ще продължи работата по освобождаването на общински терени от горивни и строителни материали. Това се налага заради настъпването на зимния сезон. \r\n„Здравната комисия единодушно утвърди ДКЦ I за „Заслужил медицински колектив” информира всекидневникът. На заседание вчера здравната комисия одобри предложението екипът на „ДКЦ І – Шумен” ЕООД да получи тазгодишната награда за „Заслужил лекар/медицински колектив на община Шумен”. \r\n„Национална награда „Даскал Ботьо Петков“ за педагога Георги Йоргов“ е акцент от стр.4 в броя. Вчера стана ясно, че Националната награда „Даскал Ботьо Петков“ за 2017 година на Общонародната фондация „Христо Ботьов“, за учител в областта на хуманитарните науки, ще бъде връчена на 1 ноември – Денят на народните будители на Георги Йоргов – преподавател по история в СУ „Сава Доброплодни“ в Шумен. Предложението за отличието е направено от педагогическия съвет на училището, а е одобрено от Консултативния съвет на директорите в средното образование, към община Шумен и съгласувано с РУО на МОН. \r\n„Студенти и преподаватели от България, Румъния и Турция участват в арт фестивал“ е заглавие от стр.5 в броя. Цветан Кръстев и проф. Валери Чакалов представиха първата селекция от филми, включени в програмата на фестивала.", "date": "2017.10.25", "title": "Преглед на основните теми в шуменския печат"}
{"url": "http://www.focus-news.net/news/2017/10/25/2450204/nikolay-nenchev-situatsiyata-s-aviobaza-graf-ignatievo-prilicha-na-palzyasht-darzhaven-prevrat-opit-za-destabilizatsiya-na-darzhavata-i-na-pravitelstvoto.html", "text": "Ситуацията прилича на пуч, на пълзящ държавен преврат, опит за дестабилизация на държавата и на правителството, опит за извиване на ръце. Виждам елемент на организация, който на този етап изглежда: направете всичко възможно, дайте ни „Грипен”. Това каза бившият министър на отбраната в кабинета \"Борисов 2\" Николай Ненчев в предаването \"Тази сутрин\" по бТВ във връзка с отказа на пилоти от авиобаза \"Граф Игнатиево\" да летят.  \r\nПо думите му ВВС са останали без изтребители заради забавянето на процедурата по закупуване на нов самолет – купуването на 10 двигателя за МиГ-29 от Русия трябвало да обезпечи преходния период. „По онова време не съм имал никакво съмнение, че ще сключим договор в края на 2016 г. за новите изтребители. Ако бяхме подписали, след година и половина – две щяхме да получим първите самолети”.\r\nНенчев подчерта, че така или иначе задължение на военнослужещите е да изпълняват заповедите си. Той припомни интервюто на командира на ВВС ген. Цанко Стойков, в което военният заяви: „Една изтребителна авиация, която отбелязва 100 години история трудно ще приеме чужди самолети да носят бойното дежурство по осигуряване на въздушния суверенитет”. „Командирът на ВВС казва „трудно ще приемем” решение на правителството и парламента и казва, че чужди самолети не е добре да охраняват българското въздушно пространство. Кои са чуждите самолети – самолетите на НАТО, самолетите на нашите съюзници?”, запита Ненчев.\r\nНиколай Ненчев\r\nПо думите му случилото се вече е на бюрото на Генералния секретар на НАТО. „Ако българските пилоти откажат да изпълняват задълженията си при момент на криза, ако тези хора не се почувстват добре, кой ще защитава националния суверенитет на страната?”, продължи с въпросите бившият министър.\r\nТой призова наследника си Красимир Каракачанов да изпрати Военна полиция в авиобазата и да започне разследване кой е организирал бойкота.", "date": "2017.10.25", "title": "Николай Ненчев: Ситуацията с авиобаза \"Граф Игнатиево\" прилича на пълзящ държавен преврат, опит за дестабилизация на държавата и на правителството"}
{"url": "http://www.focus-news.net/news/2017/10/25/2450205/yambol-kmetat-georgi-slavov-predpisa-prevantivni-merki-za-osiguryavane-pozharna-bezopasnost-i-deystviya-pri-uslozhneni-zimni-usloviya.html", "text": "Превантивни мерки за осигуряване пожарна безопасност и действия при усложнени зимни условия са предписани в две заповеди на кмета на община Ямбол. Предписанията са във връзка с настъпващия есенно-зимен сезон. Това съобщиха от пресцентъра на Община Ямбол. Всички административни и стопански обекти, училища и детски градини, културни институти, учреждения и ведомства следва да проверят годността и техническото състояние на отоплителните уреди и проведат инструктажи на целия личен състав. Забранява се използването за отопление на нестандартни и технически неизправни или  необезопасени уреди и електронагреватели, както и изхвърлянето на горящи предмети и сгурия в контейнерите за смет.\r\nЗа подготовка за работа при зимни условия ръководителите на фирми, учреждения и ведомства трябва да организират окомплектоването на екипи от хора, също и техниката, които ще бъдат ангажирани при усложнена обстановка. Трябва да се осигури и поддържа резерв от ГСМ, луга, пясък, топло облекло и други материални средства. Издадени са предписания към електро и газо- разпределителните дружество, „ВиК“, Центъра за спешна помощ, Напоителни системи и др. Ръководителите на дружества, учреждения, обществени организации и търговски обекти, както и собствениците и наемателите на сгради следва да отстраняват снега по тротоарите, ледените висулки и опасните натрупвания на сняг по покривите.\r\nЗаповедите са публикувани на сайта на Община Ямбол в рубриката „Актуално“.", "date": "2017.10.25", "title": "Ямбол: Кметът Георги Славов предписа превантивни мерки за осигуряване пожарна безопасност и действия при усложнени зимни условия"}
{"url": "http://www.focus-news.net/news/2017/10/25/2450206/tass-spored-medii-ispanskiyat-kral-felipe-vi-e-obyaven-za-persona-non-grata-v-herona.html", "text": "Кралят на Испания – Фелипе VI, е обявен за персона нон грата в каталунския град Херона (Жирона), където има силно движение в подкрепа на независимостта на региона, предава TACC, като се позовава на информация от регионалната медия Ara.\r\nПредложението за обявяването на испанския монарх за персона нон грата е подкрепено от  голямо мнозинство на пленарно заседание на градския съвет, проведено в късните часове на вторник. Освен Фелипе VI, за персона нон грата е обявен още пълномощният представител на националното правителство на Испания в Каталуния – Енрик Мийо.\r\nГрадският съвет в Херона е гласувал и за отказа да подкрепи задействането на член 155 от Конституцията, който предвижда суспендиране на автономните правомощия на Каталуния. Гласуването в Сената в Мадрид ще се проведе в петък, 27 октомври.Тереза Герова", "date": "2017.10.25", "title": "ТАСС: Според медии испанският крал Фелипе VI е обявен за персона нон грата в Херона"}
{"url": "http://www.focus-news.net/news/2017/10/25/2450207/dobrich-74-mashini-shte-poddarzhat-republikanskata-patna-mrezha-v-oblastta-v-zimni-usloviya.html", "text": "74 машини ще поддържат републиканската пътна мрежа в Добричка област в зимни условия. Информацията е представена на закрито заседание при областния управител на Добрич Красимир Кирилов за готовността на фирми и институции за зимата, предаде кореспондент на Радио „Фокус” – Варна. За всяка една от общините в областта има по един роторен снегорин, или общо те са осем. Има налични количества сол, луга и калциев двухлорид за обработка. От фирмата, която отговаря за поддръжка на републиканската мрежа в региона, са дали уверение, по информация на пресцентъра на Областна управа, че за предстоящия зимен сезон ще бъдат поставени и снегозадържащи съоръжения с дължина общо 42 км на територията на цялата област. Целта е при снеговалеж почистването да бъде по-лесно. Създадена е организация за приемане на болните на хемодиализа, изготвен е списък на родилките с термин през зимните месеци. В процедури и сключване на договори с фирми за снегопочистване до дни са Община град Добрич и Община Шабла.\r\nЖулиета НИКОЛОВА", "date": "2017.10.25", "title": "Добрич: 74 машини ще поддържат републиканската пътна мрежа в областта в зимни условия"}
{"url": "http://www.focus-news.net/news/2017/10/25/2450208/lovech-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-vmchk-dimitar-v-selo-apriltsi-na-dimitrovden.html", "text": "На 26 октомври - Димитровден с благословението на Негово високопреосвещенство Пловдивския митрополит Николай Негово преосвещенство Константийският епископ Яков ще оглави архиерейска света Литургия в храм „Св. Вмчк Димитър” село Априлци, предаде репортер на Агенция \"Фокус\". Началото е от 09.00 часа. \r\nНикола ПЕТКОВ", "date": "2017.10.25", "title": "Ловеч: Константийският епископ Яков ще оглави архиерейска света Литургия в храм „Св. Вмчк Димитър” в село Априлци на Димитровден"}
{"url": "http://www.focus-news.net/news/2017/10/25/2450209/valcho-cholakov-oblasten-upravitel-na-burgas-ima-zhertvi-vsledstvie-na-obilnite-dazhdove-v-obshtina-kameno.html", "text": "Има жертви вследствие на обилните дъждове в община Камено. Това съобщи за Агенция „Фокус“ областният управител на област Бургас Вълчо Чолаков. Toй уточни, че водата в населените места вече се е оттекла, но все още извън тях оттичането продължава. „Има няколко екипа на пожарната, които работят по места. Има много спасени хора. Директорът на полицията, началникът на пожарната, кметът на Камено и кметът на общината от сутринта са на терен“, обясни Чолаков.„Фокус“ припомня: Бедствено положение беше обявено в община Камено, тъй като вследствие на обилните дъждове са се образували високи приливни вълни, които са заляли пътища и жилищни постройки. Най-сериозно засегнати са селата Полски извор, Ливада, Тръстиково и Черни връх. На тел. 112 са постъпили 77 сигнала за бедстващи хора, които са поискали евакуация.\r\nЦветилена СИМЕОНОВА", "date": "2017.10.25", "title": "Вълчо Чолаков, областен управител на Бургас: Има жертви вследствие на обилните дъждове в община Камено"}
{"url": "http://www.focus-news.net/news/2017/10/25/2450210/varna-24-godishen-mazh-e-zaginal-pri-katastrofa-po-patya-varna-burgas.html", "text": "24-годишен мъж е загинал при катастрофа по пътя Варна – Бургас. Това съобщиха от пресцентъра на Областната дирекция на МВР – Варна. Инцидентът е станал снощи около 23.00 часа. По време на движение по пътя Варна – Бургас, на около 200 м преди табелата за с. Старо Оряхово, неправоспособният водач на лек автомобил от село Детелина блъска животно (кон), намиращ се на пътното платно. След удара, автомобилът излиза вдясно от пътя и попада в отводнителен канал. Вследствие на инцидента водачът му е загинал.\r\nИзясняват се причините и обстоятелствата, довели до възникване на пътния инцидент. По случая има образувано досъдебно производство.", "date": "2017.10.25", "title": "Варна: 24-годишен мъж е загинал при катастрофа по пътя Варна – Бургас"}
{"url": "http://www.focus-news.net/news/2017/10/25/2450211/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Германският финансов министър в оставка Волфганг Шойбле призова потъналата в дългове в Гърция да престане да обвинява другите за финансовите си неволи и да се придържа към реформената програма, вместо да разчита на опрощаване на задълженията й, пише електронното издание Ekathimerini.\r\nШойбле, един от най-яростните защитници на политиката на строги икономии и един от най-влиятелните политици в Германия, бе избран за председател на Бундестага във вторник, когато в Берлин бе свикано учредителното събрание на новия германски парламент. Пред гръцкия телевизионен канал Skai TV, 75-годишният адвокат заяви, че Атина трябва да поеме отговорността за фискалните си затруднения и да действа за преодоляването им. \r\n„Когато молите другите за заеми, не можете да ги обиждате за отпускането. Това няма смисъл. Проблемите на Гърция са си проблеми на Гърция“, подчерта Шойбле в интервюто, излъчено в балканската страна във вторник вечерта.\r\n*** Председателят на Социалдемократическата партия на Австрия (СДПА) Кристиан Керн очаква стартиращите в сряда коалиционни преговори между Австрийската народна партия (АНП) и „Партията на свободата на Австрия“ да не доведат до утвърждаването на нов стил на управление в страната, пише националният ежедневник Die Presse.\r\n„Това, което ще получим, е идеологическа коалиция на двете десни партии, които отдавна се доближават една до друга по съдържание и идеология“, подчерта Керн във видеобръщение, публикувано в социалната мрежа „Фейсбук“.\r\nВ последните дни стана ясно, че австрийските социалдемократи ще останат в опозиция през следващите няколко години. По този начин партията, водена от Керн, се надява да възвърне загубените си позиции на водеща политическа сила в страната. Новото черно-синьо правителство във Виена ясно ще покаже разликите с управлението на СДПА. Според Керн очертаващата се нова коалиция не е „съвпадение“, а план, който Себастиан Курц е подготвял в продължение на 18 месеца. \r\nАгенция „Фокус“ припомня:\r\nВъв вторник популистката „Партия на свободата на Австрия“ на Хайнц-Кристиан Щрахе прие поканата за коалиционни преговори с АНП на 31-годишния Себастиан Курц. Предложението, отправено от Курц по-рано през деня, проправи пътя за завръщането на крайнодесните в управлението след близо две десетилетия извън властта. Последният път, когато „Партия на свободата на Австрия“ влезе в правителството на Австрия, беше през 2000 г., а тогавашният й лидер Йорг Хайдер похвали политиката на нацисткия лидер Адолф Хитлер по отношение на заетостта.\r\n***Испанските медийни съюзи и служители разкритикуваха плановете на националното правителство в Мадрид да поеме контрола над обществените телевизионни и радио канали на Каталуния като част от мерките за „възстановяване на законността“ в североизточния автономен регион, пише електронното издание The Local в местната си редакция. \r\nВ петък Сенатът ще гласува мерките, предложени от премиера Мариано Рахой за възпрепятстване на обявяването на независимост в Каталуния, които – освен разпускане на регионалното правителство, включват налагането на контрол над Каталунската медийна  корпорация (CCMA). Органът има правомощия да отстрани или замени служители  на TV3 и Catalunya Ràdio, финансирани от управляващите в Барселона.\r\nВицепремиерът на Испания Сорая Сайен де Сантамария заяви по-рано, че Мадрид има „намерението да върне обществените медии (в Каталуния – бел. р.) към неутралитет“. Плановете на централното правителство обаче срещна сериозна загриженост сред медийните органи и служители в цялата страна.\r\n***  В сряда, 25 октомври, в Истанбул започва делото срещу германския активист Петер Щойтнер, припомня националният ежедневник Die Frankfurter Allgemeine Zeitung.\r\nПрокуратурата в Турция обвинява Щойтнер и още други десет души в „членство във въоръжена терористична организация\" или „подкрепа за въоръжени терористични организации\". От обвинителния акт обаче не става ясно за коя групировка става въпрос. В Германия са налице сериозни опасения, че процесът срещу Щойтнер няма да бъде справедлив.\r\nАгенция „Фокус“ припомня:\r\nПетер Щойтнер и още няколко други активисти на „Амнести Интернешънъл” бяха задържани през месец юли в Турция. Арестът им доведе до ново изостряне на отношенията между Берлин и Анкара, което провокира германското правителство да заговори за преориентация на политиката спрямо Турция. Набелязани бяха мерки, които да покажат на Ердоган, че е прекрачил „червената линия\".\r\n*** Председателят на Европейския съвет Доналд Туск призова евродепутатите да защитават европейската „културна общност“ в светлината на бежанската криза, пише The Morning Star.\r\n„Нашата отвореност и толерантност не трябва да означават, че обръщаме гръб на защитата на наследството ни“, заяви Туск.\r\n„Това не значи, че сме по-добри или по-лоши, а просто, че сме различни от останалия свят. Имаме правото и задължението да се грижим за нещата, които ни различават от другите култури, не за да сме срещу другите, а за да бъдем себе си. Без чувството на превъзходство, но с усещане за оправдана гордост“, подчерта полският политик.\r\nДоналд Туск отбеляза, че Европейският съюз има „дълг“ да защити външните си граници.\r\n„Мигрантската криза ни накара да осъзнаем с пълна сила, че се нуждаем от връщането на пълния контрол над външните ни граници“, подчерта Туск.\r\n„Агресивното поведение на определени трети страни, както и дестабилизацията около Европа, ни накараха да осъзнаем, че трябва да защитаваме земята си“, каза Доналд Туск.\r\n***", "date": "2017.10.25", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/10/25/2450212/mvr-trima-dushi-sa-zaginali-a-20-sa-postradali-pri-katastrofi-prez-izminaloto-denonoshtie.html", "text": "Трима души са загинали, а 20 са пострадали при катастрофи през изминалото денонощие. Това съобщиха от пресцентъра на МВР. Общо в страната са станали 21 произшествия. Един от пострадалите е с опасност за живота. В София са регистрирани 205 леки и едно тежко пътнотранспортно произшествие, при което има един пострадал.", "date": "2017.10.25", "title": "МВР: Трима души са загинали, а 20 са пострадали при катастрофи през изминалото денонощие"}
{"url": "http://www.focus-news.net/news/2017/10/25/2450213/desislava-kostadinova-gerb-vyarvam-che-prez-2018-g-patyat-pazardzhik-peshtera-batak-shte-bade-remontiran.html", "text": "Народният представител от ГЕРБ – Пазарджик Десислава Костадинова взе участие в заседание на Областния съвет за развитие в област Пазарджик, съобщиха от пресцентъра на ГЕРБ в Пазарджик. Домакин на заседанието бе кметът на Община Пещера Николай Зайчев. Той постави на дневен ред проблема с лошото състояние на пътната отсечка Пазарджик – Пещера – Батак. Десислава Костадинова взе отношение по темата и предаде уверенията на регионалния министър Николай Нанков, че пътят ще бъде включен за рехабилитация в бюджета за следващата година. \r\n„Повечето от вас знаят, че и в предишното Народно събрание и до момента не съм спирала да правя необходимото, за да включа това трасе в дневния ред на пътните ремонти. Всеки, който пътува от Пазарджик за Пещера и респективно Батак, ще се увери от спешната необходимост отсечката да бъде цялостно ремонтирана“, коментира Костадинова. Десислава Костадинова подкрепи важността този път да бъде реновиран с цифри. 6 306 леки и тежкотоварни автомобили средно на денонощие са преминали по пътя Пазарджик – Пещера през юни миналата година, цитира данни на Агенция „Пътна инфраструктура” народният представител. Тя посочи за сравнение, че през 2016 година по АМ „Тракия“ средно на денонощие в участъка София-Пловдив са преминавали около 28 500 автомобила. Това означава, че натовареността на пътя от Пазарджик към Пещера е едва пет пъти по-слаб от този на най-натоварената част от магистралата. И само 2 пъти по-слаб от трафика в отсечката от Ямбол до Бургас, където през 2016 г. са се движили около 12 600 автомобила средно на денонощие.", "date": "2017.10.25", "title": "Десислава Костадинова, ГЕРБ: Вярвам, че през 2018 г. пътят Пазарджик – Пещера – Батак ще бъде ремонтиран"}
{"url": "http://www.focus-news.net/news/2017/10/25/2450214/dha-turtsiya-oprovergana-e-informatsiyata-za-ostavka-na-kmeta-na-balakesir.html", "text": "Оповестената предстояща оставка в началото на следващата седмица на кмета на Балъкесир Едип Угур се оказа, че не отговаря на истината, предаде информационната агенция Догу хабер ажансъ (ДХА). Името на Едип Угур е споменавано сред шестте кметове на големи областни градове от управляващата Партия на справедливостта и развитието (ПСР), чийто оставки са поискани лично от президента Реджеп Тайип Ердоган. Съветници на кмета на Балъкесир потърсиха по телефона кореспондент на ДХА за да уведомят, че Едип Угур няма никакво намерение да подава оставка. По този начин се опровергават тиражираните по въпроса информации в редица ТВ канали, посочва още ДХА. Георги Димов", "date": "2017.10.25", "title": "ДХА: Турция: Опровергана е информацията за оставка на кмета на Балъкесир"}
{"url": "http://www.focus-news.net/news/2017/10/25/2450215/burgas-156-lkvm-sa-izmerenite-kolichestva-dazhd-v-sozopolskoto-selo-zidarovo.html", "text": "Най-голямото количество паднал дъжд през изминалото денонощие е отчетено в Карнобат - 178 л/кв.м, съобщиха за Радио „Фокус“ от Метеорологичната станция в Бургас. В село Зидарово, Община Созопол, падналият дъжд е 156 л/кв.м, следва малкотърновското село Граматиково - 140 л/кв.м, в село Кости, Община Царево - 75 л/кв.м. \r\nНай-малко е валяло в Ахтопол и Резово, Община Царево - между 3 и 8 л./кв.м. В останалите населени места в областта падналото количество дъжд е между 10 и 25 л./кв.м.\r\nМария РУСЕВА", "date": "2017.10.25", "title": "Бургас: 156 л/кв.м са измерените количества дъжд в созополското село Зидарово"}
{"url": "http://www.focus-news.net/news/2017/10/25/2450216/pregled-na-osnovnite-temi-vav-velikotarnovskiya-pechat.html", "text": "„Пpeмecтихa 800 yчeници oт ПМГ в дpyги двe yчилищa“ е заглавие от областния всекидневник „Янтра Днес”. Зa нeoпpeдeлeнo децата щe пpoвeждaт yчeбни зaнятия в дpyги двe yчилищa във Вeликo Tъpнoвo. От нaчaлoтo нa ceдмицaтa тe ca paзпpeдeлeни в клacнитe cтaи нa Пpoфecиoнaлнaтa гимнaзия пo cтpoитeлcтвo, apхитeктypa и гeoдeзия „Ангeл Пoпoв“ и Пpoфecиoнaлнaтa гимнaзия пo мoдeн дизaйн. Дo пpeмecтвaнeтo нa yчeницитe ce cтигнa зapaди зaпoчнaлия мaщaбeн peмoнт в cгpaдaтa нa ПМГ. „Съвeтницитe пoдлaгaт кмeтa Пaнoв нa кpъcтocaн paзпит“ е друго заглавие от ежедневника. Общo ceдeм питaния щe oтпpaвят към кмeтa нa cтapaтa cтoлицa Дaниeл Пaнoв cъвeтници oт paзлични гpyпи пo вpeмe нa пpeдcтoящoтo зaceдaниe нa Вeликoтъpнoвcкия oбщинcки cъвeт. От гpyпaтa нa БСП питaт кмета имa ли мeхaнизъм зa кoнтpoл  нa кoнфликтa нa интepecи пpи пpoвeждaнe пpoцeдypитe зa oбщecтвeни пopъчки, кaктo и имa ли ycтaнoвeни нapyшeния пo cмиcълa нa ЗПРКИ. „12 гoдини зaтвop зa бpитaнeцa, yбил cънapoдничкa c чyк“ е заглавие от трета страница на ежедневника. „Нaд 200 дyши oт oблacттa щe ce включaт в пpoтecтa нa КНСБ“ четем на страница четири в изданието. На страница пет е поместен материал със заглавие „Стюардеса, зъболекар, художници, зооинженер залесиха над 2300 фиданки в Еленския балкан“. На страница шест е публикувано интервю с писателят Владимир Зарев. „Корупцията и чудовищната бедност душат свободата в България“, казва той пред изданието. На спортната страница на вестник „Янтра Днес“ четем „Етър“ с тежка загуба в Разград“.\r\n„Щастлива развръзка. Фарук, виетнамката Тхо и едномесечното им бебе остават заедно в Горна Оряховица” е заглавие от първа страница на другия областен ежедневник „Борба“. Само за няколко дни добри хора преведоха безвъзмездно близо 5 200 лв. по сметката на виетнамката Тхо, която бе застрашена от раздяла с любимия мъж и първородното си дете от миграционните власти. Дарителите се свързали със семейството и заявили, че не искат средствата да им бъдат върнати след доказване на доходите на жената пред институциите. Така със съпруга си Фарук ще бъдат спокойни за известен период от време, тъй като ще разполагат със сумата за отглеждането на своето момченце Зухран. Младите родители са глухонеми и единственият им доход е пенсията на таткото в размер на 140 лв. „Донор от областта спаси живота на 2-годишно дете“ е друга тема от ежедневника. 20-годишното момче, което почина от тежка черепно-мозъчна травма, след като го блъсна кола на тротоар в Горна Оряховица, даде своя принос за нов живот на 2-годишно дете. „Правят 2,5 км нови пътища за 30 фирми с 5 хиляди работници“, „Деца и възрастни се учиха да карат колело безплатно“, „Членове на КНСБ от областта се включват в националния протест в столицата“, „Бележим най-висок туристически ръст в България“ и  „Свищовски студенти дискутираха пазарните тенденции в развитието на търговията“ са други заглавия от страниците на всекидневника. „Виолетовите“ с първа загуба като гости, паднаха тежко от шампионите в Разград“, „Кадетите на ТК „Инвикта“ шърви отборно на „София къп“ и  „Габриела Даракчиева с два златни медали от „Златна Добруджа“ са заглавията от спортната страница на изданието.", "date": "2017.10.25", "title": "Преглед на основните теми във великотърновския печат"}
{"url": "http://www.focus-news.net/news/2017/10/25/2450217/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-26-oktomvri.html", "text": "„Софийска вода” временно ще прекъсне водоснабдяването в някои части на столицата на 26 октомври. Това съобщиха от пресцентъра на дружеството.\r\nВъв връзка с подмяна на хидрофорна уредба до бл. 370, жк. „Младост“ 3, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: бл. 370, бл. 371, бл. 372. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 372.\r\nВъв връзка с пресвързване на уличен водопровод на ул. „Жюл Лошо“, жк. „Овча купел“ 2, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: бл. 40А, бл. 41А, бл. 42А, бл. 41Б. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: между блокове 40А и 42А.\r\nВъв връзка с подмяна на спирателни кранове на ул. „Светлина“, кв. „Кумарица“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул.  „Светлина“, ул. „Дъбиците“, ул. „Леярска“, ул. „Стадион“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хаджи Димитър“ ъгъла с ул. „Кумарица“.\r\nВъв връзка с монтаж на спирателен кран на ул. „Света гора“, жк. „Лозенец“, се налага спиране на водоподаването от 10:00 до 20:00 часа на клиентите на „Софийска вода”, живеещи в района на: по бул. „Джеймс Баучер“ от ул. „Милин Камък“ до ул. „Христо Смирненски“; по ул. „Димитър Димов“ от ул. „Милин Камък“ до „Йоан Екзарх“; по ул. „Йоан Екзарх“ от бул. „Джеймс Баучер“ до ул. „Димитър Димов“; по ул. „Света гора“ от бул. „Джеймс Баучер“ до ул. „Презвитер Козма“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Света гора“ ъгъла с ул. „Джеймс Баучер“.\r\nВъв връзка с подмяна на сградно водопроводно отклонение на ул. „Д-р Иван Селимински“, кв. „Васил Левски“, се налага спиране на водоподаването от 9:30 до 18:00 часа на клиентите на „Софийска вода”, живеещи в района на: ул. „Д-р Иван Селимински“ от ул. „Рилска обител“ до ул. „Поп Грую“; по ул. „Ген. Георги Вазов“ от ул. „Григорий Цамблак“ до ул. „Д-р Иван Селимински“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.„ Д-р Иван Селимински“ №16.\r\nВъв връзка с подмяна на сградно водопроводно отклонение на ул. „Сливен“, жк. „Банишора“, се налага спиране на водоподаването от 9:00 до 16:00 часа на клиентите на „Софийска вода”, живеещи в района на: ул. „Сливен“ от ул. „Козлодуй“ до ул. „Охрид“; по ул. „Габър“ от ул. „Шумен“ до ул. „Охрид“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.„ Габър“ ъгъла с ул. „Охрид“.\r\nВъв връзка с изключване на уличен водопровод на ул. „Ген. Гурко“, с. Бусманци, се налага спиране на водоподаването от 9:30 до 17:30 часа на клиентите на „Софийска вода”, живеещи в района на: ул. „Средно ливаде“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Средно ливаде“ №9.\r\nВъв връзка с подмяна на сградно водопроводно отклонение на ул. „Клен“, вилна зона „Малинова долина“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Клен“, ул. „Бяла река“, ул. „Трилистник“, ул. „Полски бряст“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.„ Клен“ ъгъла с ул. „Полски бряст“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.10.25", "title": "„Софийска вода” временно ще прекъсне водоснабдяването в някои части на столицата на 26 октомври"}
{"url": "http://www.focus-news.net/news/2017/10/25/2450218/burgas-prelyala-e-reka-veleka-v-selo-kosti-navodnen-e-ploshtadat-na-naselenoto-myasto.html", "text": "Сложна е обстановката в Бургаска област вследствие на падналия там проливен дъжд. Малко след 01.00 часа в дежурната част на РД ПБЗН - Бургас са получени сигнали за наводнени къщи на територията на община Каменово, съобщиха от пресцентъра на МВР. На място работят пожарни екипи с 6 пожарни автомобила, два всъдехода „Амфибия” и водолази. Включени са и допълнително екипи от Варна. По информация на ГД ПБЗН от наводнението са засегнати  селата Камено, Константиново, Братово, Ливада, Равнец, Черни Връх, Полски извор, Тръстиково и южните квартали на Бургас. По първоначални данни има един загинал в с. Полски Извор. \r\nКъм 09.00 часа е получена сигнал, че река Велека прелива в село Кости, община Царево - наводнен е площадът,  нивото на водата се покачва. \r\nВ община Карнобат спасители и пожарникари са се отзовали на девет сигнала за наводнени сгради. \r\nОт началото на светлата част на денонощието се извършва облитане с хеликоптер с цел установяване на състоянието на засегнатите населени места. \r\nПоради наводнени участъци е ограничено движението на моторни превозни средства в участъците Средец-Айтос,  Полски извор-Тръстиково и по път II-79 Средец-Бургас.", "date": "2017.10.25", "title": "Бургас: Преляла е река Велека в село Кости – наводнен е площадът на населеното място"}
{"url": "http://www.focus-news.net/news/2017/10/25/2450219/kyustendil-galeriyata-e-domakin-na-klasicheskiya-kontsert-bezsmartnite-sonati-na-betoven.html", "text": "Галерията в Кюстендил е домакин на класическия концерт „Безсмъртните сонати на Бетовен”. Това съобщи за Радио „Фокус” – Кюстендил Димитър Божилов, представител на Музикално сдружение „Марин Големинов” и организатор на концерта, чието начало е в 19.00 часа. По думите му поводът за класическия концерт е 190 години от смъртта на композитора Лудвиг ван Бетовен. В концерта ще вземат участие Ангел Станков – цигулка и Ростислав Йовчев – пиано. „Сонатата като форма на музикално съчинение занимава творческия гений на Бетовен от ранните му години. Той построява сонатата не върху външни контрасти, а върху сблъсъка на вътрешни сили”, каза Димитър Божилов.\r\nВенцеслав ИЛЧЕВ", "date": "2017.10.25", "title": "Кюстендил: Галерията е домакин на класическия концерт „Безсмъртните сонати на Бетовен”"}
{"url": "http://www.focus-news.net/news/2017/10/25/2450220/the-washington-post-islyamska-darzhava-otpravi-novi-zaplahi-za-teroristichna-ataka-po-vreme-na-mondial-2018.html", "text": "До старта на Световното първенство по футбол в Русия остават повече от седем месеца, но близкоизточната радикална групировка „Ислямска държава“ вече заплашва с терористични атаки по време на Мондиал 2018, съобщава американското издание The Washington Post.\r\nВъв вторник медия, близка до кръговете на „Ислямска държава“, разпространи снимка на постер, на която аржентинският футболист Лионел Меси плаче с кървави сълзи, затворен зад решетки. \r\nТова не е първата заплаха, отправена от джихадистите за извършването на терористична атака по време на Световното първенство по футбол. По-рано групировката разпространи постер с логото на Мондиал 2018, на който бе написано „Ние сме тези, които избираме бойното поле“. Тереза Герова", "date": "2017.10.25", "title": "The Washington Post: „Ислямска държава“ отправи нови заплахи за терористична атака по време на Мондиал 2018"}
{"url": "http://www.focus-news.net/news/2017/10/25/2450221/grozdan-kolev-rio-kardzhali-broyat-na-prezhdevremenno-napusnalite-uchilishte-detsa-e-sveden-do-minimum.html", "text": "0.5% са отпадналите от училище деца в Кърджали за миналата година, което нарежда областта сред районите, където почти няма преждевременно напуснали училище. Това каза в сутрешния блок „Добро утро, България“ на Радио „Фокус“ Гроздан Колев, началник на Регионалното управление по образование в Кърджали. „По отношения на работата на междуинституционалния механизъм, трябва да дадем ясен отговор, че работата върви с едни добри темпове. В кондиция е системата по отношение на изпълнението на всички дейности по механизма. Аз обаче тук бих искал да спомена, че област Кърджали, в частност Община Кърджали е сред районите, където ранното напускане на училище е доста силно ограничен процес“, коментира Гроздан Колев. Той добави, че в Кърджали проблем се оказват миграционните процеси, заради които на практика са оставили някои училища с минимален брой ученици.", "date": "2017.10.25", "title": "Гроздан Колев, РИО - Кърджали: Броят на преждевременно напусналите училище деца е сведен до минимум"}
{"url": "http://www.focus-news.net/news/2017/10/25/2450222/sliven-obshtinskiyat-savet-provezhda-tarzhestveno-zasedanie-po-povod-praznika-na-grada.html", "text": "Общинския съвет в Сливен има тържествено заседание по повод празника на града – Димитровден. Заседанието започна в 10.00 часа в зала „Май“. Дневният ред включва приветствия на официалните гости и връчване на награди на Община Сливен от кмета Стефан Радев, съобщиха от пресцентъра на Общината.\r\nПрограмата за отбелязването на празника предвижда и събития за най-малките. От 11.00 часа пред Кукления театър ще се проведе детски празник „Куклен град“ със забавни игри, развлечения и скечове. Ако времето не позволява провеждане на открито, има готовност събитието да се премести в сградата на Кукления театър.\r\nОт 14.00 часа в „Хаджиданчовите къщи“ ще бъде организирана седянка – майсторилница „Най-сръчни ръце“. В 16.30 часа пред сградата на Общината ще започне мини цирков спектакъл „Въй-въй-въй“ с участие на дуо „БарбарониТе“, който включва ходене на кокили, жонглиране, игра с публиката. По време на този спектакъл Община Сливен, съвместно с магазин „Кауфланд“, ще проведе акция за популяризиране на здравословното хранене на децата с плодове.\r\nТържественият концерт за връчване на наградите на Община Сливен е с начало 18.00 часа. Той ще се проведе в зала „Сливен“.\r\nВ 19.45 на открита сцена на пл. „Хаджи Димитър“ ще започне огнено шоу „Огънче“ с участието на дуо „БарбарониТе“, след което от 20.00 часа е концертът на Криско и Михаела Филева. При дъждовно време има готовност концертът да се проведе в сградата на Драматичен театър „Стефан Киров“.\r\nЗа 21.30 часа на площада са предвидени празничните фойерверки.\r\nВ програмата за честването на Димитровден Община Сливен съвместно с институтите за култура в града организира традиционен ученически конкурс за рисунка „Аз и моят град“, изложби, премиери на книги и спектакли, много конкурси, атракциони за деца и забавления за малки и големи.", "date": "2017.10.25", "title": "Сливен: Общинският съвет провежда тържествено заседание по повод празника на града"}
{"url": "http://www.focus-news.net/news/2017/10/25/2450223/blagoevgrad-sas-zrelishten-kontsert-v-zala-peyo-yavorov-vladimir-ampov-grafa-postavi-finala-na-natsionalnoto-si-turne.html", "text": "Стотици фенове на Владимир Ампов – Графа изпълниха зала „Пейо Яворов“ в Благоевград. Това съобщиха от пресцентъра на Община Благоевград. Те станаха част от финалния концерт, част от Националното турне на поп изпълнителя. В продължение на два часа почитатели от Благоевград и страната пяха непреходни хитове и песни от новия албум на певеца „Моменти“. Сред изпълненията, които вдигнаха на крака публиката, бяха „Искам те“, „Крадена любов“, „Чуваш ли ме“, „На ръба на лудостта“, „Може би аз, може би ти“, а финалът бе поставен с легендарния хит „Давам всичко за теб“ и др. След края на концерта, Графа и неговата банда бяха извикани на бис.   \r\nГрафа и неговата лайв банда стартираха своето национално турне, след големия успех на концерта в зала „Арена Армеец“. Владимир Ампов - Графа е от малкото артисти останали на върха повече от две десетилетия. Кариерата му започва, когато е едва 10-годишен и оттогава той не спира да твори и да се развива.", "date": "2017.10.25", "title": "Благоевград: Със зрелищен концерт в зала „Пейо Яворов“ Владимир Ампов – Графа постави финала на Националното си турне"}
{"url": "http://www.focus-news.net/news/2017/10/25/2450224/varna-spokoyna-e-obstanovkata-v-oblastta-sled-intenzivnite-na-mesta-valezhi-ot-dazhd-tazi-nosht.html", "text": "Спокойна е обстановката във Варненска област след интензивните на места валежи  от дъжд тази нощ. Това съобщиха за Радио „Фокус“ – Варна от Областна администрация – Варна. През последното денонощие от общините няма постъпила информация за регистрирани инциденти или аварии. Нивата на водоемите са в норма, реките са в коритата си и не е съобщавано за настъпили проблеми. Във връзка с валежите през изминалата нощ в сутрешния доклад на дежурните по общини и до този момент няма забележки относно язовири, запушени пътища, свлачища и паднали дървета.\r\nПо данни на Министерството на околната среда и водите за област Варна Националният институт по метеорология и хидрология (НИМХ – БАН) предупреждава за жълт код - първа степен, за валежи с количества от 15 до 30 л/кв.м за денонощие. Въз основа на метеорологичната прогноза се очаква в Черноморски басейн речните нива да се повишават, като по съществени повишения ще има в горното течение на р. Камчия над яз. „Камчия“ и яз. „Тича“. От вечерните часове на 25 октомври ще започнат понижения на речните нива, като все още повишения ще има до сутрешните часове на 26 октомври само в долните течения на основните реки в басейна.\r\nМарияна ВАЛЕНТИНОВА", "date": "2017.10.25", "title": "Варна: Спокойна е обстановката в областта след интензивните на места валежи от дъжд тази нощ"}
{"url": "http://www.focus-news.net/news/2017/10/25/2450225/sport-grigor-dimitrov-ofitsialno-se-klasira-na-finalite-v-london-za-parvi-pat-v-karierata-si.html", "text": "Голямата цел през сезон 2017 за Григор Димитров е изпълнена – първата ни ракета официално се класира за финалите на АТР в Лондон за първи път в кариерата си, а Марин Чилич също си осигури място.\r\nБългаринът и хърватинът се присъединяват към Рафаел Надал, 6-кратния шампион Роджър Федерер, Александър Зверев и Доминик Тийм.\r\nТурнирът се провежда в периода 12-19 ноември.\r\nВърхът в сезона на Григор Димитров бе спечелването на първа „Мастърс“ титла в кариерата му на турнира в Синсинати.", "date": "2017.10.25", "title": "Спорт: Григор Димитров официално се класира на финалите в Лондон за първи път в кариерата си"}
{"url": "http://www.focus-news.net/news/2017/10/25/2450226/ministar-tsetska-tsacheva-antikoruptsionniyat-zakonoproekt-tseli-da-se-zashtityat-interesite-na-obshtestvoto-chrez-efektivno-protivodeystvie-na-koruptsiyata.html", "text": "Антикорупционният законопроект цели да се защитят интересите на обществото чрез ефективно противодействие на корупцията. Това каза министърът на правосъдието Цецка Цачева по време на обсъждането в пленарна зала на антикорупционния законопроект, внесен от Министерски съвет, предаде репортер на Агенция „Фокус“. „В Министерството на правосъдието в широк състав на работна група бе изготвен законът, който обсъждаме в момента. При изготвянето му сме се съобразили с националната стратегия за превенция и противодействие на корупцията за периода 2015-2020 г., с актуализираната стратегия за продължаване на реформата в съдебната система, както и с препоръките в доклада на ЕК по механизма за сътрудничество и проверка за 2017 г. Като препоръка е заложено приемането на нова нормативна уредба, с която да се създаде ефективен орган за борба с корупцията“, заяви Цачева. По думите ѝ законопроектът има за цел да се защитят интересите на обществото, на първо място чрез ефективно противодействие на корупцията. „На второ място, чрез създаване на гаранция, че лицата, заемащи публични длъжности и изпълняващи правомощията и задълженията си честно и почтено при спазване на Конституцията и законите на страната. На трето място, предотвратяване на възможностите за незаконно придобиване на имущество и разпореждането с него. Целите на закона се осъществяват чрез принципите на законност, прозрачност, независимост, обективност и безпристрастност“, допълни тя. Цачева уточни, че в законопроекта подробно е посочен кръгът на лицата, които заемат висши публични длъжности. „Предлага се създаването на нов единен независим антикорупционен орган, който в закона се нарича Комисия за противодействие за корупцията и за отнемане на незаконно придобито имущество. Успоредно с предложения антикорупционен закон, Министерството на правосъдието е изготвил проект за изменение и допълнение на НК, с който са осъвременени съставите на голяма част от корупционните престъпления. За първи път се инкриминира търговията с влияние“, каза още правосъдният министър. \r\nЛюба АЛЕКСИЕВА", "date": "2017.10.25", "title": "Министър Цецка Цачева: Антикорупционният законопроект цели да се защитят интересите на обществото чрез ефективно противодействие на корупцията"}
{"url": "http://www.focus-news.net/news/2017/10/25/2450227/stara-zagora-zvezdata-na-balgarskoto-pluvane-antani-ivanov-shte-uchastva-v-turnira-rusi-rusev-koyto-shte-se-provede-v-grada.html", "text": "Един от най-успешните български плувци ще участва в шестото издание на Международния турнир по плуване „Руси Русев“, който ще се проведе на 28 и 29 октомври в Стара Загора. Това съобщиха от пресцентъра на Община Стара Загора. Официалното откриване е от 16.30 часа на 28 октомври на обновения общински плувен басейн, където ще се съберат асове в плувния спорт. Те ще  покриват нормативи за Европейското първенство на малък басейн, което ще се състои в Дания през декември.\r\nНа 27 октомври в 15.00 часа, в зала 203 на Община Стара Загора бронзовият медалист от световното младежко първенство Индианаполис 2017 Антъни Иванов заедно с Генералния секретар на Българската федерация по плувни спортове Таня Богомилова ще се срещне с кмета на Стара Загора Живко Тодоров и представители на местната власт. \r\nОрганизатор на турнира е Плувен клуб „Траяна“, с подкрепата на Община Стара Загора. „Амбицията ни е този турнир да представи Стара Загора като модерен център на плуването с обновения басейн. За пръв път ще работи и електронна измервателна уредба“, обясни Стефан Вачев, президент и треньор на клуб „Траяна“. По думите му, Антъни Иванов ще бъде лице на турнира, който се превръща в място, където плувците гонят рекорди и показват красотата на плуването, приобщавайки и останалите към спорта ни – не само в Стара Загора, а и в цялата страна“, допълни Стефан Вачев.\r\nНа 26 октомври от 13.30 часа ще се проведе среща на състезатели и треньори от националния отбор по плуване с ученици от Спортно училище  „Тодор Каблешков“ Стара Загора. От 16.00 часа на плувния басейн започва Открит урок на състезатели и треньори от националния отбор по плуване пред деца от спортните клубове по плуване.\r\nНа 27 октомври в 9.30 часа състезатели и треньори ще посетят Детска градина 10 „Светлина“ и ще се срещнат с деца трениращи в плувния басейн на забавачката.\r\nНачалото на първия състезателен полуден е на 28 октомври от 9.30 часа, а от 17.00 часа започва вторият състезателен полуден. На 29 октомври от 9.30 часа ще се проведат състезанията от третия полуден.\r\nСъстезателите с най-добри постижения по точковата таблица на ФИНА ще получат парични премии. Ще бъдат наградени и треньорите на най-добрите състезатели при мъжете и жените.", "date": "2017.10.25", "title": "Стара Загора: Звездата на българското плуване Антъни Иванов ще участва в турнира \"Руси Русев\", който ще се проведе в града"}
{"url": "http://www.focus-news.net/news/2017/10/25/2450228/sliven-okrazhniyat-sad-zasedava-po-delo-sreshtu-lekar-za-prichinyavane-na-smart-po-nepredpazlivost.html", "text": "Лекар от Сливен е подсъдим за причиняване на смърт по непредпазливост, съобщиха от Окръжната прокуратура. Окръжният съд в Сливен заседава по делото днес. Хирургът В.П. е подсъдим за това, че не е е оказал своевременно качествена медицинска дейност и осъществил действия, довели до увреда здравето и живота на 46-годишна жена от сливенското село Сотиря.\r\nЖената е починала от масивна кръвозагуба на 22 март 2013 година, като според обвинението причината е немарливо изпълнение на лекарските задължения.", "date": "2017.10.25", "title": "Сливен: Окръжният съд заседава по дело срещу лекар за причиняване на смърт по непредпазливост"}
{"url": "http://www.focus-news.net/news/2017/10/25/2450229/der-spiegel-frank-valter-shtaynmayer-pristiga-na-poseshtenie-v-moskva-predvidena-e-sreshta-s-vladimir-putin.html", "text": "Франк-Валтер Щайнмайер е първият германски президент, който посещава Русия за последните седем години – в сряда държавният глава на ФРГ ще пристигне в Москва, където ще проведе преговори с руския си колега, отбелязва изданието Der Spiegel.\r\nВ руската столица Щайнмайер иска да проучи възможностите за постепенното възстановяване на доверието между двете страни. „Низходящата спирала в отношенията между Русия и Европейския съюз през последните години е лоша и за двете страни\", подчерта германският президент преди заминаването си за Москва.\r\nВ рамките на 25-часово работно посещение в руската столица, Щайнмайер ще се срещне с Владимир Путин. „Влизам в този разговор без никакви илюзии\", призна германският президент. Но важността на германско-руската връзка е толкова голяма, че не може да бъде допусната липсата на диалог. „Дължим го на нашите народи, за да противодействаме на по-нататъшното отчуждение между германците и руснаците\", подчерта Щайнмайер.\r\nОт присъединяването на Украйна към Крим през 2014 г. германско-руските отношения са силно натоварени от продължаващите боеве в източната част на Украйна. Необходимо е да се говори за тези различия и едно посещение няма да оправи нещата, коментира Щайнмайер. „Но съм загрижен да намеря начини за излизане от отрицателната спирала на конфронтацията, загубата на доверие и взаимните упреци\", допълни държавният глава на ФРГ.\r\nВизитата му в Москва не е държавна, а работна. Щайнмайер ще бъде първият държавен глава на Германия, който ще проведе разговори в Москва от седем години насам. През 2010 г. Кристиан Вулф посети Дмитрий Медведев, тогавашен президент на Русия. Предшественикът на Щайнмайер, Йоахим Гаук, не е пътувал до Москва по време на мандата си. Той се срещна с Путин през юни 2012 г. в двореца Белвю в Берлин. Разговорът между двамата премина в напрегната атмосфера, която не остана незабелязана за германските медии.Тереза Герова", "date": "2017.10.25", "title": "Der Spiegel: Франк-Валтер Щайнмайер пристига на посещение в Москва, предвидена е среща с Владимир Путин"}
{"url": "http://www.focus-news.net/news/2017/10/25/2450230/veliko-tarnovo-uchenitsi-ot-svishtov-shte-otpravyat-literaturno-muzikalen-pozdrav-na-buditelite-skromni-balgarinat-kitka-sviva.html", "text": "Ученици от СУ „Николай Катранов“ в Свищов ще отправят литературно-музикален поздрав „На будителите скромни българинът китка свива“. Събитието ще се проведе от 11.30 часа в Детския отдел на Градска библиотеката. Това съобщи за Радио „Фокус“ – Велико Търново Руско Русев от отдел „Изкуство“ на библиотеката. Инициативата е част от богатата програма на Община Свищов по повод Деня на будителите. Учениците ще четат стихове на П. Р. Славейков по повод 190-годишнината от рождението на писателя и на Васил Попович по повод 185-годишнината от рождението му. \r\nВ 12.30 часа в отдел „Изкуство“ ученици от ОУ „Филип Сакелариевич“ ще рисуват сцени и герои от любими приказки. \r\nВ четвъртък от 15.00 часа в Детския отдел на Градска библиотека ще бъдат отбелязани 110 години от рождението на Астрид Линдгрен. Ще гостуват ученици от 1а  клас на ОУ „Филип Сакелариевич“.\r\nНадежда КРЪСТЕВА", "date": "2017.10.25", "title": "Велико Търново: Ученици от Свищов ще отправят литературно-музикален поздрав „На будителите скромни българинът китка свива“"}
{"url": "http://www.focus-news.net/news/2017/10/25/2450231/burgas-mazh-e-zaginal-pri-navodneniyata-v-s-livada-izdirvat-drug-ot-s-polski-izvor.html", "text": "Мъж е загинал при наводненията в с. Ливада, община Камено. Предприети са издирвателни действия по сигнал за изчезнал мъж в с. Полски извор. Това съобщиха от пресцентъра на МВР. Към 10.00 часа оо информация на Главна дирекция \"Пожарна безопасност и защита на населението\" частично бедствено положение е обявено и в бургаските квартали Долно Езерово, Горно Езерово, Лозово, както и в селата Маринка и Извор. Пътят за с. Извор е затворен поради преливане на реката. Затворен е и пътят между кв. Долно Езерово - с. Братово.", "date": "2017.10.25", "title": "Бургас: Мъж е загинал при наводненията в с. Ливада, издирват друг от с. Полски извор"}
{"url": "http://www.focus-news.net/news/2017/10/25/2450232/dobrich-bez-vodopodavane-e-tsentralna-gradska-chast-zaradi-otstranyavane-na-avariya.html", "text": "Без водоподаване е централна градска част заради отстраняване на авария, съобщиха от водоснабдителното дружество, обслужващо областта. Водата е спряна в района между булевардите „Русия“ и „Добричка епопея“ до Северна промишлена зона, включително улиците „Иларион Макариополоски“ и „Клокотница“. В областта с нарушено водоснабдяване поради аварии са в район Добрич-селска селата Ломница, Златия, Методиево и Помпена станция - Батово, в район Балчик - с. Рогачево, в район Каварна - с. Топола и с. Божурец, в район Генерал Тошево - с. Кардам и в район Шабла – в общинския център кв. „Свобода“ и ул. „Черни връх“, с. Крапец и Помпена станция – Горун.", "date": "2017.10.25", "title": "Добрич: Без водоподаване е централна градска част заради отстраняване на авария"}
{"url": "http://www.focus-news.net/news/2017/10/25/2450233/blagoevgrad-obshtina-petrich-provede-konkurs-petrich-105-godini-svoboda-nagrazhdavaneto-na-pobeditelite-shte-bade-na-27-oktomvri.html", "text": "Община Петрич проведе конкурс „Петрич – 105 години свобода“. Това каза за Радио „Фокус“ – Пирин Цонко Манчев, един от организаторите на проявата. Конкурсът е посветен на 105-ата годишнина от освобождението на Петрич от турско робство и се провежда под патронажа на кмета на Общината Димитър Бръчков. „Той е под надслов „105 години свобода“. Конкурсът се провежда в четири направления – литература, изобразително изкуство, фотография и мултимедия“, посочи Манчев. Той допълни, че целите на конкурса са да се даде възможност на младите хора от общината да изразят своето отношение към отбелязването на годишнината от освобождението на Петрич. \r\n„Обявяването на резултатите и награждаването на победителите ще се проведе на 27 октомври от 11.00 часа в Централната експозиционна зала на Исторически музей – Петрич. Всички участници ще получат грамота, а лауреатите на конкурса ще получат почетен диплом и еднократно финансиране чрез програма на мерките за закрила на деца с изявени дарби през 2017 година в Община Петрич“, посочи Манчев. Той заяви, че всъщност самият конкурс се явява като част от приетите мерки за закрила на децата в общината.\r\nЛивия НИНОВА", "date": "2017.10.25", "title": "Благоевград: Община Петрич проведе конкурс „Петрич – 105 години свобода“, награждаването на победителите ще бъде на 27 октомври"}
{"url": "http://www.focus-news.net/news/2017/10/25/2450234/krum-zarkov-osnovna-tsel-vav-varianta-na-bsp-za-antikoruptsionen-zakon-e-postiganeto-na-efektivnost.html", "text": "Във варианта на БСП за антикорупционен закон основната цел е постигане на ефективност. Това каза заместник-председателят на ПГ на „БСП за България“ Крум Зарков от трибуната на Народното събрание при представянето на законопроекта на БСП за Антикорупционен закон на първо четене, предаде репортер на Агенция „Фокус“. Според него, за да се постигне ефективност с новия антикорупционен орган, той трябва да съсредоточи в себе си само и единствено онези правомощия, които пряко засягат борбата с корупцията. „Това означава, че в този орган трябва да се концентрира оперативен и разследващ потенциал“, заяви Зарков. Той обяви, че БСП предлага звеното към Сметната палата и специализираната дирекция към ДАНС да се слеят по качествено нов начин и при пълна хармония, като се осигури една нова служба „Антикорупция“. По думите му идеята на БСП е директорът на единният орган да се назначава с указ на президента за срок от 5 години, което ще е гаранция, че съответната институция няма да е подчинена на една партия и едно мнозинство. Той поясни, че директорът ще има трима заместници, като идеята е те да бъдат избирани от Народното събрание. \"Предстои ни отговорен дебат или по-точно точно продължение на темата, която разискваме заедно и по отделно в медии и на експертни срещи вече няколко месеца. Хубаво е, че двете основни политически сили в България идентифицират проблема за корупцията по висшите етажи на властта и имат воля да се справят с него. Различно е обаче разбирането ни по отношение на това какво е корупция, какъв е нейният характер и как ефективно да ѝ се противостои. Дълбоко съм убеден, че именно законът внесен от БСП дава по-ясни и категорични отговори точно на тези въпроси, затова той заслужава в по-голяма степен доверието на народните представители“, каза Крум Зарков. \r\nДеница КИТАНОВА", "date": "2017.10.25", "title": "Крум Зарков: Основна цел във варианта на БСП за антикорупционен закон е постигането на ефективност"}
{"url": "http://www.focus-news.net/news/2017/10/25/2450235/vratsa-samodelna-pushka-gazovo-avtomatichno-orazhie-i-boepripasi-sa-izzeti-pri-proverka-na-chasten-imot-v-selo-tarnak.html", "text": "Самоделна пушка, газово автоматично оръжие и боеприпаси са иззети при проверка на частен имот в село Търнак. Това съобщиха от ОДМВР - Враца. Вчера при претърсването на дома в село Търнак полицейските служители са намерили и иззели самоделно изработена пушка с ловен патрон в цевта и газово автоматично оръжие с атипични боеприпаси за него. Образувано е бързо производство.", "date": "2017.10.25", "title": "Враца: Самоделна пушка, газово автоматично оръжие и боеприпаси са иззети при проверка на частен имот в село Търнак"}
{"url": "http://www.focus-news.net/news/2017/10/25/2450236/georgi-dimitrov-kmet-na-karnobat-na-teritoriyata-na-obshtinata-ima-10-navodneni-mazeta-na-kashti-nyama-da-obyavyavame-chastichno-bedstveno-polozhenie.html", "text": "Нямаме намерение да обявяваме частично бедствено положение. На територията на общината има само 10 наводнени мазета на къщи. Това каза за Агенция „Фокус“ кметът на община Карнобат Георги Димитров. „Преди малко ми се обади шефът на Държавната агенция за метеорологичен надзор. Интересуват се хората, защото в съседната община Камено има проблем с язовирите, но при нас всичко е наред, язовирите са под постоянно наблюдение. Няма ток в селата Драгово, Козаре и Хаджиите, но се работи по неговото възстановяване. В град Карнобат има наноси, запълнени са уличните шахти, но по-голямата вода се оттече“, каза още Димитров.\r\nЦветилена СИМЕОНОВА", "date": "2017.10.25", "title": "Георги Димитров, кмет на Карнобат: На територията на общината има 10 наводнени мазета на къщи, няма да обявяваме частично бедствено положение"}
{"url": "http://www.focus-news.net/news/2017/10/25/2450237/sliven-s-dve-premieri-na-knigi-regionalna-biblioteka-sava-dobroplodni-se-vklyuchi-v-programata-za-praznika-na-grada.html", "text": "С две премиери на книги за Васил Левски Регионална библиотека „Сава Доброплодни” се включи в програмата за празника на Сливен – Димитровден, съобщиха от библиотеката. Традиция стана в навечерието на празника РБ „Сава Доброплодни” да представя нови книги, посветени на събития и личности от националната ни история, с които всеки българин се гордее. \r\nПрез тази година се навършиха 180 години от рождението на Апостола на българската свобода – Васил Левски. Под знака на тази годишнина бяха и представените в програмата за празника на града книги: втора част от романа  „Апостола на българите” на сливенския писател Желяз Кондев и романът „Първият след бога. Любовта и смъртта на Васил Левски” на българската писателка Неда Антонова.", "date": "2017.10.25", "title": "Сливен: С две премиери на книги Регионална библиотека „Сава Доброплодни” се включи в програмата за празника на града"}
{"url": "http://www.focus-news.net/news/2017/10/25/2450238/die-welt-politsiyata-v-berlin-e-izzela-orazhiya-i-golemi-kolichestva-munitsii-pri-operatsiya-sreshtu-islyamistkite-kragove.html", "text": "В рамките на операция, насочена срещу ислямистките кръгове, полицията във федералната германска столица Берлин е иззела оръжия и големи количества муниции, съобщава националният ежедневник Die Welt.\r\nПо данни на Прокуратурата, „те биха могли да бъдат използвани за атаки“, но „до този момент няма доказателства за конкретна подготовка на атентат“. Съгласно разпространените данни, полицейската операция е предшествана от продължително разследване срещу 40-годишен гражданин на Германия, за който има съмнения, че е част от ислямистката сцена в Германия.\r\nДруги подробности към момента не се представят.Тереза Герова", "date": "2017.10.25", "title": "Die Welt: Полицията в Берлин е иззела оръжия и големи количества муниции при операция срещу ислямистките кръгове"}
{"url": "http://www.focus-news.net/news/2017/10/25/2450239/plovdiv-taksimetrov-avtomobil-e-blasnal-11-godishno-dete.html", "text": "Таксиметров автомобил с 59-годишен водач е блъснал пресичащо 11-годишно момиче на кръстовището между булевардите „Княгиня Мария Луиза“ и „Източен“ в Пловдив. Това съобщиха за Радио „Фокус“ – Пловдив от Областната дирекция на МВР. Сигналът за инцидента е подаден към 08.00 часа тази сутрин. Детето е настанено в болница, като по първоначални данни не е тежко пострадало. 59-годишният водач е тестван за употреба на алкохол и наркотици, като резултатите са отрицателни. \r\nПървоначално шофьорът е продължил по пътя си след настъпването на инцидента, но малко по-късно се е върнал на местопроизшествието. Продължава работата по случая.\r\nТони МИХАЙЛОВ", "date": "2017.10.25", "title": "Пловдив: Таксиметров автомобил е блъснал 11-годишно дете"}
{"url": "http://www.focus-news.net/news/2017/10/25/2450240/vidin-s-26-sm-se-e-ponizhilo-nivoto-na-reka-dunav-pri-novo-selo-za-poslednoto-denonoshtie.html", "text": "С 26 см се понижи нивото на Дунав в началото на българския участък на реката при Ново село за последното денонощие, водният стоеж е 77 см, съобщиха от местната Хидрометеорологична станция. При Видин е измерено понижение от 26 см, водният стоеж е 127 см. Нивото на река Дунав край Лом е 157 см, водният стоеж през последното денонощие се е понижило с 13 см. Нивото на реката се е повишило край Оряхово с 5 см, водният стоеж е 58 см. Температурата на водата край Ново село е 14,5 градуса, а край Оряхово е 14,7 градуса.", "date": "2017.10.25", "title": "Видин: С 26 см се е понижило нивото на река Дунав при Ново село за последното денонощие"}
{"url": "http://www.focus-news.net/news/2017/10/25/2450241/varna-ekipi-na-pozharnata-sa-rabotili-po-dva-signala-za-padnali-na-patya-darveta-zaradi-silniya-vyatar.html", "text": "Екипи на пожарната във Варна са работили по два сигнала за паднали на пътя дървета заради силния вятър. Това съобщиха за Радио „Фокус“ – Варна от ОД на МВР – Варна. Единият от инцидентите е на автомагистрала „Хемус“, малко след бензиностанцията в края на Варна. Непосредствено около случването на инцидента в района са се движили лек и товарен автомобил. Лекият автомобил е с нанесени материални щети. Няма пострадали хора. Другият случай, при който е била необходима намесата на екипите за отстраняване на дърво от пътното платно, затрудняващо движението, е на разклона за село Звездица.\r\nПрез последното денонощие няма постъпили сигнали, свързани с наводнения или нужда от отводняване.\r\nМарияна ВАЛЕНТИНОВА", "date": "2017.10.25", "title": "Варна: Екипи на пожарната са работили по два сигнала за паднали на пътя дървета заради силния вятър"}
{"url": "http://www.focus-news.net/news/2017/10/25/2450242/yanka-gospodinova-kmet-na-alfatar-organizirame-chetene-na-stihotvoreniya-ot-detsa-v-chest-na-130-godishninata-ot-rozhdenieto-na-pisatelya-vladimir-musakov.html", "text": "Организираме четене на стихотворения от деца в чест на 130-годишнината от рождението на писателя Владимир Мусаков. Това каза кметът на Алфатар Янка Господинова в интервю за Агенция „Фокус“. Тя уточни, че то ще се проведе в читалище „Йордан Йовков“ и в него ще вземат участие децата от училище „Христо Ботев“. „И едно от дечицата ще бъде наградено от мен за високи постигнати резултати по български език и литература през последната учебна година. Преди това ще бъде изнесена панихида в църквата „Св. Троица“ в Алфатар в чест на рождението на писателя. А тъй като е бил и драматург, за вечерта сме подготвили за нашите съграждани много хубав спектакъл. Мисля, че по този начин ще поставим едно много добро начало на това идните поколения да се научат да познават много добре историята не само на страната си, но и на родния си край“, каза още Господинова и обясни, че за личността на Владимир Мусаков се знае твърде малко и то предимно от по-възрастното поколение алфатарци.\r\n„Той е роден на 25 октомври 1887 г. в София. Завършва право и финанси юридическия факултет в Московския държавен университет, като студентските си години освен на учене посвещава и на пътешествия и писане. Сътрудник е на списания „Листопад“, „Светлина“, „Родно изкуство“ и „Факел“, които публикуват негови разкази, стихове в проза, приказки и импресии. Малко по-късно се записва да учи в Школата за запасни офицери и по време на Първата световна война е произведен в чин подпоручик и е мобилизиран първо на южния, а след това и на Добруджанския фронт. Там при боевете при село Кубадин е ранен и умира от тетанус на 28 септември 1916 г. във Военната болница в село (сега град) Алфатар и е погребан в нашата църква“, разказа още тя. По думите й след смъртта му семейството му е получило много човешко и прочувствено писмо от Иван Вазов.\r\n„През 1921 г. Народният театър залага на „Далила“ – това е първото представяне пред публика на драмата на Владимир Мусаков, а малко след това излиза и първата му книга „Кървави петна“, която бива високо оценена от неговите съвременници, а по-късно и от големите литературни анализатори. Тази книга е писана на фронта, в окопите, и е определена като най-значителното, реалистично и антивоенно произведение на автора“, каза още Господинова.\r\nЦветилена СИМЕОНОВА", "date": "2017.10.25", "title": "Янка Господинова, кмет на Алфатар: Организираме четене на стихотворения от деца в чест на 130-годишнината от рождението на писателя Владимир Мусаков"}
{"url": "http://www.focus-news.net/news/2017/10/25/2450243/razgrad-4-000-lv-sa-otkradnati-ot-tovaren-avtomobil-parkiran-pred-magazin-v-grada.html", "text": "4 000 лв. са откраднати от товарен автомобил, паркиран пред хранителен магазин в Разград. Това съобщиха от ОДМВР - Разград. Освен парите, през незаключената врата на „Опел-а Виваро“ изчезнали и два мобилни телефона, оставени на предната седалка. Товарният автомобил се управлявал от 25-годишен мъж с инициали Г. И. от село Ушинци, който сигнализирал за случилото се на 24 октомври в РУ - Разград. По случая се води разследване.", "date": "2017.10.25", "title": "Разград: 4 000 лв. са откраднати от товарен автомобил, паркиран пред магазин в града"}
{"url": "http://www.focus-news.net/news/2017/10/25/2450244/pazardzhik-76-godishna-zhena-e-v-tezhko-sastoyanie-sled-katastrofa-na-bulevard-hristo-botev.html", "text": "76-годишна жена е пострадала при катастрофа рано тази сутрин в Пазарджик, съобщи за Радио \"Фокус\" - Пазарджик говорителят на ОДМВР Мирослав Стоянов. Той обясни, че жената е блъсната от микробус, докато е пресичала пътното платно на булевард \"Христо Ботев\" в Пазарджик, в района на Пожарната. Сигнал за инцидента е подаден на телефон 112 около 7.30 часа. Жената е откарана в болница в тежко състояние. Шофьорът на микробуса е останал на мястото на катастрофата и е оказал съдействие. Огледът на мястото на инцидента продължава, движението по булеварда се регулира от полицията.\r\nВаня НИКОЛОВА", "date": "2017.10.25", "title": "Пазарджик: 76-годишна жена е в тежко състояние след катастрофа на булевард \"Христо Ботев\""}
{"url": "http://www.focus-news.net/news/2017/10/25/2450245/boris-nikolov-kmet-na-obshtina-belogradchik-spokoyna-e-obstanovkata-sled-padnalite-obilni-valezhi.html", "text": "Спокойна обстановката след падналите обилни валежи в Белоградчик и населените места на общината. Това каза за Радио „Фокус“ – Видин Борис Николов, кмет на Община Белоградчик. Той посочи, че няма опасност за язовирите, които са на територията на общината в землищата на селата Дъбравка, Ошане и Рабиша и изравнителя край село Раяновци. „Нормално е нивото на водата в язовирите, няма преливане, водните съоръжения могат да поемат още количество вода“, каза Борис Николов. Той допълни, че въпреки голямото количество дъжд, което е паднало през изминалото денонощие – 45 л./кв. м няма постъпили сигнали за наводнени приземни етажи и мазета. „Пътищата в общината също са проходими, паднали дървета, свлечени кални маси на пътните настилки – няма. Спокойно се преминава по пътната мрежа“, добави Борис Николов. Всички училищни автобуси тази сутрин са извозили децата до средищните училища в общината.\r\nАнна ЛОЗАНОВА", "date": "2017.10.25", "title": "Борис Николов, кмет на Община Белоградчик: Спокойна е  обстановката след падналите обилни валежи"}
{"url": "http://www.focus-news.net/news/2017/10/25/2450246/hamid-hamid-dps-antikoruptsionniyat-zakonoproekt-na-ms-e-krachka-kam-vrashtane-na-normalnostta-no-ot-gerb-se-ochakva-po-golyama-da-izhvarlyat-natsionalistite-ot-vlastta.html", "text": "Колеги от ГЕРБ, благодарим ви, защото с третия опит най-после се върнахте на позицията на ДПС. Затова законопроектът ще мине. Това каза от парламентарната трибуна депутатът от ДПС Хамид Хамид по време на дебатите по приемането на първо четене на антикорупционния законопроект, предаде репортер на Агенция „Фокус“. „Ние ще го подкрепим. Останаха сравнителни малко спорни моменти, г-жо министър. Надявам се, че между първо и второ четене ще се отстранят“, заяви Хамид. \r\nТой попита дали има юристи в Министерството на правосъдието. „Как така текст във вашия законопроект ще казва, че някой ще напише сигнал, възможно е да унищожи нечии съдби и да не носи никаква отговорност? Как е възможно това? Това е един от малкото текстове, които предполагат, че законът може да бъде използван като политическа бухалка. Нека да направим един закон. Колеги от ГЕРБ, това е добра крачка към връщане на нормалността, обаче от вас се очаква да направите по-голямата, за да върнете България в европейския път – просто изхвърлете националистите от властта“, каза още Хамид Хамид. \r\nЛюба АЛЕКСИЕВА", "date": "2017.10.25", "title": "Хамид Хамид, ДПС: Антикорупционният законопроект на МС е крачка към връщане на нормалността, но от ГЕРБ се очаква по-голяма - да изхвърлят националистите от властта"}
{"url": "http://www.focus-news.net/news/2017/10/25/2450247/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Германия депортира нова група афганистанци в родината им, съобщава баварският вестник Die Sueddeutsche Zeitung. Самолет с 14 млади граждани на Афганистан кацна в сутрешните часове на сряда в афганистанската столица Кабул, уточни представител на Международната организация за миграция (МОМ). Официални данни от властите в Берлин към момента няма. По информация на МОМ машината е излетяла от Лайпциг, федерална провинция Саксония.\r\n*** Франк-Валтер Щайнмайер е първият германски президент, който посещава Русия за последните седем години – в сряда държавният глава на ФРГ ще пристигне в Москва, където ще проведе преговори с руския си колега, отбелязва изданието Der Spiegel.\r\nВ руската столица Щайнмайер иска да проучи възможностите за постепенното възстановяване на доверието между двете страни. „Низходящата спирала в отношенията между Русия и Европейския съюз през последните години е лоша и за двете страни\", подчерта германският президент преди заминаването си за Москва.\r\nВ рамките на 25-часово работно посещение в руската столица, Щайнмайер ще се срещне с Владимир Путин. „Влизам в този разговор без никакви илюзии\", призна германският президент. Но важността на германско-руската връзка е толкова голяма, че не може да бъде допусната липсата на диалог. „Дължим го на нашите народи, за да противодействаме на по-нататъшното отчуждение между германците и руснаците\", подчерта Щайнмайер.\r\nОт присъединяването на Украйна към Крим през 2014 г. германско-руските отношения са силно натоварени от продължаващите боеве в източната част на Украйна. Необходимо е да се говори за тези различия и едно посещение няма да оправи нещата, коментира Щайнмайер. „Но съм загрижен да намеря начини за излизане от отрицателната спирала на конфронтацията, загубата на доверие и взаимните упреци\", допълни държавният глава на ФРГ.\r\nВизитата му в Москва не е държавна, а работна. Щайнмайер ще бъде първият държавен глава на Германия, който ще проведе разговори в Москва от седем години насам. През 2010 г. Кристиан Вулф посети Дмитрий Медведев, тогавашен президент на Русия. Предшественикът на Щайнмайер, Йоахим Гаук, не е пътувал до Москва по време на мандата си. Той се срещна с Путин през юни 2012 г. в двореца Белвю в Берлин. Разговорът между двамата премина в напрегната атмосфера, която не остана незабелязана за германските медии.\r\n***  В сряда, 25 октомври, в Истанбул започва делото срещу германския активист Петер Щойтнер, припомня националният ежедневник Die Frankfurter Allgemeine Zeitung.\r\nПрокуратурата в Турция обвинява Щойтнер и още други десет души в „членство във въоръжена терористична организация\" или „подкрепа за въоръжени терористични организации\". От обвинителния акт обаче не става ясно за коя групировка става въпрос. В Германия са налице сериозни опасения, че процесът срещу Щойтнер няма да бъде справедлив.\r\nАгенция „Фокус“ припомня: \r\nПетер Щойтнер и още няколко други активисти на „Амнести Интернешънъл” бяха задържани през месец юли в Турция. Арестът им доведе до ново изостряне на отношенията между Берлин и Анкара, което провокира германското правителство да заговори за преориентация на политиката спрямо Турция. Набелязани бяха мерки, които да покажат на Ердоган, че е прекрачил „червената линия\".\r\n*** В рамките на операция, насочена срещу ислямистките кръгове, полицията във федералната германска столица Берлин е иззела оръжия и големи количества муниции, съобщава националният ежедневник Die Welt.\r\nПо данни на Прокуратурата, „те биха могли да бъдат използвани за атаки“, но „до този момент няма доказателства за конкретна подготовка на атентат“. Съгласно разпространените данни, полицейската операция е предшествана от продължително разследване срещу 40-годишен гражданин на Германия, за който има съмнения, че е част от ислямистката сцена в Германия.\r\nДруги подробности към момента не се представят.\r\n***", "date": "2017.10.25", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/10/25/2450248/georgi-lapchev-kmet-na-tsarevo-navodneni-sa-kashti-ot-niskite-chasti-na-selo-kosti.html", "text": "Наводнени са къщи от ниските части на село Кости, съобщи за Радио „Фокус“ кметът на Община Царево Георги Лапчев. По думите му всички хора са евакуирани. „Това са ниските части на селото, които винаги попадат под вода и още рано сутринта кметът е преместил хората в други къщи или кметството. Има и други, които са отишли при роднини“, каза още Лапчев. „Няма нищо по-различно от трудните моменти, в които сме изпадали в други години. Наистина има много вода в село Кости“, добави кметът. По думите му Общинската служба по обществен ред работи на терен, както и екипи на противопожарната служба. „Изчакваме да видим дали водата от реката ще започне да се оттича от селото и ако има нужда от спешни действия, да се реагира веднага. Взети са всички мерки“, каза още Георги Лапчев. Към момента в общината продължава да вали дъжд.„Фокус“ припомня, че към 09.00 часа е получена сигнал, че река Велека прелива в село Кости, община Царево – наводнен е площадът.\r\nМария РУСЕВА", "date": "2017.10.25", "title": "Георги Лапчев, кмет на Царево: Наводнени са къщи от ниските части на село Кости"}
{"url": "http://www.focus-news.net/news/2017/10/25/2450249/pernik-lek-avtomobil-e-katastrofiral-na-izlizane-ot-detelinata-v-posoka-grada.html", "text": "Лек автомобил е катастрофирал на излизане от детелината в посока града, предаде репортер на Агенция \"Фокус\". Автомобилът затруднява нормалното преминаване през пътния участък, на мястото има екип на пътна полиция. \"Фокус\" призовава водачите на МПС да шофират с повишено внимание, преминавайки през пътния участък.", "date": "2017.10.25", "title": "Перник: Лек автомобил е катастрофирал на излизане от детелината в посока града"}
{"url": "http://www.focus-news.net/news/2017/10/25/2450250/plovdiv-narusheno-e-vodopodavaneto-v-asenovgrad-poradi-deynosti-po-izpalnenie-na-vodniya-tsikal.html", "text": "Нарушено е водоподаването в град Асеновград поради дейности по изпълнение на Водния цикъл. Това сочи справка на сайта на водоснабдителното дружество за Пловдивска област. Точната причина за нарушеното водоподаване е изграждането на нови водопроводни връзки от външна фирма-изпълнител по „Проект за рехабилитация на водоснабдителната и канализационната мрежи“. Водоподаването в целия град ще бъде нарушено за времето до 15.30 часа.\r\nЕкипите на водоснабдителното дружество работят и по отстраняването на аварии в градовете Калофер и Пловдив. Частично е нарушено водоподаването в град Калофер поради авария на ул. „9-ти септември“. Без вода до 13.00 часа днес са и живущите в района на бул. „Санкт Петербург“ в град Пловдив, а за неопределен период от време и до отстраняване на авариите – в района на улиците „Калофер“ и „Розова долина“.", "date": "2017.10.25", "title": "Пловдив: Нарушено е водоподаването в Асеновград поради дейности по изпълнение на Водния цикъл"}
{"url": "http://www.focus-news.net/news/2017/10/25/2450251/dzhem-yozdemir-predsedatel-na-partiya-zeleni-pregovorite-za-yamayska-koalitsiya-v-berlin-vse-oshte-sa-dalech-ot-postiganeto-na-finalno-sporazumenie.html", "text": "Коалиционните преговори между Съюза (ХДС/ХСС), свободните демократи (СвДП) и „Зелени“ са все още на далечен етап от споразумение. Това заяви в сряда „зеленият“ лидер Джем Йоздемир, предава Reuters.\r\nПолитиците от партиите, които се стремят да формират безпрецедентна комбинация на ниво национално правителство, се договориха във вторник да не увеличат натоварването на дълга, за да финансират данъчни облекчения, субсидии и инвестиции.\r\nНо Йоздемир предупреди: „Докато не се стигне до споразумение, нищо не е окончателно договорено. Предстои дълъг път“, по който има големи препятствия.\r\nЛидерът на „Зелените“ разкри, че партньорите за потенциалния „ямайски“ съюз в Берлин са се съгласили да не изпълняват плановете на предишното правителство за увеличаване на разходите за отбрана.Тереза Герова", "date": "2017.10.25", "title": "Джем Йоздемир, председател на партия „Зелени“: Преговорите за „ямайска“ коалиция в Берлин все още са далеч от постигането на финално споразумение"}
{"url": "http://www.focus-news.net/news/2017/10/25/2450252/sofiya-shofyorite-da-se-dvizhat-s-povisheno-vnimanie-v-uchastaka-pri-razklona-za-zherkovo-na-avtomagistrala-hemus-v-posoka-sofiya-poradi-razliv-na-maslo.html", "text": "Шофьорите да се движат с повишено внимание и съобразена скорост в участъка при разклона за Жерково на автомагистрала \"Хемус\" в посока София поради разлив на масло. Това съобщиха от пресцентъра на Агенция \"Пътна инфраструктура\".", "date": "2017.10.25", "title": "София: Шофьорите да се движат с повишено внимание в участъка при разклона за Жерково на автомагистрала \"Хемус\" в посока София поради разлив на масло"}
{"url": "http://www.focus-news.net/news/2017/10/25/2450253/dimitar-lazarov-gerb-v-antikoruptsionniya-zakon-na-bsp-ne-e-predvideno-razsledvane-na-prestapleniyata-svarzani-sas-zloupotreba-s-evrofondove.html", "text": "В антикорупционния закон на БСП не е предвидено разследване на престъпленията, свързани със злоупотреба с еврофондове. Това каза народният представител от ПГ на ГЕРБ по време на дебатите по антикорупционните законопроекти на първо четене, предаде репортер на Агенция „Фокус“. По думите на Лазаров законопроектът на БСП е идеен. Според него идеята на БСП тримата заместник-директори на единния орган за борба с корупцията да бъдат избирани с квалифицирано мнозинство от Народното събрание е противоконституционна норма. Лазаров обърна внимание, че в законопроекта е записано, че се избират с обикновено мнозинство, а в мотивите пише обратното.  \r\nДеница КИТАНОВА", "date": "2017.10.25", "title": "Димитър Лазаров, ГЕРБ: В антикорупционния закон на БСП не е предвидено разследване на престъпленията, свързани със злоупотреба с еврофондове"}
{"url": "http://www.focus-news.net/news/2017/10/25/2450254/dzhumhuriet-vizovata-kriza-sas-sasht-prodalzhava-da-sriva-kursa-na-turskata-lira.html", "text": "След информацията, че Вашингтон е отказал входни визи на делегация от турското Министерство на правосъдието, котировките на щатския долар и на еврото рязко скочиха нагоре, пише вестник „Джумхуриет”. Курсът на турската лира (т. л.) се срина на равнище от 1 $ = 3.76 т. л., за да се стабилизира на нива от 3.73 – 3.74 т. л. Под влияние на паритета еврото скочи на равнище от над 1 ? = 4.40 т.л. Истанбулската фондова борса започна седмицата със спад от 0.30%, приключи с общ спад в понеделник с 1.09%, а във вторник с 0.09%, като индексът преди днешния сутрешен сеанс е 107 206 пункта. Очаква се влиянието на визовата криза със САЩ да провокира по-нататъшна отрицателна тенденция. Георги Димов", "date": "2017.10.25", "title": "„Джумхуриет”: Визовата криза със САЩ продължава да срива курса на турската лира"}
{"url": "http://www.focus-news.net/news/2017/10/25/2450255/kyustendil-tseremoniya-zlatna-svatba-po-proekt-na-regionalnata-struktura-na-bchk-shte-se-provede-v-selo-shishkovtsi.html", "text": "„Златна сватба” се организира в село Шишковци по проект, реализиран от БЧК – Кюстендил. Това съобщи за Радио „Фокус” – Кюстендил Радмила Иванова, специалист от БЧК – Кюстендил. Ритуалът ще се проведе от 17.00 часа в къща музей „Владимир Димитров – Майстора” в село Шишковци. В него ще участват две семейства от селото, които ще отбележат своята „Златна сватба”. На церемонията ще присъстват кметът на населеното място и доброволци, участващи в проекта „Хората около нас“, който се финансира от Община Кюстендил. Проектът е за младежи на възраст от 15 до 29 години, които нямат роднини на село. Целта е участниците да се докоснат до друг начин на живот, да обогатят ценностната си система, да осъзнаят стойностните неща в живота. Сред заложените дейности са приготвяне на ястия от миналото, изготвяне на книга с готварски рецепти, отглеждане на зеленчуци и на плодове, разпознаване на различни видове билки. Проектът включва обучения и дискусии между младежите и възрастните хора.\r\nВенцеслав ИЛЧЕВ", "date": "2017.10.25", "title": "Кюстендил: Церемония „Златна сватба” по проект на Регионалната структура на БЧК ще се проведе в село Шишковци"}
{"url": "http://www.focus-news.net/news/2017/10/25/2450256/vatan-nachalnikat-na-turskiya-gsht-predupredi-zapada-za-okazvana-podkrepa-na-kyurdski-teroristi.html", "text": "Началникът на Генералния щаб (ГЩ) на Турция армейски генерал Хулуси Акар обвини западните страни, че оказват съдействие на кюрдски терористи, пише вестник „Ватан”. Хулуси Акар участва в международна конференция за борбата с тероризма във Вашингтон, на която присъстват началници на ГЩ от 73 държави, както и представители на НАТО и на ЕС. В изказването си турският генерал обърна внимание на американските и на другите си колеги, че Кюрдската работническа партия (ПКК) използва различни имена с единствената цел да „създаде терористичен коридор покрай южните граници на Турция”. „Анкара категорично няма да позволи това”, подчертава Хулуси Акар, цитиран от „Ватан”. . Георги Димов", "date": "2017.10.25", "title": "„Ватан”: Началникът на турския ГЩ предупреди Запада за оказвана подкрепа на кюрдски терористи"}
{"url": "http://www.focus-news.net/news/2017/10/25/2450257/sliven-38-godishen-mazh-e-zadarzhan-za-zloupotreba-sas-sredstva-po-operativni-programi-v-tvarditsa.html", "text": "38-годишен мъж е задържан за злоупотреба със средства по оперативни програми в Твърдица. Това съобщиха от ОДМВР - Сливен. Служители на РУ - Твърдица и сектор „Противодействие на икономическата престъпност“ към ОДМВР - Сливен работят по случая. Мъжът е задържан за използване на платежни инструменти (дебитни карти) без съгласието на титулярите им. Делото е под надзора на Окръжна прокуратура - Сливен. На 23 октомври полицията в Твърдица установява случай на злоупотреба със средства по оперативни програми. 38-годишен мъж от град Твърдица като представител на търговски дружества е наемал на работа хора, като е задържал банковите им карти и е присвоявал значителна част от възнагражденията, които се полагат на работника по програмата. В хода на извършените процесуално- следствени действия полицейските служители са иззели документи и книжа, имащи отношение към извършеното престъпления. Работата по случая продължава. Образувано е досъдебно производство.", "date": "2017.10.25", "title": "Сливен: 38-годишен мъж е задържан за злоупотреба със средства по оперативни програми в Твърдица"}
{"url": "http://www.focus-news.net/news/2017/10/25/2450258/georgi-georgiev-zam-kmet-na-kameno-trima-dushi-sa-zaginali-pri-navodneniyata-izdirvat-chetvarti-chovek-ot-s-cherni-vrah.html", "text": "Общо трима души са загинали вследствие на наводненията, съобщи за Радио „Фокус“ зам.-кметът на Община Камено Георги Георгиев. „Това са 80-годишна жена от село Ливада, около 60-годишен мъж от село Полски извор и жена от село Черни връх. Издирва се четвърти човек от село Черни връх“, посочи Геогиев.„Фокус“ припомня: Бедствено положение е обявено тази нощ в община Камено. Вследствие на проливните дъждове са се образували високи приливни вълни, които са залели пътища и жилищни постройки в селата Полски извор, Ливада, Тръстиково, Черни връх.\r\nМария РУСЕВА", "date": "2017.10.25", "title": "Георги Георгиев, зам.-кмет на Камено: Трима души са загинали при наводненията, издирват четвърти човек от с. Черни връх"}
{"url": "http://www.focus-news.net/news/2017/10/25/2450259/pazardzhik-advokati-na-obvinenite-v-razprostranenie-ideite-na-idil-poiskaha-nova-prevodacheska-ekspertiza-ot-turski-i-arabski.html", "text": "Със спорове за значението на отделни думи при превода от турски език, направен от вещото лице Пламен Орханкелиев, започна съдебното заседание на Окръжен съд - Пазарджик срещу 14 обвиняеми за разпространение идеите на ИДИЛ, предаде репортер на Радио \"Фокус\" - Пазарджик. Според част от подсъдимите има разлики при превода, който те правят и превода на вещото лице. Повечето от коментарите в залата са за думи на турски, които са синоними - хубав, красив, привлекателен. След изчерпване на въпросите, зададени от адвокатите и подсъдимите към експерта, съдът поиска становището на защитата относно приемането на експертизата. Според адвокатите тя не бива да бъде приемана заради спорове за превода на определени думи. Един от защитниците поиска назначаването на нова експертиза с други вещи лица, които да направят прецизен превод и да не коментират въпроси от наказателно-правен характер при работата си по експертизата. Според прокуратурата направените преводи от турски език на текстове под снимки и видеоклипове в профилите на обвиняемите са коректни и не е необходимо да се правят нови.\r\nВаня НИКОЛОВА", "date": "2017.10.25", "title": "Пазарджик: Адвокати на обвинените в разпространение идеите на ИДИЛ поискаха нова преводаческа експертиза от турски и арабски"}
{"url": "http://www.focus-news.net/news/2017/10/25/2450260/georgi-georgiev-zam-kmet-na-kameno-digata-na-reka-rusokastrenska-se-kasa-pri-s-trastikovo-evakuirano-e-seloto-poradi-opasnost-ot-navodnenie.html", "text": "Дигата на река Русокастренска се къса при село Тръстиково въпреки багера на ВиК, който отиде да помага, съобщи за Радио „Фокус“ зам.-кметът на Община Камено Георги Георгиев. „Хората са евакуирани, защото има опасност да се скъса дигата и от другата страна и да залее селото“, подчерта Георгиев. По думите му към момента водата от река Русокастренска не се оттеглила. Нивото й се е повишило на места с 2 метра. \r\nВ момента на терен работят екипи на пожарната, на електроразпределителното дружество, на общинската служба по безопасност, но няма достъп до селата. Пътищата са затворени. „Пробили са пътя Бургас - Средец и оттам ще минат екипи на Горското стопанство. Нашите два багера не могат да минат. Единият проби и отиде до Ливада от Русокастро, но другият не може да излезе от Камено през Братово, за да стигне до Полски извор“, каза още Георги Георгиев. Електричество има единствено в Камено, Вратица, Винарско, Свобода.\r\nМария РУСЕВА", "date": "2017.10.25", "title": "Георги Георгиев, зам.-кмет на Камено: Дигата на река Русокастренска се къса при с. Тръстиково – евакуирано е селото поради опасност от наводнение"}
{"url": "http://www.focus-news.net/news/2017/10/25/2450261/daily-sabah-turskata-politsiya-shturmuva-uchilishte-na-islyamska-darzhava-v-ankara-zadarzhani-sa-shestima-dushi.html", "text": "Полицията в столицата Анкара нахлу в сграда, използвана от предполагаеми членове на близкоизточната радикална групировка „Ислямска държава“ като училище за деца на възраст между четири и седем години, съобщава турският ежедневник Daily Sabah.\r\nВ рамките на операцията са задържани шестима заподозрени, докато 60 деца са отведени от властите обратно при родителите им. \r\nНяколко новинарски агенции съобщиха по-рано, че сградата в квартал „Етимесгут“ е била седалище на редакцията на списание „Тевид“, но е използвана като училище за преподаване на идеологията на „Ислямска държава“ на децата.\r\nМиналата година терористичната групировка организира „детски училища“ и в редица квартали на Истанбул, припомнят от редакцията.Тереза Герова", "date": "2017.10.25", "title": "Daily Sabah: Турската полиция щурмува „училище\" на „Ислямска държава“ в Анкара, задържани са шестима души"}
{"url": "http://www.focus-news.net/news/2017/10/25/2450262/burgas-vazstanoveno-e-elektrozahranvaneto-za-selata-livada-rusokastro-sarnevo-i-ravnets-5-sela-ot-oblastta-ostavat-bez-tok.html", "text": "Възстановено е електрозахранването за селата Ливада, Русокастро, Сърнево и Равнец, 5 села от областта остават без ток, съобщиха от пресцентъра на електроразпределителното дружество. Екипи на Eлектроразпределение Юг работят за справяне с последствията на обилните валежи, които паднаха през изминалото денонощие в някои райони от област Бургас, наводниха пътища и доведоха до нарушаване на електрозахранването. Общо 7 аварийни екипа на дружеството работят по отстраняване на повредите. Вече е възстановено електрозахранването за селата Ливада, Русокастро, Сърнево и Равнец. Към 10.30 часа без електрозахранване остават Полски извор, Черни връх, Тръстиково, както и Резово, Синеморец в южната част на областта. За част от засегнатите села електрозахранването е изключено превантивно с оглед мерки за сигурност. На някои места основен проблем за екипите са наводнените и затворени пътища. Дружеството съдейства на местните власти за справяне със ситуацията.", "date": "2017.10.25", "title": "Бургас: Възстановено е електрозахранването за селата Ливада, Русокастро, Сърнево и Равнец, 5 села от областта остават без ток"}
{"url": "http://www.focus-news.net/news/2017/10/25/2450263/veliko-tarnovo-sas-7-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "Със 7 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 77 см. Температурата на водата e 13.8 градуса.", "date": "2017.10.25", "title": "Велико Търново: Със 7 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2017/10/25/2450264/yavor-notev-obedineni-patrioti-riskat-ot-zasyagane-na-grazhdanski-prava-e-nalitse-i-sledva-da-bade-izbegnat-mezhdu-parvo-i-vtoro-chetene-na-antikoruptsionnoto-zakonodatelstvo.html", "text": "Рискът от засягане на граждански права е налице и следва да бъде избегнат между първо и второ четене на антикорупционното законодателство. Това каза народният представител от ПГ на „Обединени патриоти“ и заместник – председател на Народното събрание проф. Явор Нотев по време на дебатите по антикорупционните законопроекти на първо четене, предаде репортер на Агенция „Фокус“. „Безспорно и двата законопроекта имат за предмет важен от обществено-политическа гледна точка въпрос. Отношението към корупцията като явление, което дълго и многократно обсъждаме и към което като че ли не е намерен подход. Не е определено ясно отношението на лицата, които и в двата законопроекта се визират като рисков контингент, като фактори, които участват, пораждат или дори упражняват по дефиниция корупционни действия“, каза проф. Нотев. Той поясни, че има бележки и до двата законопроекта. „Основна грижа и ангажимент на „Обединени патриоти“ ще бъде внимателният прочит и участие на текстовете за второ четене. Струва ми се, че рискът от засягане на права на български граждани по неправомерен, незаконен и противоконституционен начин е налице и следва да бъде избегнат“, заяви проф. Нотев. Той поясни, че „Обединени патриоти“ ще подкрепят законопроекта на Министерски съвет на първо четене. \r\nДеница КИТАНОВА", "date": "2017.10.25", "title": "Явор Нотев, „Обединени патриоти“: Рискът от засягане на граждански права е налице и следва да бъде избегнат между първо и второ четене на антикорупционното законодателство"}
{"url": "http://www.focus-news.net/news/2017/10/25/2450265/vatan-prekratyavaneto-ili-zamrazyavaneto-na-pregovorite-s-turtsiya-oznachava-samoubiystvo-za-es-preduprezhdava-turski-ministar.html", "text": "Министърът по европейските въпроси и главен преговарящ с ЕС на Турция Йомер Челик де изказа остро срещу сегашната политика на Брюксел към Анкара, пише вестник „Ватан”. „Единственото решение, което ще вземе един европейски модел, не можещ да разреши своите вътрешни проблеми, е именно да прекъсне или замрази проговорите с Турция. Това обаче ще означава самоубийство за ЕС. А иначе, прекратяването или орязването на предприсъединителните фондове не означава нищо. Говореното по тази тема само ни връща обратно към достоверността и доверието към ЕС.” обяснява Йомер Челик, цитиран от „Ватан”. Георги Димов", "date": "2017.10.25", "title": "„Ватан”: Прекратяването или замразяването на преговорите с Турция означава самоубийство за ЕС, предупреждава турски министър"}
{"url": "http://www.focus-news.net/news/2017/10/25/2450266/sofiya-avtomobil-e-katastrofiral-na-avtomagistrala-hemus-pri-razklona-za-s-zherkovo-v-posoka-stolitsata.html", "text": "Автомобил е катастрофирал на автомагистрала \"Хемус\"  при разклона за с. Жерково в посока столицата. Това съобщиха за Агенция „Фокус“ от ОДМВР – София. Сигнал за инцидента е подаден в 10.33 часа. Няма пострадали, но поради разлив на масло шофьорите трябва да се движат с повишено внимание. Инцидентът се обработва по административен ред.\r\nЦветилена СИМЕОНОВА", "date": "2017.10.25", "title": "София: Автомобил е катастрофирал на автомагистрала \"Хемус\"  при разклона за с. Жерково в посока столицата"}
{"url": "http://www.focus-news.net/news/2017/10/25/2450267/nyama-danni-lichniyat-sastav-na-aviobaza-graf-ignatievo-da-e-otkazval-da-izpalnyava-zadachite-si.html", "text": "Няма данни личният състав на Авиобаза „Граф Игнатиево“ да е отказвал да изпълнява задачите си. Това съобщиха от пресцентъра на Прокуратура на Република България. На 24 октомври 2017 г., Военноокръжният прокурор на Пловдив е получил от Регионална служба „Военна полиция“ - Пловдив докладна записка относно извършена проверка във Военно формирование - Авиобаза „Граф Игнатиево“. Повод за проверката са дали сигнали за възникнало напрежение сред летателния състав на авиобазата. При проверката не е установено това да отговаря на действителното положение. Личният състав на авиобазата е изпълнявал задачите си. Няма данни за откази да се изпълняват такива задачи, както и за „бунт“ на летателния и технически състав. \r\nМатериалите от проверката са докладвани на Военно-апелативния прокурор и на главния прокурор. \r\nДо този момент не са установени каквито и да е данни за престъпление. Така няма основание за осъществяване на правомощията на Военната прокуратура.", "date": "2017.10.25", "title": "Няма данни личният състав на Авиобаза „Граф Игнатиево“ да е отказвал да изпълнява задачите си"}
{"url": "http://www.focus-news.net/news/2017/10/25/2450268/kurir-sarbiya-obilni-snegovalezhi-blokiraha-zapadna-sarbiya.html", "text": "Обилните снеговалежи през последното денонощия блокираха Западна Сърбия, където редица домакинства остават без електричество, а паднали дървета затрудняват движението по пътищата, пише белградското издание Kurir. \r\nВ община Нова Варош, Златиборски окръг, без ток са останали около 600 домакинства, като най-критична остава ситуацията в Ясеново, Трудово и Муртеница, и в селата в община Сеница.\r\nКметът на Нова Варош Радослав Василиевич заяви пред медии, че снежната покривка на места достига до един метър. Задействани са екипи, които да окажат съдействие за преодоляване на последиците от лошото време. Тереза Герова", "date": "2017.10.25", "title": "Kurir (Сърбия): Обилни снеговалежи блокираха Западна Сърбия"}
{"url": "http://www.focus-news.net/news/2017/10/25/2450269/inspektoratat-kam-visshiya-sadeben-savet-obyavi-konkurs-za-logo.html", "text": "Инспекторатът към Висшия съдебен съвет (ИВСС) обяви конкурс за лого. Това съобщиха от пресцентъра на ИВСС. Изработването му е по повод 10-годишнината на институцията, която ще бъде отбелязана през 2018 г.\r\nГрафичният знак трябва да бъде съобразен със статута на ИВСС – орган на държавна власт, част от съдебната система, осъществяващ контрол върху дейността на органите на съдебната власт и извършващ проверки за независимост и безпристрастност на съдии, прокурори и следователи.\r\nВ конкурса могат да участват български физически лица – индивидуално или в колектив. Проектите на лого трябва да се предадат или изпратят в Инспектората към ВСС най-късно до 13 ноември 2017 г. на адрес: София 1000, ул. „Георг Вашингтон” №17, ет. 1, регистратура на ИВСС.\r\nАвторът на одобрения проект ще получи 2 000 лв. парична награда след прехвърляне на авторското право върху логото в полза на ИВСС. \r\nОбявата за конкурса е публикувана на интернет страницата на ИВСС.", "date": "2017.10.25", "title": "Инспекторатът към Висшия съдебен съвет обяви конкурс за лого"}
{"url": "http://www.focus-news.net/news/2017/10/25/2450270/burgas-protivopozharnata-sluzhba-shte-dade-brifing-po-povod-bedstvenoto-polozhenie-v-regiona.html", "text": "Противопожарната служба ще даде брифинг по повод бедственото положение в региона, съобщиха от пресцентъра на МВР. Информация за ситуацията ще бъде съобщена в 12.00 часа в залата на Бургаската противопожарна служба.", "date": "2017.10.25", "title": "Бургас: Противопожарната служба ще даде брифинг по повод бедственото положение в региона"}
{"url": "http://www.focus-news.net/news/2017/10/25/2450271/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Обилните снеговалежи през последното денонощия блокираха Западна Сърбия, където редица домакинства остават без електричество, а паднали дървета затрудняват движението по пътищата, пише белградското издание Kurir. \r\nВ община Нова Варош, Златиборски окръг, без ток са останали около 600 домакинства, като най-критична остава ситуацията в Ясеново, Трудово и Муртеница, и в селата в община Сеница.\r\nКметът на Нова Варош Радослав Василиевич заяви пред медии, че снежната покривка на места достига до един метър. Задействани са екипи, които да окажат съдействие за преодоляване на последиците от лошото време.\r\n*** Полицията в столицата Анкара нахлу в сграда, използвана от предполагаеми членове на близкоизточната радикална групировка „Ислямска държава“ като училище за деца на възраст между четири и седем години, съобщава турският ежедневник Daily Sabah.\r\nВ рамките на операцията са задържани шестима заподозрени, докато 60 деца са отведени от властите обратно при родителите им. \r\nНяколко новинарски агенции съобщиха по-рано, че сградата в квартал „Етимесгут“ е била седалище на редакцията на списание „Тевид“, но е използвана като училище за преподаване на идеологията на „Ислямска държава“ на децата.\r\nМиналата година терористичната групировка организира „детски училища“ и в редица квартали на Истанбул, припомнят от редакцията.\r\n*** Германският финансов министър в оставка Волфганг Шойбле призова потъналата в дългове в Гърция да престане да обвинява другите за финансовите си неволи и да се придържа към реформената програма, вместо да разчита на опрощаване на задълженията й, пише електронното издание Ekathimerini.\r\nШойбле, един от най-яростните защитници на политиката на строги икономии и един от най-влиятелните политици в Германия, бе избран за председател на Бундестага във вторник, когато в Берлин бе свикано учредителното събрание на новия германски парламент. Пред гръцкия телевизионен канал Skai TV, 75-годишният адвокат заяви, че Атина трябва да поеме отговорността за фискалните си затруднения и да действа за преодоляването им. \r\n„Когато молите другите за заеми, не можете да ги обиждате за отпускането. Това няма смисъл. Проблемите на Гърция са си проблеми на Гърция“, подчерта Шойбле в интервюто, излъчено в балканската страна във вторник вечерта.\r\n***", "date": "2017.10.25", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/10/25/2450272/veliko-tarnovo-eksperti-ot-germanskoto-vatreshno-ministerstvo-shte-posetyat-grada-po-povod-realiziraneto-na-proekta-s-grizha-za-vazrastnite-hora.html", "text": "Експерти от германското вътрешно министерство ще посетят Велико Търново. Това съобщи за Радио „Фокус“ – Велико Търново Благовеста Факирова, председател на Дарителско сдружение „Св. Иван Рилски“ и председател на Сдружението на кметовете и кметските наместници „Янтра 2001“. Тя допълни, че двама представители на Министерство на вътрешните работи в Германия ще посетят Областната дирекция на МВР – Велико Търново днес. Поводът за срещата е проектът „С грижа за възрастните хора“, който Дарителско сдружение „Св. Иван Рилски“, Сдружението на кметовете и кметските наместници „Янтра 2001“ и Областна дирекция на МВР – Велико Търново успешно реализират от 2014 година насам. На среща във великотърновското село Балван експертите от Германия ще научат повече за това как местната власт, полицията и гражданското общество работят в насока намаляване на престъпността срещу възрастните хора.\r\nБлаговеста Факирова припомни, че през 2016 година проект „С грижа за възрастните хора“ е избран като официална номинация за участие от страна на България в конкурса на Европейската мрежа по превенция на престъпността на тема „Превенция на престъпленията срещу възрастни хора“, който се състоя на 14 и 15 декември 2016 година в град Братислава, Словакия. Проектът получи грамота, сертификат и право да бъде качен на сайта на Европейската мрежа по превенция на престъпността като проект с голямо обществено значение. Проектът печели втора такава награда за България, след като през 2014 г. беше представен на конкурс в Италия.\r\nНадежда КРЪСТЕВА", "date": "2017.10.25", "title": "Велико Търново: Експерти от германското вътрешно министерство ще посетят града по повод реализирането на проекта „С грижа за възрастните хора“"}
{"url": "http://www.focus-news.net/news/2017/10/25/2450273/blagoevgrad-obshtina-petrich-opredeli-depa-za-pyasak-i-zakupi-dopalnitelno-kolichestvo-sol-za-poddarzhaneto-na-ulichnata-mrezha-prez-zimata.html", "text": "Община Петрич обяви обществена поръчка с три обособени позиции за снегопочистване и поддържане на уличната мрежа през зимните месеци. Това съобщиха от пресцентъра на Община Петрич. Позициите са: снегопочистване и поддържане на улиците в град Петрич – 55 000 лв. без ДДС; снегопочистване и поддържане на уличната мрежа в Подгорски и Марикостински райони – 50 000 лв. без ДДС; снегопочистване и поддържане на уличната мрежа в Огражденски район - 50 000 лв. без ДДС. За всяка една от позициите се е явил само по един кандидат, всички отговарят на изискванията, има сключени и договори към днешна дата. Уличната мрежа в града ще почиства фирма „Растер юг ООД”, в Подгорски и Марикостински район изпълнител по зимното поддържане е фирмата „Живел Енерджи” ООД, в Огражденски район отново „Растер юг” ООД. „Това означава, че фирмите следва да направят вече своята организация като предварителна подготовка на техника и обособяване на пунктове за изчакване”, уточни зам. кмета по „ТСУ и строителство” Минка Салагьорова. По нейна информация от миналата година има останали на разположение 12 тона сол, Общината обаче е поръчала още 50 тона за да покрие необходимостта за целия зимен сезон. В района на подгорските села вече са почистени банкетите покрай главния път, премахнати са храстите и сухите дървета. Където е било необходимо е направено и изкърпване на уличната мрежа, остава единствено освежаването на маркировката, който процес ще приключи до средата на месец ноември. „Съгласувано с кметовете на села вече са определени и депата за пясък, до края на месец ноември по график ще се достави по места. Готов е и списъкът с машините по населени места, които могат да реагират най-бързо при необходимост”, обобщи Минка Салагьорова.", "date": "2017.10.25", "title": "Благоевград: Община Петрич определи депа за пясък и закупи допълнително количество сол за поддържането на уличната мрежа през зимата"}
{"url": "http://www.focus-news.net/news/2017/10/25/2450274/radio-svobodna-evropa-makedoniya-moskva-reagira-na-komentarite-na-hoyt-brayan-yi-za-rusko-srabskoto-satrudnichestvo.html", "text": "Москва реагира на коментарите на  заместник-помощник държавният секретар на САЩ за Централна и Източна Европа Хойт Брайън Йи, отбелязва  Радио „Свободна Европа“ в македонската си редакция. \r\nМинистерството на външните работи на Руската федерация съобщи, че по време на престоя си в Белград, Хойт Брайън Йи си е позволил редица провокативни изявления, насочени към подкопаване на руско сръбското сътрудничество. „Американският дипломат поиска грубо от Белград да преразгледа сътрудничеството си с Москва и да се съсредоточи върху приближаването си към Европейския съюз\", подчертаха от руското външно министерство. От Москва обърнаха внимание, че Вашингтон „вероятно не знае, че много членове на Съюза до голяма степен си сътрудничат с Русия\". Агенция „Фокус“ припомня:\r\nЗаместник-помощник държавният секретар на САЩ за Централна и Източна Европа Хойт Брайън Йи бе на посещение в Сърбия, в рамките на което призова Белград да покаже ясно желанието си за присъединяване към ЕС. Американският дипломат предупреди, че Сърбия не може да си позволи да „седи на два стола“ и е време да направи своя избор за бъдещето – колкото и трудно да е това. \r\nВ Белград Хойт Брайън Йи увери, че САЩ биха искали Сърбия да е просперираща, стабилна и сигурна държава, която е интегрирана в Европа. Ето защо Белград трябва да търси решения и партньорства, които да я доближат до Брюксел и до европейските стандарти.\r\nЗасегната бе и темата за руския  хуманитарен център в Ниш, като американският дипломат призова сърбите да си зададат въпроса защо Москва изисква дипломатически имунитет за служителите в него. Тереза Герова", "date": "2017.10.25", "title": "Радио „Свободна Европа“ (Македония): Москва реагира на коментарите на Хойт Брайън Йи за руско-сръбското сътрудничество"}
{"url": "http://www.focus-news.net/news/2017/10/25/2450275/veselin-mareshki-volya-nyama-da-podkrepim-sazdavaneto-na-poredniya-yalov-organ.html", "text": "Няма да подкрепим създаването на поредния ялов, безплоден антикорупционен орган. Това каза от парламентарната трибуна лидерът на „Воля“ Веселин Марешки по време на дебатите по приемането на първо четене на антикорупционен законопроект, предаде репортер на Агенция „Фокус“. „Борбата срещу корупцията и контрабандата беше нашата борба, заради която ние в момента сме представени в българския парламент. Искаме да създадем поредния орган, в който тези, които са управлявали докато е създавана корупцията, ще назначат поредните си братовчеди, шуралейки, стринки или всякакви други. Как ще борим контрабандата, когато за шефове на борбата с контрабандата сме назначили хора, които са уволнени за лоши резултати в борбата с контрабандата? Как ще се борим с картелите, когато се оказва, че някои са на заплати при същите тези картели?“, запита Марешки. По думите му говоренето за корупция по високите етажи на властта означава, че всички са убедени, че по най-високите етажи на властта има корупция. „Сега остана някой да излезе да каже кои са корумпираните. Ако сме твърди, че има корупция в най-високите етажи на властта, съответно и в Министерски съвет, тогава обявяваме, че тези, които са избрани, са назначили хора, които са абсолютно некадърни. Обяснявате, че главният прокурор не си върши работата, с което аз не съм съгласен. Няма да подкрепим създаването на поредния ялов, безплоден орган, без значение от кого е назначен шефът му. Ще подкрепим закон за борба с корупцията, контрабандата и картелите, защото това са основни тези от нашата предизборна програма“, подчерта Марешки. Той бе категоричен, че няма да разрешат поредните братовчеди и роднини да застанат начело на орган само и само, за да бъде смазан пореният политически противник. „И двата законопроекта са едно и също. Едно и също са ГЕРБ и БСП. Нищо не се променя, независимо още колко пъти ще се извъртите с подкрепа на едни или други политически формации. Нека да създадем тези норми, които да развържат ръцете, ако някой пречи на прокуратурата, ДАНС, МВР да си вършат работата. Да им дадем инструментариума, а после да им търсим отговорност за резултатите, които ще свършат или не“, каза още Веселин Марешки. \r\nВ реплика зам.-председателят на ПГ на „Воля“ Кръстина Таскова допълни: „Г-н Марешки, много трудно може да ви отговорят на всички тези въпроси хората, присъстващи в тази зала или поне техните лидери и началници, които определят правилата“. По думите ѝ, когато някой е създал една система, според него тя работи добре за него роднините му. „Г-н Марешки, вие сте първият, който заговори за корупция, картели и монополи и хората, които 25 години са ни управлявали, независимо от ляво или от дясно, не са използвали тези думи преди Европа да ги накара да направят закон“, заяви Таскова. \r\nОт своя страна Данаил Кирилов от ГЕРБ поздрави Марешки за разцеплението във \"Воля\" и заяви, че не е съгласен с интерпретацията му за органите за борба с корупцията.  \r\nЛюба АЛЕКСИЕВА", "date": "2017.10.25", "title": "Веселин Марешки, „Воля“: Няма да подкрепим създаването на поредния ялов орган"}
{"url": "http://www.focus-news.net/news/2017/10/25/2450276/burgas-apelativniyat-sad-potvardi-osaditelnata-prisada-na-mitnicheski-inspektor-v-sofiya-napravila-opit-da-podkupi-direktora-na-kzp-v-burgas.html", "text": "Тричленен състав на Бургаския апелативен съд потвърди осъдителната присъда на Марица Г., митнически инспектор в София, направила опит да подкупи директора на КЗП в Бургас. Това съобщиха от пресцентъра на съда. На 24 юли 2015 г. Марица Г. е направила опит да даде сумата от 500 лева, 25 бр. банкноти с номинал 20 на длъжностно лице Н.С. - директора на РД към ГД “Контрол на пазара“ при Комисия за защита на потребителите, за да не издаде наказателно постановление въз основа на съставен акт за констатирано  административно нарушение по Закона за туризма, съставен от ст. инспектор в КЗП – РД Бургас. Деянието е останало недовършено по независещи от Г. причини.\r\nСъдът е потвърдил наложеното наказание от една година лишаване от свобода и „глоба“ в размер на 1000 лева, като е отложил изтърпяването му за изпитателен срок от три години.\r\nМайката на подсъдимата в качеството си на едноличен търговец е стопанисвала туристически обект, представляващ заведение за хранене и развлечение в гр.Китен, на южен плаж, къмпинг „Китен“.\r\nНа 15 юли 2015 г. е извършена проверка на обекта и е констатирано административно нарушение, т. к. заведението е функционирало без налично удостоверение за категоризация на туристическия обект и без издаден временен документ. За проверката е съставен протокол от старши инспектор в КЗП – РД Бургас и е указано управителят на заведението да се яви в сградата на КЗП в Бургас и да представи документи, съответстващи  на изискванията на Закона за туризма. Седмица по късно в сградата на КЗП в Бургас за среща с инспектор се явяват едноличният търговец Ц.Г. и дъщерята Марица Г. с исканите документи, от които било видно, че търговският обект не е в процедура по категоризация и търговецът не притежава нужното удостоверение.\r\nСлед като станало ясно, че на ЕТ ще бъде съставен акт за установено нарушение Марица Г. поискала среща с директора на КЗП, която се провела на следващия ден. По време на разговора жената направила няколко пъти недвусмислени намеци за “уреждане на нещата по друг начин“ и “при нас в митницата нещата стават много лесно“, след което била помолена да излезе от кабинета. Малко след това се върнала и хвърлила на бюрото на Н.С. отворена празна кутия от цигари, в която имало навити на руло банкноти. Директорът на КЗП – РД Бургас уведомил незабавно икономическа полиция при ОД на МВР за опита за подкуп.\r\nСъдебният състав на Апелативен съд – Бургас е преценил, че всички факти по делото сочат последователни и целенасочени действия от страна на подсъдимата да даде в дар банкноти на обща стойност 500 лева на Началника на КЗП в гр. Бургас, съзнавайки неговото длъжностно качество, с ясната цел да не изпълни служебните си задължения по санкционирането на нейната майка. Марица Г. е действала с пряк умисъл и пряко е целяла исканите от нея общественоопасни последици. Според въззивната инстанция независимо от сравнително ниската стойност  на предложения дар – 500 лева, деянието разкрива висока степен на обществена опасност, защото е пряко насочено към осуетяване на изпълнение на служебни задължения на длъжностно лице при и по повод службата му.\r\nБургаският апелативен съд е намерил наложеното наказание за законосъобразно и справедливо, съобразено с характера и механизма на осъществения опит за подкуп и занижената лична обществена опасност на подсъдимата, като е отчетена и високата чувствителност на обществото към подобен род прояви.\r\nРешението подлежи на обжалване или протест в 15-дневен срок от съобщаването на страните пред ВКС.", "date": "2017.10.25", "title": "Бургас: Апелативният съд потвърди осъдителната присъда на митнически инспектор в София, направила опит да подкупи директора на КЗП в Бургас"}
{"url": "http://www.focus-news.net/news/2017/10/25/2450277/dobrich-vazstanoveno-e-dvizhenieto-po-okolovrastniya-pat-na-grada-v-uchastaka-ot-kragovo-krastovishte-balchik-do-kragovo-krastovishte-albena.html", "text": "Възстановено е движението по път II-97 Околовръстен път Добрич в участъка от кръгово кръстовище Балчик до кръгово кръстовище Албена. Това съобщиха от пресцентъра на Агенция „Пътна инфраструктура”.", "date": "2017.10.25", "title": "Добрич: Възстановено е движението по Околовръстния път на града в участъка от кръгово кръстовище Балчик до кръгово кръстовище Албена"}
{"url": "http://www.focus-news.net/news/2017/10/25/2450278/kyustendil-rilskiyat-manastir-shte-bade-edinstveniyat-obekt-ot-oblastta-koyto-shte-se-poseshtava-ot-chuzhdestranni-delegatsii-po-vreme-na-evropredsedatelstvoto.html", "text": "Рилският манастир ще бъде единственият обект от област Кюстендил, който ще се посещава от чуждестранни делегации по време на европредседателството. Това каза за Радио „Фокус“ – Пирин Емил Гущеров, председател на Общински съвет – Дупница. „Основният проблем е, че субсидията, която винаги е била 600 000 лева за Рилския манастир, по време на служебното правителство бе намалена на 200 000 лева. Този въпрос съм го поставил пред бюджетната комисия и съм запознал и народния представител Ивайло Константинов, така че работим по този въпрос“, допълни Гущеров. \r\nТой коментира срещата му с Адрианополския епископ Евлогий - игумен на Рилския манатир и каза, че тя не е била тайна, както е била определена от някои медии. „Аз го поканих, откакто съм встъпил като председател на Общински съвет – Дупница, да заповяда на една среща, в която да се видим и да обсъдим какви проблеми има. Ние винаги сме съдействали на Рилската света обител. Тъй като в някои медии бе съобщено, че едва ли не е тайна среща, тук искам да кажа, че не беше такава и тя се състоя в присъствието на много хора в ОбС - Дупница“, разясни Гущеров. Той каза още, че са дискутирали и въпроса с имот на Рилската света обител, който се намира в Дупница. „Частна фирма, която има тежка техника, постоянно причинява вреди на имуществото на Рилския манастир. Това са двете основни теми, които дискутирахме и не е имало нищо тайно по време на тази среща“, каза Гущеров.\r\nЛора КАЛЧЕВА", "date": "2017.10.25", "title": "Кюстендил: Рилският манастир ще бъде единственият обект от областта, който ще се посещава от чуждестранни делегации по време на европредседателството"}
{"url": "http://www.focus-news.net/news/2017/10/25/2450279/pregled-na-nyakoi-ot-osnovnite-temi-v-turskiya-pechat-agentsiya-fokus.html", "text": "Полицията в столицата Анкара нахлу в сграда, използвана от предполагаеми членове на близкоизточната радикална групировка „Ислямска държава“ като училище за деца на възраст между четири и седем години, съобщава турският ежедневник Daily Sabah.\r\nВ рамките на операцията са задържани шестима заподозрени, докато 60 деца са отведени от властите обратно при родителите им. \r\nНяколко новинарски агенции съобщиха по-рано, че сградата в квартал „Етимесгут“ е била седалище на редакцията на списание „Тевид“, но е използвана като училище за преподаване на идеологията на „Ислямска държава“ на децата.\r\nМиналата година терористичната групировка организира „детски училища“ и в редица квартали на Истанбул, припомнят от редакцията.\r\n***  Министърът по европейските въпроси и главен преговарящ с ЕС на Турция Йомер Челик де изказа остро срещу сегашната политика на Брюксел към Анкара, пише вестник „Ватан”. „Единственото решение, което ще вземе един европейски модел, не можещ да разреши своите вътрешни проблеми, е именно да прекъсне или замрази проговорите с Турция. Това обаче ще означава самоубийство за ЕС. А иначе, прекратяването или орязването на предприсъединителните фондове не означава нищо. Говореното по тази тема само ни връща обратно към достоверността и доверието към ЕС.” обяснява Йомер Челик, цитиран от „Ватан”.\r\n*** След информацията, че Вашингтон е отказал входни визи на делегация от турското Министерство на правосъдието, котировките на щатския долар и на еврото рязко скочиха нагоре, пише вестник „Джумхуриет”. Курсът на турската лира (т. л.) се срина на равнище от 1 $ = 3.76 т. л., за да се стабилизира на нива от 3.73 – 3.74 т. л. Под влияние на паритета еврото скочи на равнище от над 1 ? = 4.40 т.л. Истанбулската фондова борса започна седмицата със спад от 0.30%, приключи с общ спад в понеделник с 1.09%, а във вторник с 0.09%, като индексът преди днешния сутрешен сеанс е 107 206 пункта. Очаква се влиянието на визовата криза със САЩ да провокира по-нататъшна отрицателна тенденция.\r\n***", "date": "2017.10.25", "title": "Преглед на някои от основните теми в турския печат (Агенция „Фокус“)"}
{"url": "http://www.focus-news.net/news/2017/10/25/2450280/aikb-namereniyata-za-premahvane-na-premestvaemite-obekti-ot-plazhovete-shte-navredi-na-obraza-na-balgariya-kato-turisticheska-destinatsiya-za-kachestven-turizam.html", "text": "Членовете на Асоциацията на индустриалния капитал в България (АИКБ), в която са представени над 10 000 компании, осигуряващи работа на над 500 000 души, изразяват безпокойството си от подготвяна сериозна промяна в правилата, определящи стопанисването на морските плажове в страната. Това става ясно от отворено писмо на АИКБ до медиите.Агенция \"Фокус\" публикува писмото без редакторска намеса:", "date": "2017.10.25", "title": "АИКБ: Намеренията за премахване на преместваемите обекти от плажовете ще навреди на образа на България като туристическа дестинация за качествен туризъм"}
{"url": "http://www.focus-news.net/news/2017/10/25/2450281/plovdiv-menda-stoyanova-i-irena-sokolova-uchastvaha-vav-forum-na-gradskata-struktura-na-zheni-gerb.html", "text": "Активна дейност, наситена с многобройни инициативи във всяка сфера от обществено-политическия живот, отчете структурата на Жени ГЕРБ – Пловдив град на състоялото се снощи събрание. Това съобщиха от пресцентъра на ПП ГЕРБ. Специални гости на събитието бяха народният представител от ГЕРБ - Пловдив-град и председател на парламентарната Комисия по бюджет и финанси Менда Стоянова и председателят на ЖГЕРБ Ирена Соколова.   \r\n„С нашите каузи се опитваме да помагаме както материално, така и да даваме духовна подкрепа на нуждаещите се. С всяко действие изразяваме ясната си позиция на демократи и се стремим да популяризираме политиката на ГЕРБ сред хората“, посочи пловдивският координатор на ЖГЕРБ Валерия Славова в отчета, който презентира по месеци и сфери работата на организацията.\r\nМенда Стоянова представи в детайли предложението на ръководената от нея комисия в Народното събрание за Бюджет-2018. Заедно с Ирена Соколова поздравиха дамите за ползотворната работа и мащаба на дейността им. \r\n„Усещането за смисъл на съществуването и потребността да правиш политики за по-добър живот, залегнали и в програмата на ГЕРБ, е над всичко“, обърна се към дамите председателят на  ЖеГЕРБ Ирена Соколова. Тя посочи, че всичките им дейности и инициативи в различни области са пример за култура на социално поведение, ориентирано към подобряване на живота в общността.\r\nПо повод Световния ден за борба със затлъстяването, който се отбелязва на 24 октомври, отчетното събрание беше предшествано от изключително полезната и интересна лекция по проблема на проф. д-р Мария Орбецова - авторитет в областта на ендокринологията.", "date": "2017.10.25", "title": "Пловдив: Менда Стоянова и Ирена Соколова участваха във форум на градската структура на Жени ГЕРБ"}
{"url": "http://www.focus-news.net/news/2017/10/25/2450282/ministar-krasimir-valchev-obsazhdame-nabor-ot-merki-za-namalyavane-tezhestta-na-uchenicheskite-ranitsi.html", "text": "Министерството на образованието и науката обсъжда набор от мерки за намаляване тежестта на ученическите раници. Това съобщи пред журналисти в Пловдив министърът на образованието и науката Красимир Вълчев, предаде репортер на Радио „Фокус” – Пловдив. Това би могло да стане за сметка на качеството на учебниците, като се въведе по-лека хартия, но това намаление ще е най-много до 30%, посочи Вълчев. По думите му за тази мярка ще са необходими допълнителни средства. Възможно е и да се закупят повече шкафчета в училищата, където учениците да оставят учебниците си. „Това са все мерки, които могат да облекчат тежестта на раниците. Факт е обаче, че ученическите раници тежат и без учебници. В тях има тетрадки, помагала, вода, храна, екипи и др.”, каза министър Вълчев. Той съобщи, че в МОН вече са мерили тежестта на комплект учебници. Те тежат до 2.800 кг за първи клас и малко над 4 кг за горния курс, при условие че се носят всички учебници в раницата. Според Вълчев, не би трябвало това да е така съгласно учебната програма. Средно на ден трябва да се носят 50% от учебниците. \r\nВъвеждане на електронни учебници е допустима опция, но само като допълнителна възможност, каза министърът на образованието. По думите му обаче няма страна в ЕС, която да е въвела само електронните учебници, няма и страна, в която да се учи без учебници все още. За тази цел всяко дете трябва да има персонално крайно устройство, а това е трудно да се гарантира, дори те да бъдат закупени от държавата. А и има вероятност някой да го загуби. Според Вълчев има и по-икономични варианти. „Възможно е само учителите да ползват лиценза и електронен учебник, тоест фронтално с проектор и платно, а с интерактивна дъска да се ползва интерактивно съдържание”, добави Вълчев. \r\nМинистърът на образованието и науката каза още, че вече са имали среща и с издателите на учебници, за да се обсъжда проблема. Според издателите не е толкова лесно от една за друга година да се направи намаляване на тежестта на учебниците с по-лека хартия. „Въпреки това е възможно за следващата година да се предприемам подобни мерки”, каза министър Красимир Вълчев.\r\nЦветана ТОНЧЕВА", "date": "2017.10.25", "title": "Министър Красимир Вълчев: Обсъждаме набор от мерки за намаляване тежестта на ученическите раници"}
{"url": "http://www.focus-news.net/news/2017/10/25/2450283/afp-v-istanbul-zapochna-deloto-sreshtu-11-aktivisti-za-choveshkite-prava.html", "text": "Единадесет правозащитници, двама от които - ключови фигури в турския клон на „Амнести Интернешънъл“, бяха изправени пред съда в Истанбул, предава кореспондент на AFP.\r\nАктивистите, включително германски и шведски граждани, са обвинени в „терористична дейност\" по дело, което предизвиква сериозни опасения за състоянието на съдебната власт и зачитането на правата на човека в Турция.Тереза Герова", "date": "2017.10.25", "title": "AFP: В Истанбул започна делото срещу 11 активисти за човешките права"}
{"url": "http://www.focus-news.net/news/2017/10/25/2450284/aspns-sad-nalozhi-po-tezhki-merki-za-neotklonenie-na-dvama-uchastnitsi-v-grupa-za-otvlichaniya-i-iznudvane-v-ruse.html", "text": "Апелативният специализиран наказателен съд наложи по-тежки мерки за неотклонение на двама от обвинените за участие в група за отвличания, изнудвания и нанасяне на телесни повреди в Русе, задържана на 12 октомври\r\n2017 г. при специализирана операция на ГДБОП и Специализираната прокуратура. Това съобщиха от пресцентъра на Апелативния специализиран наказателен съд. На 15 октомври 2017 г. Специализираният наказателен съд постанови „Задържане под стража“ шестима от общо осемте обвинени. Един от участниците в групата – Милен В., бе оставен под домашен арест по здравословни причини, а на Цветелина С. – съпруга на ръководителя на групата, бе наложена „Парична гаранция“ в размер на 2000 лв., за да полага грижи за детето си.\r\nСлед протест на Специализираната прокуратура и представена съдебно-медицинска експертиза за състоянието на Милен В., АСпНС отмени решението на първата инстанция по отношение на Милен В. и му наложи мярка за неотклонение „Задържане под стража“. Апелативният съд измени и размера на паричната гаранция на Цветелина С., като я увеличи от 2000 на 5000 лева. Решението е окончателно.\r\nСъбраните доказателства сочат, че повечето от жертвите на групата са работили като служители на фирми, управлявани от ръководителя Илия С. и съпругата му. Един от пострадалите е бил отвлечен и малтретиран в продължение на денонощие, за да подпише запис на заповед за 100 000 лева в полза на групата. Бил държан и бит в мазе, по чиито стени и под предварително били заковани найлони, за да не остават следи.\r\nПо време на операцията по задържане на участниците бяха намерени и иззети метални палки, три пистолета, над 100 патрона, 400 г тротил, ножове, 2000 евро от престъпна дейност и други доказателства.", "date": "2017.10.25", "title": "АСпНС съд наложи по-тежки мерки за неотклонение на двама участници в група за отвличания и изнудване в Русе"}
{"url": "http://www.focus-news.net/news/2017/10/25/2450285/ministar-nikolay-nankov-tol-taksite-shte-reshat-problema-s-nedofinansiraneto-na-patniya-sektor.html", "text": "\"Пътният сектор в България в последните 30 години е изключително недофинансиран. Необходимите средства за поддръжката на републиканската пътна мрежа на годишна база са над 1,2 млрд. лв. Приходите от винетни такси, с които към настоящия момент Агенция „Пътна инфраструктура“ разполага и влага в поддръжката на пътищата, са около 300 млн. лв., което включва и зимното почистване. Тол таксите ще решат този проблем\". Това коментира днес министърът на регионалното развитие и благоустройството Николай Нанков в предаването „Здравей, България“ на Нова телевизия, съобщиха от пресцентъра на Министерство на регионалното развитие и благоустройството. \r\nНад 350 км магистрали са изградени в страната от 2010 г. до сега, информира министърът и допълни, че Северна България изостава в това отношение. Затова пътища ще се изграждат приоритетно там, подчерта министърът. \r\nНиколай Нанков коментира и търга за строителство на магистралата от гр. София до границата със Сърбия при Калотина, срокът за който е 2,5 години. Предвижда се пътят да бъде с габарити на магистрала – с широчина 27 м, с по две ленти на движение в посока и допълнителна аварийна лента и скорост на движение ще бъде 120 км/ч., обясни министърът. \r\nПредвидено е пътят между Русе и Велико Търново да бъде изграден със същите габарити. Това ще стане на три етапа, които ще бъдат: участъкът между градовете Русе и Бяла, обходът на град Бяла и отсечката между градовете Бяла и Велико Търново. „Ако до края на годината има взето решение по ОВОС за трасето, през 2018 г. ще можем да започнем търгуването“, допълни министър Нанков. \r\nТой съобщи, че вече има избран изпълнител за проектиране и изграждане на отсечката от Ябланица до разклона за Тетевен на АМ „Хемус“, а през 2019 г. ще бъде стартирано самото строителство. „Още през 2018 г. ще започне строителството на отсечката от разклона за Тетевен до разклона за Ловеч и Плевен, за да бъдат тези 50 км от магистралата построени в рамките на следващите 2 години“, допълни той. \r\nНанков увери, че строителството на АМ „Струма“ се изпълнява по график, като 25-километровият участък от Кресна до Сандански, ще бъде изграден за по-кратки от заложените срокове и посочи, че пусковият срок ще бъде края на 2018 година. Той информира, че за най-тежката отсечка през Кресненското дефиле вече има постановено решение по ОВОС, което е подписано от министъра на околната среда и водите. „Дори и да има обжалвания, през 2019 г. ще можем да започнем строителството по график“, посочи строителният министър. \r\n„Надяваме се зимата да бъде по-лека от предишната, за да спестим от заложения ресурс за зимна поддръжка на пътищата“, каза Николай Нанков и обясни, че държавата разходва годишно между 57 и 80 млн. лв., в зависимост от зимните условия. Спестените средства ще бъдат използвани за поддръжка и рехабилитация на пътната инфраструктура, коментира още регионалният министър.", "date": "2017.10.25", "title": "Министър Николай Нанков: Тол таксите ще решат проблема с недофинансирането на пътния сектор"}
{"url": "http://www.focus-news.net/news/2017/10/25/2450286/afp-indeksat-na-biznes-klimata-v-germaniya-dostigna-rekordno-visoko-ravnishte.html", "text": "В сряда институтът Ifo съобщи, че през октомври индексът на бизнес климата в Германия е достигнал рекордно високо равнище, предава  AFP.\r\nПрез настоящия месец индексът на бизнес климата на Ifo се възстанови след спад от септември, достигайки 116,7 пункта. Прогнозите на анализаторите бяха за по-нататъшно понижение.Тереза Герова", "date": "2017.10.25", "title": "AFP: Индексът на бизнес климата в Германия достигна рекордно високо равнище"}
{"url": "http://www.focus-news.net/news/2017/10/25/2450287/dha-bivsha-turska-natsionalistka-registrira-nova-politicheska-formatsiya-dobrata-partiya.html", "text": "Бившата депутатка от Партията на националистическото движение (ПНД) Мерал Акшенер подаде молба за регистрация в Министерството на вътрешните работи (МВР) на своята нова политическа формация, предаде информационната агенция Догу хабер ажансъ (ДХА). Мерал Акшенер пристигна с част от учредителите в МВР тази сутрин към 09.10 часа, за да регистрира официално новия политически проект под името „ДОБРАТА партия” (нарочно и натъртено името е изписано с главни букви – бел. на „Фокус”). По късно тя и нейният екип ще представят целите и програмата на новата партия в Културния център „Назъм Хикмет”, посочва още ДХА.Агенция „Фокус” припомня:\r\nМерал Акшенер напусна ПНД заради несъгласие с водената политика от нейния лидер Девлет Бахчели за сближаване с управляващата Партия на справедливостта и развитието (ПСР) и лично с президента Реджеп Тайип Ердоган. Включително и за оказаната подкрепа за насрочване на референдума от 16 април за промяна на конституцията.\r\nСамата тя е от дълги години в турската политика. Била е първата и единствена досега жена – министър на вътрешните работи в Турция. Впоследствие дълго време е и зам.-председател на турския Меджлис. Доста анализатори я определят като „турската Железна лейди”. Георги Димов", "date": "2017.10.25", "title": "ДХА: Бивша турска националистка регистрира нова политическа формация – „ДОБРАТА партия”"}
{"url": "http://www.focus-news.net/news/2017/10/25/2450288/reks-tilarsan-teroristichnite-grupirovki-zaplashvat-stabilnostta-i-sigurnostta-na-pakistanskoto-pravitelstvo.html", "text": "Държавният секретар на САЩ Рекс Тилърсън заяви в сряда, че Вашингтон има сериозни опасения, че терористичните групировки  представляват заплаха за „стабилността и сигурността\" на правителството в Исламабад, предава AFP.\r\n„Това би могло да доведе до заплаха за стабилността на Пакистан. Не е в интерес на никого правителството на Пакистан да бъде дестабилизирано\", заяви първият дипломат на Вашингтон пред репортери в Ню Делхи, Индия.Тереза Герова", "date": "2017.10.25", "title": "Рекс Тилърсън: Терористичните групировки заплашват стабилността и сигурността на пакистанското правителство"}
{"url": "http://www.focus-news.net/news/2017/10/25/2450289/li-nak-yon-premier-na-r-koreya-blagodarya-na-balgarskoto-pravitelstvo-koeto-podkrepya-politikata-ni-sreshtu-severnokoreyskite-yadreni-opiti-s-balistichni-raketi.html", "text": "Благодаря на българското правителство, което подкрепя политиката ни срещу севернокорейските ядрени опити с балистични ракети. Това каза пред журналисти премиерът на Р Корея Ли Нак-Йон след среща с българския министър-председател Бойко Борисов, предаде репортер на Агенция „Фокус“. „Благодаря за гостоприемството. Около 2 часа разговаряхме на „4 очи“, с нашата делегация споделихме уменията си в различни сфери и искреното си мнение. Първо благодаря на българското правителство, което подкрепя политиката ни срещу севернокорейските ядрени опити с балистични ракети“, заяви Ли Нак-Йон. \r\n„Двете страни ще си сътрудничим в сферите на енергетиката, инфраструктура, технологии, производство на коли. В Корея ще споделя мнението си как да увеличим сътрудничеството си в различни сфери. Когато се прибера, ще подготвим посещение на г-н Борисов в Корея“, добави той.", "date": "2017.10.25", "title": "Ли Нак-Йон, премиер на Р Корея: Благодаря на българското правителство, което подкрепя политиката ни срещу севернокорейските ядрени опити с балистични ракети"}
{"url": "http://www.focus-news.net/news/2017/10/25/2450290/ministar-krasimir-valchev-v-sledvashtite-godini-shte-govorim-za-izgrazhdane-na-novi-uchilishta-v-nay-golemite-gradove.html", "text": "В следващите години ще говорим за изграждане на нови училища в най-големите градове. Това каза пред журналисти в Пловдив министърът на образованието и науката Красимир Вълчев, предаде репортер на Радио „Фокус” - Пловдив. „Ако последните години говорихме за недостиг на места в детските градини, то в следващите няколко години ще говорим за изграждане на нови училища в най-големите градове”, каза министър Вълчев. По думите му такива вече има изградени през последните години във връзка с разрастването на големите градове и квартали, където няма училища, както и необходимостта от налагане на едносменен режим на обучение. Това неизбежно налага разширяване на материалната база. Красимир Вълчев даде за пример разкриването на нови училища в Пловдивска област – в Съединение и в Садово. Съвсем скоро бяха заделени и пари за ново училище във Варна. „В този смисъл МОН подкрепя усилията на Община Пловдив за разширяване на образователната инфраструктура и изграждане на нова сграда за Математическата гимназия. „Въпреки че такива средства не са планирани в бюджета ни, напълно е възможно да се намерят пари за това през следващата година”, каза Вълчев.   \r\n„Министерството на образованието и науката няма програма за предварителна подкрепа на иновациите”, каза още министърът. „Министерството ще подкрепи такива училища, когато те бъдат оценени, тъй като нямаме гаранция, че всички са полезни”, добави Вълчев. Затова иновативните училища няма да се случат на централно ниво, а благодарение на инициативата на училищата. „Ние трябва да подхождаме предпазливо към всяка иновация, но в същото време разбираме, че именно това е пътят, тъй като динамичното развитие ни налага да се развиваме и да търсим иновации”, добави Красимир Вълчев. \r\nЦветана ТОНЧЕВА", "date": "2017.10.25", "title": "Министър Красимир Вълчев: В следващите години ще говорим за изграждане на нови училища в най-големите градове"}
{"url": "http://www.focus-news.net/news/2017/10/25/2450291/mvr-balgariya-vze-uchastie-v-mashtabna-mezhdunarodna-operatsiya-sreshtu-prestapleniyata-sas-samoletni-bileti-zadarzhani-sa-195-dushi-zapodozreni-za-izmami.html", "text": "Международната операция „Организиране на съвместни, координирани действия на летищата, насочени срещу измамниците, купуващи и улесняващи покупката на самолетни билети” (GLOBAL Airport Action Day) бе проведена в периода 16 - 20 октомври. Това съобщиха от пресцентъра на МВР. В полицейските действия, предприети в рамките на операцията на територията на България, участваха главните дирекции в МВР „Борба с организираната престъпност“ и „Национална полиция“, както и Дирекция „Международно оперативно сътрудничество“. Екипи извършваха проверки на пътници на Летище София във връзка със сигнали от авиокомпании. Установени са 25 души, които са имали самолетни билети, закупени с манипулирани банкови карти. \r\nПо време на Глобалните дни за действие са били съобщени 298 подозрителни транзакции. Общо 195 души, заподозрени, че пътуват със самолетни билети, закупени чрез крадени, манипулирани или фалшиви кредитни карти, са били задържани на различни места по света. Разследванията по случаите продължават. \r\nВ рамките на операцията са задържани и няколко души, направили опит да пренесат наркотици от Латинска Америка за Европа. За тях е било установено, че често пътуват, използвайки самолетни билети, закупени чрез измама.  \r\nОбщо 61 държави, 63 авиопревозвачи и шест онлайн туристически агенции се включиха в 10-ото издание на Глобалните дни за действие, организирани чрез координационните центрове в Европол, Глобалния комплекс за иновации на Интерпол в Сингапур и Америпол в Богота. Подкрепа оказаха правоприлагащите органи на Канада и САЩ. Участие взеха Евроджъст, както и Европейската агенция за гранична и брегова охрана, която разположи свои служители на 20 летища. Към полицейските действия на летища в Африка и Близкия Изток се присъединиха AIRCOP (Airport Communication Project) – проект, реализиран от Службата на ООН по наркотиците и престъпността в партньорство с Интерпол и Световната митническа организация.", "date": "2017.10.25", "title": "МВР: България взе участие в мащабна международна операция срещу престъпленията със самолетни билети, задържани са 195 души, заподозрени за измами"}
{"url": "http://www.focus-news.net/news/2017/10/25/2450292/korneliya-ninova-bsp-gerb-iskat-borba-s-koruptsiyata-samo-na-kniga-zakonoproektat-im-ne-e-borba-a-prikrivane-na-koruptsiyata.html", "text": "Искате  борба с корупцията само на книга – законопроектът ви не е борба, а прикриване на корупцията. Това каза лидерът на БСП Корнелия Нинова от трибуната на Народното събрание по време на дебатите на първо четене на антикорупционните законопроекти, предаде репортер на Агенция „Фокус“. „Изслушах целия дебат по тема корупция и борба с това явление и този дебат изглежда странно. Очевидно, колеги управляващи, не сте узрели за мисълта, че корупцията е до такава степен разпространена в българското общество, че вече е заплаха за националната сигурност и че трябва малко да свалим партийните противоборства“, каза Нинова. Тя посочи, че са стигнали до равнището да мерят законопроектите по страници. „Не е това истинският дебат за корупцията“, каза Нинова. Лидерът на БСП отчете, че през 2015 г. правителството на Борисов е приело национална стратегия за превенция и противодействие на корупцията в Република България 2015-2020 г., който е получил подкрепата на БСП. „Много смислен и съдържателен документ. Тогава постигнахме всички съгласие, че трябва да го изпълняваме. В този документ какво пише? Тук се казва, че ни липсва обособена структура, която да разследва. Подпис – Бойко Борисов. БСП в своя закон предлага обособена структура, която да разследва“, посочи Нинова. По думите ѝ на второ място в стратегията над подписа на г-н Борисов пише: „необходимо е да се създаде такава антикорупционна система, която да гарантира, че усилията на органите няма да зависят от проверяваните и разследваните лица“. „БСП предлага такава система, вие - обратното“, каза Нинова.  „ГЕРБ, които тогава са подкрепили такава стратегия на премиера си, днес пламенно разбиват този законопроект на пух и прах. Що за поведение е това? Когато се пишат ей такива документи за пред Брюксел, те са много красиви и показват политическа воля за борба с корупцията. Когато нещата опрат до истинска борба с корупцията, тези документи се отричат от собствените си автори“, заяви лидерът на БСП. \r\nДанаил Кирилов от ГЕРБ в реплика заяви, че не е съгласен с изказването на Корнелия Нинова. \"Неправилно и закъсняло четете стратегията. Припомням ви, че такива органи и структури като разследващи бяха създадени точно в изпълнение на стратегията. Това са Специализираният наказателен съд и Специализираната прокуратура\", каза той. В дуплика лидерът на БСП заяви: \"Колега Кирилов, според вас Специализираният съд представлява ли самостоятелно обособена структура? В тази стратегия пише самостоятелно обособена структура с фокус върху разследването. Защо предлагате нещо, което се бие със стратегията? Отговорът от премиера беше, че е грешка, която ще отстранят. Това е имитация, а не последователност в борбата с корупцията\", категорична бе Корнелия Нинова. \r\nДеница КИТАНОВА", "date": "2017.10.25", "title": "Корнелия Нинова, БСП: ГЕРБ искат борба с корупцията само на книга – законопроектът им не е борба, а прикриване на корупцията"}
{"url": "http://www.focus-news.net/news/2017/10/25/2450293/sofiya-politsiyata-izdirva-16-godishnata-donna-vakavlieva-momicheto-e-v-neizvestnost-ot-6-oktomvri.html", "text": "Столичното Шесто Районно управление „Полиция” издирва 16-годишната Донна Росен Вакавлиева от София, съобщиха от пресцентъра на МВР. На 6 октомври около 15.00 часа тя е излязла от дома си в ж.к. „Бъкстон“ и оттогава е в неизвестност. \r\n Момичето е високо около 170-175 см, с пъстри очи и права, дълга, червена коса. \r\nХората, които разполагат с информация за издирваната девойка, могат да се обадят на тел.: 112, 02/9821760, 9821755 или в най-близкото поделение на МВР.", "date": "2017.10.25", "title": "София: Полицията издирва 16-годишната Донна Вакавлиева – момичето е в неизвестност от 6 октомври"}
{"url": "http://www.focus-news.net/news/2017/10/25/2450294/premierat-boyko-borisov-balgariya-v-minaloto-ima-dosta-pechalni-opiti-za-satrudnichestvo-s-yuzhna-koreya-nadyavam-se-dnes-da-postavim-edno-novo-nachalo.html", "text": "България в миналото има доста печални опити за сътрудничество с Южна Корея, надявам се днес да поставим едно ново начало. Това каза пред журналисти министър-председателят Бойко Борисов след среща с корейския му колега Ли Нак-Йон, предаде репортер на Агенция „Фокус“. „България в миналото има доста печални опити за сътрудничество с Южна Корея, надявам се днес да поставим едно ново начало. Както любезно отбеляза колегата, има смисъл, ако подпишем големи договори. Корея е водеща в автомобилостроенето, предстои бум в развитие на електроавтомобилите. България е изключително място това да се развие в един голям завод. Същото важи за техните паркове в сферата на ИТ технологиите“, заяви Борисов. „Надявам се регионът, от който идват, да се успокои. Цял свят се тревожи. На Европейския съвет имаше такава тема“, добави премиерът. \r\nМариела РУСЕВА", "date": "2017.10.25", "title": "Премиерът Бойко Борисов: България в миналото има доста печални опити за сътрудничество с Южна Корея, надявам се днес да поставим едно ново начало"}
{"url": "http://www.focus-news.net/news/2017/10/25/2450295/haskovo-4-firmi-uchastvat-v-obshtestvena-porachka-za-izgrazhdane-na-videonablyudenie-v-grada.html", "text": "4 фирми участват в обществена поръчка за изграждане на видеонаблюдение в Хасково. Това съобщиха от пресцентъра на Община Хасково. Днес комисия с председател заместник-кмета Велин Балкански отвори пликовете с офертите. Документи са подали „Сектрон“ ООД - София, „Румел“ ООД – Харманли, „АндиБГ“ ООД – Пловдив, „ВилматХолдинг“ АД - София. \r\n160 камери ще бъдат разположени в 48 точки в града. От тях 12 ще бъдат на входно-изходните пътни артерии. Ще бъде изграден и аварийно-ситуационен център. Максимално допустимата цена на офертите е 305 000 лева. \r\nКомисията ще разгледа обстойно подадените документи за търга и ще насрочи открито заседание, на което да бъдат отворени ценовите оферти на фирмите.", "date": "2017.10.25", "title": "Хасково: 4 фирми участват в обществена поръчка за изграждане на видеонаблюдение в града"}
{"url": "http://www.focus-news.net/news/2017/10/25/2450296/ministar-tsetska-tsacheva-v-nashiya-antikoruptsionen-zakonoproekt-fokusat-e-varhu-razsledvaneto.html", "text": "Няма противоречие между националната стратегия за противодействие на корупцията и внесеният законопроект от името на Министерски съвет. Това каза министърът на правосъдието Цецка Цачева по време на обсъждането на антикорупционния законопроект, внесен от Министерски съвет, предаде репортер на Агенция „Фокус“. „Подбрани цитати от стратегията няма как да вкарат съмнение, че това, което правителството в момента предлага като законопроект противоречи на самата стратегия. Когато има информация и е разкрито наличието на схема, която води до корупционно престъпление, фокусът безспорно е срещу и върху разследването“, заяви Цачева в отговор на изказването на лидера на БСП Корнелия Нинова, че има противоречие между националната стратегия за противодействие на корупцията и внесения от МС антикорупционен законопроект. \r\nПо думите на Цачева точно заради това предлагат разследване да се осъществява от магистрати, каквито са следователите и които са част от независимата съдебна власт. \r\n„Искате да кажете, че следователите могат да се влияят от политиците, било то от парламента, Министерски съвет или по другите висши етажи на властта? Категорично липсва такова противоречие и в нашия законопроект фокусът е върху разследването, но докато се стигне до него, трябва да бъде извървян не малък път“, каза още Цецка Цачева. \r\nЛюба АЛЕКСИЕВА", "date": "2017.10.25", "title": "Министър Цецка Цачева: В нашия антикорупционен законопроект фокусът е върху разследването"}
{"url": "http://www.focus-news.net/news/2017/10/25/2450297/d-r-velka-voynova-odbh-kyustendil-detsata-v-detskite-gradini-se-hranyat-zdravoslovno-i-kachestveno.html", "text": "Децата в детските градини се хранят здравословно и качествено. Това каза пред Радио „Фокус” – Кюстендил д-р Велка Войнова, началник отдел „Контрол на храните” към Областна дирекция по безопасност на храните – Кюстендил. По думите й при извършените проверки в обектите за производство на храни и за хранене на децата не са установени нарушения. „Не са констатирани нарушения на действащото законодателство, което касае регистрацията по реда на Закона за храните, изискванията към сграден фонд и оборудване, както и нещо много важно – наличие на храни, които отговарят на изискванията на Наредба №9. Не сме констатирали храна, която да не отговаря на наредбата за безопасно и за качествено хранене на децата”, подчерта д-р Войнова. Заетият персонал е бил с изрядна медицинска документация и с преминати обучения. „Ръководствата на детските градини са се погрижили този персонал да бъде с опреснени знания. Етикетирането на храните също е в съответствие с действащото законодателства, съхранението на храните също става съгласно изискванията”, каза д-р Войнова.\r\nВ продължение на един месец са проверени всички обекти, свързани с храненето на децата в Кюстендилска област,  каза още тя. Инспекторите са проверили 52 обекта в региона, свързани с храненето на децата. Акцентът е бил поставен върху кухните-майки и кухненските блокове, както и обектите за раздаване на храна. „Акцентираме върху кухните-майки и върху кухненските блокове, защото там е рисковият момент по приемане на суровините и по приготвянето на храните, както и при разпространението до обектите за раздаване а храна”, каза д-р Войнова. Проверени са 13 кухни-майки, 17 кухненски блока, 21 обекта за раздаване на храна, както и 1 обект за търговия на дребно разположен на територията на детско заведение.\r\nВенцеслав ИЛЧЕВ", "date": "2017.10.25", "title": "Д-р Велка Войнова, ОДБХ – Кюстендил: Децата в детските градини се хранят здравословно и качествено"}
{"url": "http://www.focus-news.net/news/2017/10/25/2450298/premierat-boyko-borisov-sazdali-sme-maksimalno-barza-organizatsiya-za-preodolyavane-na-bedstvieto-v-burgasko.html", "text": "Създали сме максимално бърза организация за преодоляване на бедствието в Бургаско. Това каза пред журналисти министър-председателят Бойко Борисов, предаде репортер на Агенция „Фокус“. „Бог да прости загиналите. 150-160 куб. м. дъжд са паднали. Разговарях с Николай Николов, който е на територията на Бургас. Вследствие на обилните валежи има и свличане на земни маси. Създали сме максимално бърза организация, за да бъде преодоляно. Там са всички сили“, обясни Борисов. „Не можем да върнем човешкия живот. Създали сме организация. Пратил съм и АПИ с верижни машини, максимално да подпомогнем и да възстановим нещата“, каза още премиерът.\r\n„Всяка вечер гледаме свлачища и порои по цял свят“, добави той и заяви, че за съжаление не се изпълняват нещата по споразумението за климатичните промени. „Цялата земя се тресе, нечувани бедствия има в цял свят“, обясни Борисов.\r\nМариела РУСЕВА", "date": "2017.10.25", "title": "Премиерът Бойко Борисов: Създали сме максимално бърза организация за преодоляване на бедствието в Бургаско"}
{"url": "http://www.focus-news.net/news/2017/10/25/2450299/tsvetan-tsvetanov-gerb-antikoruptsionniyat-zakon-na-ministerski-savet-korespondira-s-ochakvaniyata-na-obshtestvoto.html", "text": "Антикорупционният закон на Министерски съвет кореспондира с очакванията на обществото. Това каза заместник-председателят на ГЕРБ и председател на парламентарната група на партията Цветан Цветанов  от трибуната на Народното събрание по време на дебатите по антикорупционните законопроекти, предаде репортер на Агенция „Фокус“. „Искам да благодаря на всички колеги за днешния дебат, защото може би в днешния ден всеки очакваше, че тук ще се придържаме към едно противопоставяне, което е абсолютно непродуктивно. Имаше възможност да бъдат представени двата законопроекта. Както имаше като позиция на КСНС при президента Румен Радев, окончателното решение се взима от българския парламент“, каза Цветанов.  Според него държавата се движи в правилната посока. \r\n„За мен е изключително важно, че законопроектът, който е внесен от Министерски съвет, кореспондира с очакванията на обществото. Тук искаме всички ние да подкрепим г-жа Цачева като министър на правосъдието, защото тя извървя цялата процедура с работна група, с много обсъждания, с разбира се, с взимане на всяко едно различно мнение предвид“, коментира Цветанов. „Много по-лесно щеше да бъде, ако група народни представители в парламентарното мнозинство бяха внесли този законопроект, но ние искахме да спазим една процедура“, посочи Цветанов и отбеляза, че по този начин политическите спекулации са останали на заден план. \r\nТой отчете заслугата на президентската институция за проведения КСНС. „Дебатът, който се водеше при президента, смятам, че беше много продуктивен, защото ние излязохме с единно становище по проблемите. Оттук нататък това, което ще направим днес, е изключително полезно и важно, защото то ще бъда отчетено както от българското общество, също така и от ЕК“, заяви заместник-председателят на ГЕРБ. Според него с приетия законопроект на първо четене ще може страната ни до края на годината да има антикорупционно законодателство. „Парламентът е този, който би трябвало да назначава и този орган“, посочи Цветанов. Той посочи, че законопроектът за борба с корупцията е щял да бъде приет отдавна, ако не са били препъни камъчетата на анонимните сигнали. Той благодари на всички за добрия тон на дебатите. \r\nЗаместник-председателят на ПГ на \"БСП за България\" Крум Зарков репликира Цветанов и отчете, че въпреки че председателят на ПГ на ГЕРБ е благодарил на всички, те няма да подкрепят законопроекта на БСП. Цветанов заяви, че действително парламентарното мнозинство приема законопроектите на българския парламент и точно затова има парламентарни избори и това са демократичните способи. \r\nДеница КИТАНОВА", "date": "2017.10.25", "title": "Цветан Цветанов, ГЕРБ: Антикорупционният закон на Министерски съвет кореспондира с очакванията на обществото"}
{"url": "http://www.focus-news.net/news/2017/10/25/2450300/dha-germanski-grazhdani-sa-pretarseni-s-kucheta-na-letishte-istanbul-sled-podoben-ogled-na-turski-grazhdani-na-letishte-myunhen.html", "text": "След като пристигнали в началото на седмицата на летище Мюнхен, турски пътници бяха претърсени с кучета, подобно отношение бе демонстрирано на реципрочна основа и към пристигнали в Турция германски граждани, предаде информационната агенция Догу хабер ажансъ (ДХА). Това стана снощи към 22.00 часа за германските пътници на летище Ататюрк в Истанбул, идващи от летище Бремен. След преминаване през паспортния контрол, багажите на германките пътници бяха претърсени от специално куче, обучено за откриване на наркотици, уточнява ДХА.Агенция „Фокус” припомня:\r\nПодобна „кучешка” дипломация първоначално стартира между Турция и Австрия. На 20 октомври турски граждани бяха претърсени с кучета на летище Виена преди да бъдат допуснати до борда на самолета. Последва ответна реакция на летище Ататюрк в Истанбул. Австрийски граждани също бяха претърсени с кучета преди да отлетят за Виена. Гражданите на други страни обаче не бяха подложени на подобна целенасочена и срамна процедура. Георги Димов", "date": "2017.10.25", "title": "ДХА: Германски граждани са претърсени с кучета на летище Истанбул, след подобен „оглед” на турски граждани на летище Мюнхен"}
{"url": "http://www.focus-news.net/news/2017/10/25/2450301/deputatite-prieha-na-parvo-chetene-antikoruptsionniya-zakonoproekt-na-pravitelstvoto-i-othvarliha-tozi-na-bsp.html", "text": "Депутатите приеха на първо четене антикорупционния законопроект на правителството и отхвърлиха този на БСП, предаде репортер на Агенция „Фокус“. Парламентът гласува със 133 гласа „за“, 70 „против“ и 9 „въздържал се“ в полза на законопроекта, внесен от Министерския съвет. В него се предлага създаването на Комисия за противодействие на корупцията и за отнемане на незаконно придобитото имущество, като в нея ще се влеят Комисията за предотвратяване и установяване на конфликт на интереси, Центърът за превенция и противодействие на корупцията и организираната престъпност към Министерския съвет, съответното звено от Сметната палата, както и специализирана дирекция на Държавна агенция „Национална сигурност“ (ДАНС) за противодействие на корупцията сред лицата, заемащи висши държавни длъжности. В законопроекта на управляващите се предлага ръководството и съставът на единния орган за борба с корупцията да се назначава от Народното събрание. \r\nСъс законопроекта, внесен от ПГ на „БСП за България“, който бе отхвърлен с 69 гласа „за“, 73 „против“ и 68 „въздържал се“, се предлагаше да се създаде Национална служба „Антикорупция“. Идеята на БСП е в нея да се съберат звеното за антикорупция в Сметната палата и специализираната дирекция към ДАНС. От БСП предлагаха единният орган за борба с корупцията да има разследващи функции и председателят му да се назначава с указ на президента, а неговите заместници да бъдат избирани от Народното събрание.  \r\nПо време на дебатите в свое становище правосъдният министър Цецка Цачева заяви, че антикорупционният законопроект цели да се защитят интересите на обществото чрез ефективно противодействие на корупцията. \r\nЗаместник-председателят на ПГ на „БСП за България“  Крум Зарков посочи в свое становище, че във варианта на БСП за антикорупционен закон основната цел е постигане на ефективност. Според него, за да се постигне ефективност с новия антикорупционен орган, той трябва да съсредоточи в себе си само и единствено онези правомощия, които пряко засягат борбата с корупцията. \r\nФилип Попов от БСП заяви, че законопроектът на МС връща отречени практики. Според него с приемането на законопроекта на МС ще се пристъпи към зимата на народа. \r\nХамид Хамид от ДПС благодари на ГЕРБ, защото с третия опит най-после са се върнали на позицията на ДПС. Според него затова законопроектът ще мине. „Колеги от ГЕРБ, това е добра крачка към връщане на нормалността, обаче от вас се очаква да направите по-голямата, за да върнете България в европейския път – просто изхвърлете националистите от властта“, каза още Хамид Хамид. \r\nДимитър Лазаров от ГЕРБ заяви, че в антикорупционния закон на БСП не е предвидено разследване на престъпленията, свързани със злоупотреба с еврофондове. По думите му законопроектът на БСП е идеен, като идеята на БСП тримата заместник-директори на единния орган за борба с корупцията да бъдат избирани с квалифицирано мнозинство от Народното събрание е противоконституционна норма. Лазаров обърна внимание, че в законопроекта е записано, че се избират с обикновено мнозинство, а в мотивите пише обратното.  \r\nДепутатът от „Обединени патриоти“ Явор Нотев подчерта, че парламентарната им група ще подкрепи законопроекта на Министерския съвет. По думите му рискът от засягане на граждански права е налице и следва да бъде избегнат между първо и второ четене на антикорупционното законодателство. Той поясни, че има бележки и до двата законопроекта, като основна грижа и ангажимент на „Обединени патриоти“ ще бъде внимателният прочит и участие на текстовете за второ четене. \r\nЛидерът на „Воля“ Веселин Марешки бе категоричен, че парламентарната му група няма да подкрепи създаването на поредния ялов орган. Той подчерта, че няма да разрешат поредните братовчеди и роднини да застанат начело на орган само и само, за да бъде смазан пореният политически противник. \r\nЛидерът на БСП Корнелия Нинова заяви, че от ГЕРБ искат борба с корупцията само на книга. „Законопроектът ви не е борба, а прикриване на корупцията. Изслушах целия дебат по тема корупция и борба с това явление и този дебат изглежда странно. Очевидно, колеги управляващи, не сте узрели за мисълта, че корупцията е до такава степен разпространена в българското общество, че вече е заплаха за националната сигурност и че трябва малко да свалим партийните противоборства“, каза Нинова. Тя посочи, че са стигнали до равнището да мерят законопроектите по страници. „Не е това истинският дебат за корупцията“, каза Нинова. Лидерът на БСП отчете, че през 2015 г. правителството на Борисов е приело национална стратегия за превенция и противодействие на корупцията в Република България 2015-2020 г., който е получил подкрепата на БСП. \r\nМинистърът на правосъдието Цецка Цачева подчерта, че няма противоречие между националната стратегия за противодействие на корупцията и внесеният законопроект от името на МС. Според нея подбрани цитати от стратегията няма как да вкарат съмнение, че това, което правителството в момента предлага като законопроект, противоречи на самата стратегия. По думите й се предлага разследване да се осъществява от магистрати, каквито са следователите и които са част от независимата съдебна власт.  Цачева бе категорична, че фокусът в техния законопроект е върху разследването, но докато се стигне до него, трябва да бъде извървян не малък път. \r\nПредседателят на ПГ на ГЕРБ Цветан Цветанов заяви, че категорично застава зад думите на Цецка Цачева. По думите му антикорупционният закон на Министерски съвет кореспондира с очакванията на обществото. Според него политическите спекулации са останали на заден ред. Той отчете заслугата на президентската институция за проведения КСНС. „Дебатът, който се водеше при президента, смятам, че беше много продуктивен, защото ние излязохме с единно становище по проблемите. Оттук нататък, това, което ще направим днес е изключително полезно и важно, защото то ще бъда отчетено както от българското общество, също така и от ЕК“, заяви заместник-председателят на ГЕРБ.  Агенция „Фокус“ припомня: По темата президентът Румен Радев свика заседание на Консултативният съвет за национална сигурност (КСНС), но не бе постигнато съгласие относно бъдещия антикорупционен орган. Членовете на КСНС се обединиха около 3 решения: да приемат промени в НК относно корупционните престъпления, Народното събрание да разгледа и приеме Закон за противодействие на корупцията и новият закон да регламентира всеобхватни мерки, включващи превенция и отнемане на незаконно придобито имущество. \r\nЛюба АЛЕКСИЕВА", "date": "2017.10.25", "title": "Депутатите приеха на първо четене антикорупционния законопроект на правителството и отхвърлиха този на БСП"}
{"url": "http://www.focus-news.net/news/2017/10/25/2450302/doklad-na-soufan-center-edna-treta-ot-dzhihadistite-prisaedinili-se-kam-islyamska-darzhava-ot-teritoriyata-na-evropa-sa-se-zavarnali-v-stranite-ot-es-i-vse-oshte-predstavlyavat-zaplaha.html", "text": "След серията пожарения, които близкоизточната радикална групировка „Ислямска държава“ претърпя в Сирия и Ирак, в 33 държави са се завърнали най-малко 5,6 хил. чужденци, воювали в редиците на джихадистите. Това предупреждават в доклад експертите от американския изследователски институт  Soufan Center, предава Deutsche Welle.\r\nВ публикувания документ се уточнява, че от пет хиляди екстремисти, присъединили се към „Ислямска държава“ от територията на Европа, една трета вече се е завърнала обратно в страните от Общността. \r\n„Част от тях остават предани на тази форма на насилствен джихад, който пропагандира „Ал Кайда“ и „Ислямска държава“. Не е тайна, че онези, които искат да продължат борбата, ще намерят начин как да го направят“, предупреждават експертите. \r\nСъгласно думите им, решението за изпращане в затвора на завърналите се джихадисти „само отлага проблема във времето“, а опитите да ги „превъзпитат“ чрез програми за реинтеграция твърде рядко завършват с успех – особено при жените.\r\nОт 2014 г. насам в редиците на „Ислямска държава“ са се присъединили около 40 хил. чужденци от 110 държави. Най-многобройната група е от Русия (3417), Саудитска Арабия и Йордания (над три хиляди от всяка), Тунис (2962), Франция (1920). С общите усилия на правителствените войски на Сирия и водената от САЩ международна коалиция, терористите вече са изгубили 85 % от териториите на халифата им.Тереза Герова", "date": "2017.10.25", "title": "Доклад на Soufan Center: Една трета от джихадистите, присъединили се към „Ислямска държава“ от територията на Европа, са се завърнали в страните от ЕС - и все още представляват заплаха"}
{"url": "http://www.focus-news.net/news/2017/10/25/2450303/veliko-tarnovo-politsiyata-v-pavlikeni-e-ustanovila-trima-dushi-zapodozreni-v-izvarshvaneto-na-telefonni-izmami.html", "text": "Полицията в Павликени е установила трима души, заподозрени в извършването на телефонни измами, съобщават от Областната дирекция на МВР – Велико Търново. Вчера около 15.30 часа при обход в град Павликени полицейски патрул забелязал лек автомобил „Пежо“, чийто водач се държал съмнително. Униформените забелязали, че автомобилът спрял пред жилище в града, от него слязъл мъж и взел пакет, оставен на тротоара. Полицейските служители предприели проверка на возилото и установили, че зад волана е 68-годишен мъж с инициали И. П., до него се е возела 67-годишна жена с инициали А. П. и двамата неизвестни до момента на полицията. На задната седалка бил 29-годишен мъж с инициали И. И., известен на полицията и осъждан за измами. Лицата са от град Ветово. При проверка в автомобила са установени и иззети торбичка с 11 800 лева, мобилни телефони и извлечения от банкова сметка на възрастна жена от Павликени. В хода на разследването е изяснено, че в периода 23-24 октомври непознат мъж, който се представил за полицай, се обадил на домашния телефон на 90-годишна жена от Павликени и ѝ обяснил, че ще ѝ се обадят телефонни измамници. За да не ѝ вземат парите тя трябвало да му предаде всичко, с което разполагала. Уговорката била това да стане пред дома ѝ. Същия ден жената изтеглила спестяванията си от банката и след това ги оставила на тротоара. И. И. е задържан за срок до 24 часа по ЗМВР. По случая е започнато досъдебно производство.", "date": "2017.10.25", "title": "Велико Търново: Полицията в Павликени е установила трима души, заподозрени в извършването на телефонни измами"}
{"url": "http://www.focus-news.net/news/2017/10/25/2450304/burgas-yuzhnite-kvartali-na-grada-i-osem-sela-v-oblastta-sa-zasegnatite-ot-navodnenieto.html", "text": "Към 12.00 часа в спасителните действия след проливните валежи участват осем пожарни автомобила, влекач, челен товарач, както и по един водолазен екип и един всъдеход „Амфибия“ от РД ПБЗН - Бургас и Варна – общо 64 служители на „Пожарна безопасност и защита на населението“. Това съобщиха от пресцентъра на МВР. Засегнатите от наводнението населени места в Бургаска област са селата Камено, Константиново, Братово, Ливада, Равнец, Черни Връх, Полски извор, Тръстиково, както и южните квартали на Бургас. Евакуирани са били трима бедстващи жители на селата Братово, Равнец и Черни връх.   \r\nЗатворени за движение са пътят за село Извор поради преливане на реката, както и пътят кв. Долно Езерово - село Братово. \r\nВ община Карнобат екипи на пожарната са се отзовали на 9 сигнала, работата по които вече е приключила. Река Велека продължава да прелива в село Кости, община Царево, наводнен е площадът на селото. \r\nПо данни към 12.00 часа трима души от селата Ливада, Равнец и Полски извор са загинали. В село Полски извор продължава издирването на един човек.", "date": "2017.10.25", "title": "Бургас: Южните квартали на града и осем села в областта са засегнатите от наводнението"}
{"url": "http://www.focus-news.net/news/2017/10/25/2450305/ek-evropeyskiyat-komisar-po-migratsiyata-shte-poseti-balgariya-na-26-i-27-oktomvri.html", "text": "На 26 и 27 октомври (четвъртък и петък) европейският комисар по въпросите на миграцията, вътрешните работи и гражданството Димитрис Аврамопулос ще бъде на официално посещение в България, се казва в съобщение от пресслужбата на ЕК.\r\nПрограмата му включва срещи с министър-председателя Бойко Борисов и с президента Румен Радев. Предвидени са разговори с вицепрезидента на България Илияна Йотова, с министъра на вътрешните работи Валентин Радев, както и с представители на две парламентарни комисии в Народното събрание. \r\nКомисар Аврамопулос ще вземе участие и в Годишната министерска среща ЕС–Западни Балкани в областта на правосъдието и вътрешните работи. Тя се провежда в София в рамките на Естонското председателство на Съвета ЕС. \r\nВ четвъртък, на 26 октомври, от 16.00ч. до 18.00ч Димитрис Аврамопулос ще отговаря на въпросите на българските граждани на тема \"Крепостта Европа? Миграция и сигурност в ЕС\". Гражданският диалог ще се проведе в Софийската градска художествена галерия на ул. Ген. Гурко 1. Участието в дискусията e със задължителна предварителна регистрация. Поради мерки за сигурност на място се представя документ за самоличност. Гостите ще могат да задават въпросите си както на живо, така и онлайн. По време на събитието ще се използва приложението https://www.sli.do/ за допитване до публиката.", "date": "2017.10.25", "title": "ЕК: Eвропейският комисар по миграцията ще посети България на 26 и 27 октомври"}
{"url": "http://www.focus-news.net/news/2017/10/25/2450306/zam-ministar-denitsa-nikolova-shte-vzeme-uchastie-vav-forum-gradat-na-26-oktomvri.html", "text": "Заместник-министърът на регионалното развитие и благоустройството Деница Николова ще вземе участие във „Форум Градът“ на 26 октомври. Това съобщиха от пресцентъра на Министерство на регионалното развитие и благоустройството. Форумът ще започне в 9.00 часа в „София Ивент цетър“, а участието на заместник-министър Николова е от 10.30 часа. \r\nТемите на тазгодишното издание на традиционния форум са „Модерно градско развитие“, „Транспорт и мобилност“, „Интелигентни решения и технологии“. Сред основните акценти в програмата са перспективите за развитие на българските градове, предизвикателства пред София в годината на европейското председателство, финансови инструменти за градски проекти 2014-2020 г. и др.", "date": "2017.10.25", "title": "Зам.-министър Деница Николова ще вземе участие във „Форум Градът“ на 26 октомври"}
{"url": "http://www.focus-news.net/news/2017/10/25/2450307/premierat-boyko-borisov-za-nikoy-drug-ne-sa-davani-tolkova-pari-kolkoto-za-balgarskite-voenni-lettsi-nadyavam-se-nyakoy-da-ne-gi-podrachkva.html", "text": "За никой друг не са давани толкова пари, колкото за българските военни летци, надявам се някой да не ги подръчква. Това каза пред журналисти министър-председателят Бойко Борисов във връзка с вчерашната ситуация на авиобаза „Граф Игнатиево“, предаде репортер на Агенция „Фокус“. „В последните години, особено в нашето управление, за българските военни летци са дадени стотици милиони, бих казал над милиард. За никой друг не са давани толкова. Осигурени са им най-скъпите и модерни самолети тип „Спартан“. Най-скъпите произведени единствено за България „Пантери“, най-скъпите и модерни хеликоптери „Кугър“, и на тях летят българските летци“, заяви Борисов и уточни, че има процедура за милиарди за нови самолети.\r\nПо думите му в същото време се дават огромни пари, за да се стабилизират всички сектори на държавата – в икономиката, здравеопазването. „Държавата се нуждае изключително от нови влакове и какво ли не още. Дори, ако погледнете алтернативния бюджет там са сложени мисля 500 млн. лв. за сектор „Сигурност“, макар че ние още освен пресконференция друго не сме видели, за да можем да разсъждаваме“, коментира Борисов\r\n„Моето уважение към неразположението им. Да, времето е лошо и мен ме е страх да летя в такова време, но летя, когато имам задачи. Говорих с министър Красимир Каракачанов, който ми каза, че след срещата им с тях нещата са решени“, добави премиерът. „Колкото за българските военни летци е направено, за никой друг не е направено. Учудвам се, надявам се искрено, да няма външна намеса - някой да ги подръчква, защото няма да е честно. Правителствената ни досега са плащали по стотици милиони евро за българските летци и съвсем малко за българските моряци, за сухопътните ни сили и всички останали“, коментира премиерът Бойко Борисов.\r\nМариела РУСЕВА", "date": "2017.10.25", "title": "Премиерът Бойко Борисов: За никой друг не са давани толкова пари, колкото за българските военни летци, надявам се някой да не ги подръчква"}
{"url": "http://www.focus-news.net/news/2017/10/25/2450308/inzh-snezhana-kaneva-obshtina-sliven-navodneni-sa-imoti-v-selata-zhelyo-voyvoda-sotirya-i-blatets-sled-padnaliya-dazhd-prez-izminaloto-denonoshtie.html", "text": "40 литра на квадратен метър са падналите валежи през изминалото денонощие на територията на община Сливен. 39 км/ч е скоростта на вятъра. Това съобщи пред Радио „Фокус“ – Сливен инж. Снежана Кънева, началник отдел „Сигурност и управление при кризи“ в община Сливен. По думите й проблеми по инфраструктурата има край селата Жельо войвода, Сотиря и Блатец. В тези села има сигнали за наводнени имоти заради това, че отводнителните съоръжения не могат да поемат количеството вода. \r\nЕкипи от Щаба при кризи извършват оглед на нанесените щети. Благодарение на почистените три реки в Сливен обстановката е спокойна, уточни инж Кънева.", "date": "2017.10.25", "title": "Инж. Снежана Кънева, Община Сливен: Наводнени са имоти в селата Жельо войвода, Сотиря и Блатец след падналия дъжд през изминалото денонощие"}
{"url": "http://www.focus-news.net/news/2017/10/25/2450309/ministar-lilyana-pavlova-podpisa-i-sporazumenie-za-partnyorstvo-s-predsedatelya-na-upravitelniya-savet-na-organizatsiyata-na-biznes-liderite-iravan-hira.html", "text": "Силна и категорична подкрепа на бизнес лидерите получи Българското председателство на Съвета на ЕС през 2018 г. Тя беше изразена по време на срещата на министър Лиляна Павлова с Българския форум на бизнес лидерите (БФБЛ) днес, съобщиха от пресцентъра на Министерство за Българското председателство на Съвета на ЕС 2018. По време на срещата министърът за Българското председателство Лиляна Павлова подписа и споразумение за партньорство с председателя на управителния съвет на организацията на бизнес лидерите у нас Ираван Хира. В документа се казва, че активното участие на предприемачество и рекламирането на българските стоки и услуги са важни за успешното представяне на страната ни и популяризирането ѝ сред останалите държави членки на ЕС.\r\n„Искаме да представим България като добро място за нови инвестиции и бизнес възможности“, заявиха представителите на форума по време на срещата с министър Павлова. Тя благодари за оказаното доверие и безрезервната готовност на бизнес лидерите да работят за осъществяването на целите и приоритетите, заложени в програмата на правителството.\r\nЛидерският форум обединява организации със споделени ценности, които развиват бизнеса си по отговорен, прозрачен и етичен начин. Организацията е платформа за обмяна на добри практики, иновации и идеи за развитие на бизнес и социалната среда в България. \r\nМинистър Лиляна Павлова е упълномощена да сключва спорязумения и договори с български и чуждестранни партньори с решение на Министерския съвет на 26 юли. \r\nСпоразумения за спонсорство Министерството за Българското председателство на Съвета на Европейския съюз 2018 вече има с Конфедерацията на работодателите и индустриалците в България (КРИБ), с Асоциацията на индустриалния капитал в България (АИКБ) – с Българо-Германската Търговска Камара, с Асоциацията на производителите на безалкохолни напитки и със Съюза на пивоварите в България.", "date": "2017.10.25", "title": "Министър Лиляна Павлова подписа и споразумение за партньорство с председателя на управителния съвет на организацията на бизнес лидерите Ираван Хира"}
{"url": "http://www.focus-news.net/news/2017/10/25/2450310/stara-zagora-blizo-40-predlozheniya-sa-glasuvali-obshtinskite-savetnitsi-na-sesiyata-si-prez-oktomvri.html", "text": "Четири общински наредби бяха разгледани днес на второ четене по време на редовното заседание на Общинския съвет в Стара Загора. Това съобщиха от пресцентъра на Община Стара Загора. Близо 40 бяха предложенията, които влязоха в дневния ред на сесията този месец. Съветниците подкрепиха с пълно мнозинство наредбата, с която се уреждат обществените отношения, свързани с отглеждане на селскостопански животни на територията на общината. Към тази категория вече са включени и зайците. Приета бе и Наредба за реда и условията на отглеждане на животни компаньони на територията на Община Стара Загора и за организация на работата в общински приют за безстопанствени животни. \r\nНа октомврийската сесия бе приета също и Наредба за изграждане, поддържане и опазване на зелената система в общината. Тя спомага за осъществяването на дългосрочните програми за развитието на зелените площи и на едногодишните краткосрочни програми за планиране, изграждане на нови и за поддържане на съществуващите вече такива. \r\nСтарозагорските общински съветници гласуваха с 46 гласа „за“ одитното становище на Сметна палата за заверка на годишния финансов отчет на Община Стара Загора за 2016 година. Бяха направени и компенсирани промени в Бюджет 2017 и инвестиционната програма. Бяха увеличени субсидиите за нефинансови предприятия за осъществяване на болнична помощ в размер на близо 100 000 лева. \r\nМестният парламент даде съгласието си на общинското дружество „Мересев“ ЕООД да предостави за безвъзмездно ползване помещения за срок от 7 години на „Боксов клуб – Димитър Щилянов“. Общинският съвет подкрепи и поемането на дълг от Комплексния онкологичен център за закупуване на оборудване - гама камера, за отделението по „Нуклеарна медицина“. \r\nНа октомврийското заседание на старейшините присъства Джеймс Пикъринг, съдия и адвокат по търговско право от Лондон, който е в града за едноседмичен обмен на опит. Той бе придружаван от двама старозагорски съдии - Румяна Бончева от Окръжен съд и Александър Георгиев от Районен съд. Посещението на английския им колега е по програма на Европейска съдебна мрежа.", "date": "2017.10.25", "title": "Стара Загора: Близо 40 предложения са гласували общинските съветници на сесията си през октомври"}
{"url": "http://www.focus-news.net/news/2017/10/25/2450311/pregled-na-mezhdunarodnite-novini-do-13-chasa-agentsiya-fokus.html", "text": "След серията пожарения, които близкоизточната радикална групировка „Ислямска държава“ претърпя в Сирия и Ирак, в 33 държави са се завърнали най-малко 5,6 хил. чужденци, воювали в редиците на джихадистите. Това предупреждават в доклад експертите от американския изследователски институт  Soufan Center.\r\nВ публикувания документ се уточнява, че от пет хиляди екстремисти, присъединили се към „Ислямска държава“ от територията на Европа, една трета вече се е завърнала обратно в страните от Общността. \r\n„Част от тях остават предани на тази форма на насилствен джихад, който пропагандира „Ал Кайда“ и „Ислямска държава“. Не е тайна, че онези, които искат да продължат борбата, ще намерят начин как да го направят“, предупреждават експертите. \r\nСъгласно думите им, решението за изпращане в затвора на завърналите се джихадисти „само отлага проблема във времето“, а опитите да ги „превъзпитат“ чрез програми за реинтеграция твърде рядко завършват с успех – особено при жените.\r\nОт 2014 г. насам в редиците на „Ислямска държава“ са се присъединили около 40 хил. чужденци от 110 държави. Най-многобройната група е от Русия (3417), Саудитска Арабия и Йордания (над три хиляди от всяка), Тунис (2962), Франция (1920). С общите усилия на правителствените войски на Сирия и водената от САЩ международна коалиция, терористите вече са изгубили 85 % от териториите на халифата им.\r\n***  Министърът по европейските въпроси и главен преговарящ с ЕС на Турция Йомер Челик де изказа остро срещу сегашната политика на Брюксел към Анкара. „Единственото решение, което ще вземе един европейски модел, не можещ да разреши своите вътрешни проблеми, е именно да прекъсне или замрази проговорите с Турция. Това обаче ще означава самоубийство за ЕС. А иначе, прекратяването или орязването на предприсъединителните фондове не означава нищо. Говореното по тази тема само ни връща обратно към достоверността и доверието към ЕС”, обяснява Йомер Челик.\r\n*** В рамките на операция, насочена срещу ислямистките кръгове, полицията във федералната германска столица Берлин е иззела оръжия и големи количества муниции.\r\nПо данни на Прокуратурата, „те биха могли да бъдат използвани за атаки“, но „до този момент няма доказателства за конкретна подготовка на атентат“. Съгласно разпространените данни, полицейската операция е предшествана от продължително разследване срещу 40-годишен гражданин на Германия, за който има съмнения, че е част от ислямистката сцена в Германия.\r\nДруги подробности към момента не се представят.\r\n*** Кралят на Испания – Фелипе VI, е обявен за персона нон грата в каталунския град Херона (Жирона), където има силно движение в подкрепа на независимостта на региона.\r\nПредложението за обявяването на испанския монарх за персона нон грата е подкрепено от  голямо мнозинство на пленарно заседание на градския съвет, проведено в късните часове на вторник. Освен Фелипе VI, за персона нон грата е обявен още пълномощният представител на националното правителство на Испания в Каталуния – Енрик Мийо.\r\nГрадският съвет в Херона е гласувал и за отказа да подкрепи задействането на член 155 от Конституцията, който предвижда суспендиране на автономните правомощия на Каталуния. Гласуването в Сената в Мадрид ще се проведе в петък, 27 октомври.\r\n***  В сряда, 25 октомври, в Истанбул започва делото срещу германския активист Петер Щойтнер.\r\nПрокуратурата в Турция обвинява Щойтнер и още други десет души в „членство във въоръжена терористична организация\" или „подкрепа за въоръжени терористични организации\". От обвинителния акт обаче не става ясно за коя групировка става въпрос. В Германия са налице сериозни опасения, че процесът срещу Щойтнер няма да бъде справедлив.\r\nПетер Щойтнер и още няколко други активисти на „Амнести Интернешънъл” бяха задържани през месец юли в Турция. Арестът им доведе до ново изостряне на отношенията между Берлин и Анкара, което провокира германското правителство да заговори за преориентация на политиката спрямо Турция. Набелязани бяха мерки, които да покажат на Ердоган, че е прекрачил „червената линия\".\r\n*** Председателят на Социалдемократическата партия на Австрия (СДПА) Кристиан Керн очаква стартиращите в сряда коалиционни преговори между Австрийската народна партия (АНП) и „Партията на свободата на Австрия“ да не доведат до утвърждаването на нов стил на управление в страната.\r\n„Това, което ще получим, е идеологическа коалиция на двете десни партии, които отдавна се доближават една до друга по съдържание и идеология“, подчерта Керн във видеобръщение, публикувано в социалната мрежа „Фейсбук“.\r\nВ последните дни стана ясно, че австрийските социалдемократи ще останат в опозиция през следващите няколко години. По този начин партията, водена от Керн, се надява да възвърне загубените си позиции на водеща политическа сила в страната. Новото черно-синьо правителство във Виена ясно ще покаже разликите с управлението на СДПА. Според Керн очертаващата се нова коалиция не е „съвпадение“, а план, който Себастиан Курц е подготвял в продължение на 18 месеца. \r\n*** Франк-Валтер Щайнмайер е първият германски президент, който посещава Русия за последните седем години – в сряда държавният глава на ФРГ ще пристигне в Москва, където ще проведе преговори с руския си колега.\r\nВ руската столица Щайнмайер иска да проучи възможностите за постепенното възстановяване на доверието между двете страни. „Низходящата спирала в отношенията между Русия и Европейския съюз през последните години е лоша и за двете страни\", подчерта германският президент преди заминаването си за Москва.\r\nВ рамките на 25-часово работно посещение в руската столица, Щайнмайер ще се срещне с Владимир Путин. „Влизам в този разговор без никакви илюзии\", призна германският президент. Но важността на германско-руската връзка е толкова голяма, че не може да бъде допусната липсата на диалог. „Дължим го на нашите народи, за да противодействаме на по-нататъшното отчуждение между германците и руснаците\", подчерта Щайнмайер.\r\nОт присъединяването на Украйна към Крим през 2014 г. германско-руските отношения са силно натоварени от продължаващите боеве в източната част на Украйна. Необходимо е да се говори за тези различия и едно посещение няма да оправи нещата, коментира Щайнмайер. „Но съм загрижен да намеря начини за излизане от отрицателната спирала на конфронтацията, загубата на доверие и взаимните упреци\", допълни държавният глава на ФРГ.\r\nВизитата му в Москва не е държавна, а работна. Щайнмайер ще бъде първият държавен глава на Германия, който ще проведе разговори в Москва от седем години насам. През 2010 г. Кристиан Вулф посети Дмитрий Медведев, тогавашен президент на Русия. Предшественикът на Щайнмайер, Йоахим Гаук, не е пътувал до Москва по време на мандата си. Той се срещна с Путин през юни 2012 г. в двореца Белвю в Берлин. Разговорът между двамата премина в напрегната атмосфера, която не остана незабелязана за германските медии.\r\n***", "date": "2017.10.25", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/10/25/2450312/reuters-prolivnite-dazhdove-otneha-zhivota-na-trima-dushi-v-balgariya-edin-e-v-neizvestnost.html", "text": "Трима души са загинали, а един е в неизвестност след проливните дъждове в района на черноморското пристанище Бургас, които доведоха до наводнения в прилежащите области, предава Reuters.\r\nСилните дъждове станаха причина за прекъсване на електричеството на най-малко пет села, за преливането на реки и за наводняването на десетки жилища. В община Каменово местните власти обявиха извънредно положение.\r\nХората в село Тръстиково, на около 390 километра източно от София, бяха евакуирани след скъсване на дига. Метеорорите прогнозират, че силните дъждове ще продължат в сряда.Тереза Герова", "date": "2017.10.25", "title": "Reuters: Проливните дъждове отнеха живота на трима души в България, един е в неизвестност"}
{"url": "http://www.focus-news.net/news/2017/10/25/2450313/premierat-boyko-borisov-v-bryuksel-vsichki-sme-osadili-povedenieto-na-severnokoreyskiya-lider.html", "text": "В Брюксел всички сме осъдили поведението на севернокорейския лидер. Това каза пред журналисти министър-председателят Бойко Борисов след среща с корейския му колега Ли Нак-Йон, предаде репортер на Агенция „Фокус“.\r\nОтносно председателството на България на Съвета на ЕС и какъв е планът на страната ни, свързан с проблемите в Северна Корея, Борисов обясни, че само преди няколко дни в Брюксел е имало заседание на Европейски съвет. „Беше сложена темата Северна Корея за разглеждане. Всички ние сме осъдили поведението на севернокорейския лидер, особено с опитите им с тези балистични ракети, които продължават и тревожат целия регион. Това на коя страна сме в случая е видно“, заяви Бойко Борисов.  \r\n„С желанието си и това, което предоставя България като възможност – стабилност, стабилна банкова система, ниски данъци, квалифицирана работна ръка, стабилен лев, мисля че можем да направим доста неща за едно продължително сътрудничество между двете държави“, допълни българският премиер. \r\n„По време на председателството ще настояваме за мир, дипломация, преговори и решаване на този конфликт по мирен път, единственото решение на въпроса – по мирен път“, каза още Бойко Борисов.\r\nМариела РУСЕВА", "date": "2017.10.25", "title": "Премиерът Бойко Борисов: В Брюксел всички сме осъдили поведението на севернокорейския лидер"}
{"url": "http://www.focus-news.net/news/2017/10/25/2450314/burgas-7-kaskadni-yazovira-na-teritoriyata-na-oblastta-sa-sas-skasani-steni.html", "text": "7 каскадни язовира на територията на област Бургас са със скъсани стени. Това каза пред журналисти в Бургас началникът на Регионален отдел \"Югоизточна България\" на ДАМТН Милуш Кумчев, предаде репортер на Радио \"Фокус\" - Бургас. 4 от язовирите са на територията на община Бургас, два са в община Камено и един в община Айтос, обясни Кумчев. \r\nТой обясни, че язовирите са под 50 000 куб. м., не са включени в списъка на потенциално опасните язовири и не могат да създадат приливна вълна. Съставени са 7 акта за установяване на административно нарушение.\r\nМария РУСЕВА", "date": "2017.10.25", "title": "Бургас: 7 каскадни язовира на територията на областта са със скъсани стени"}
{"url": "http://www.focus-news.net/news/2017/10/25/2450315/arheolozi-ot-nim-otkrivat-balgarskata-troya-kray-novozagorskoto-selo-dyadovo.html", "text": "Части от изящен сребърен венец бяха открити в надгробна могила край новозагорското село Дядово. Находката бе намерена от археологически екип на Националния исторически музей (НИМ) с научен ръководител Мартин Христов и Илия Киров, съобщиха от НИМ. Археологическото проучване е финансирано от фондация „Българска памет - Братя Диневи”. Открити са и други погребални дарове,  различни керамични или стъклени съдове. Изработката им прилича на подобни предмети, разкопани в Троя и нейните околности. Това подкрепя тезата, че древният град на Дарданелите и село Дядово си приличат. В НИМ вече има един експонат от района на Троя - златен тракийски венец, за който се предполага, че е бил собственост на тракийски военачалник, нает в Троянската война.\r\nВидът на сребърния венец, открит в Дядово, подсказва, че той вероятно е принадлежал на човек с висок социален и икономически статус. Бижуто представлява фрагменти от листа и плодчета на растение. Някои от частите на сребърното украшение са стопени, което подсказва, че неговият собственик е бил кремиран. В един от гробовете е открито и почти изцяло запазено дървено мънисто.  \r\n\tМатериалът и видът на находките подсказват, че става дума за периода от времето на римския император Домициан (края на 1 век след Христа) до времето на император Гета (началото на 3 век след Христо). Могилата е била изградена и използвана в целия този период.  Най-вероятно населението е от местни траки. До момента проучвания от римския период в село Дядово няма, така че това са първите находки от това време в землището. \r\nДядово е известно с единствената по рода си селищна могила. Тя е ценен праисторически паметник в България, който предоставя информация за урбанистичните процеси, развили се в тракийските земи през 3-2 хил.пр.н.е. Там е открита уникална система от ровове от средната бронзова епоха (2 хил.пр.н.е.), от които най-вътрешният, облицован с камъни ров, ограждал вътрешен град, или цитадела, свързани с царско- жреческата власт в раннотракийското общество. \r\nСелищната могила в Дядово е една от най-големите на Стария континент. 30-годишни съвместни проучвания на български, холандски и японски археолози днес я превръщат в един от най- важните обекти в Европа не само за учените от цял свят, но и за всички, интересуващи се от развитието на човешката цивилизация. С тази планировка от 2 хил.пр.н.е. селищната могила, както и другите тракийски могили, наподобяват градоустройствения план на Троя. Те дават основания да се предполага, че в града на Дарданелите е имало процеса на „тракизация”, а още Омир описва, че траките са били едни от най-верните съюзници на Троя.\r\n Сходството на могилите при Дядово и Троя на този етап не са достатъчни да се правят категорични исторически заключения, но проучванията в тази насока продължават. Някои учени, проучвали района на Дядово, предполагат, че става дума за едно и също население, живяло и в Троя – траките.Керамиката в двете места е близка по състав и изработка, крепостните зидове са подобни, периодът, в който двете селища са съществували, съвпада. Дядово напомня на Троя - като културен  и отбранителен център, като начин на социален живот. \r\n\t„Надявам се моят наследник, който ще оглави НИМ, да продължи проучванията в този богат археологически район, защото Дядово може да стане един притегателен център за българския исторически туризъм”, каза директорът на НИМ проф. Божидар Димитров.", "date": "2017.10.25", "title": "Археолози от НИМ откриват българската Троя край новозагорското село Дядово"}
{"url": "http://www.focus-news.net/news/2017/10/25/2450316/stara-zagora-prez-noemvri-se-ochakva-nov-savetnik-da-polozhi-kletva-v-obshtinskiya-savet.html", "text": "През ноември се очаква нов съветник да положи клетва в Общинския съвет. Това съобщиха от пресцентъра на Община Стара Загора. Октомврийското заседание на Общинския съвет в Стара Загора бе последно за Ангел Филипов. Той бе съветник от Групата на ГЕРБ и през предходния мандат на ОбС. Филипов е подал заявление за напускане, защото очаква подписване на договор за работа в Европейския парламент. Той ще бъде част от екипа на новия евродепутат Асим Адемов, който зае мястото на Мария Габриел в ЕП. \r\n„Официално това бе последната сесия на общинския съвет, в която участвам като съветник. Убеден съм, че ще съм полезен на града си и от Брюксел“, отбеляза Ангел Филипов след края на заседанието днес.  \r\nПроцедурата по освобождаване от задълженията на съветник ще бъде задействана до края на седмицата, обобщиха от ОИК – Стара Загора. Очаква се през ноември да бъде положена клетва за общински съветник от следващия кандидат в листата на партията.", "date": "2017.10.25", "title": "Стара Загора: През ноември се очаква нов съветник да положи клетва в Общинския съвет"}
{"url": "http://www.focus-news.net/news/2017/10/25/2450317/veliko-tarnovo-dvizhenieto-po-pat-55-prez-prohoda-na-republikata-se-izvarshva-v-edna-lenta-pri-mishemorkov-han-poradi-patnotransportno-proizshestvie.html", "text": "Движението по път II-55 през Прохода на Републиката се извършва в една лента при Мишеморков хан поради пътнотранспортно произшествие. Това съобщиха от пресцентъра на Агенция \"Пътна инфраструктура\".", "date": "2017.10.25", "title": "Велико Търново: Движението по път II-55 през Прохода на Републиката се извършва в една лента при Мишеморков хан поради пътнотранспортно произшествие"}
{"url": "http://www.focus-news.net/news/2017/10/25/2450318/radio-svobodna-evropa-makedoniya-priemaneto-na-balgariya-i-rumaniya-v-shengen-e-politichesko-reshenie-zayavi-tsvetan-tsvetanov.html", "text": "Приемането на България и Румъния в Шенгенското пространство вече не зависи от каквито и да било критерии или експертизи, то е чисто политическо решение. Това заяви председателят на парламентарната комисия по вътрешна сигурност и обществен ред Цветан Цветанов, предава  Радио „Свободна Европа“ в македонската си редакция. \r\nСпоред него България и Румъния са изпълнили всички критерии и изисквания, наложени като условие за членството им в Шенгенската зона, но все още не са приети в общото европейско пространство.\r\nЦветанов, който говори в рамите на конференция, посветена на бежанската криза и миграционните процеси, заяви, че решението на Брюксел да не допуска двете страни в Шенгенската зона е несправедливо.\r\nПрез юни 2011 г. Европейският парламент прие резолюция, в която се призовава за приемането на България и Румъния в Шенгенското пространство. След това Съветът на ЕС заключи, че двете страни са изпълнили всички условия за членство в Шенгенското пространство. Все още обаче няма прието политическо решение за приемането им, за което се изисква единодушна подкрепа от всички държави-членки на ЕС.Тереза Герова", "date": "2017.10.25", "title": "Радио „Свободна Европа“ (Македония): Приемането на България и Румъния в Шенген е политическо решение, заяви Цветан Цветанов"}
{"url": "http://www.focus-news.net/news/2017/10/25/2450319/ivaylo-chalakov-obshtina-kyustendil-v-sila-e-zapoved-za-prevantivni-merki-i-podgotovka-za-zimniya-sezon.html", "text": "В сила е заповед за превантивни мерки и подготовка за зимния сезон в Община Кюстендил. Това каза пред Радио „Фокус” – Кюстендил Ивайло Чалъков, експерт „Отбранително мобилизационна подготовка” към Община Кюстендил. По думите му заповедта е издадена от кмета на Община Кюстендил Петър Паунов и е на база действащата Наредба за поддържане и опазване на чистотата на територията на Община Кюстендил, касаеща предприемане на превантивни мерки за осигуряване на нормалното функциониране на техническата инфраструктура, снабдяването, обслужването и услугите. Целта е и намаляване на последствията за населението при усложнена зимна обстановка. „В заповедта са разписани всички задължения на физическите и юридическите лица, които трябва да бъдат предприети преди и по време на зимния сезон”, каза Ивайло Чалъков. Разпоредени са превантивни дейности от страна на мобилните оператори, електроснабдителното дружество, водния оператор, общинските предприятия и кметовете на населените места.\r\nВенцеслав ИЛЧЕВ", "date": "2017.10.25", "title": "Ивайло Чалъков, Община Кюстендил: В сила е заповед за превантивни мерки и подготовка за зимния сезон"}
{"url": "http://www.focus-news.net/news/2017/10/25/2450320/vitseprezidentat-iliyana-yotova-po-vreme-na-predsedatelstvoto-na-saveta-na-es-balgariya-shte-tryabva-da-balansira-pozitsiite-po-dablinskoto-sporazumenie.html", "text": "По време на председателството на Съвета на ЕС България ще трябва да балансира позициите по Дъблинското споразумение. Това каза вицепрезидентът Илияна Йотова в УНСС по време на лекция-дискусия по темата „Обща отбранителна система на ЕС“, предаде репортер на Агенция „Фокус“. Вицепрезидентът уточни, че последните решения от Дъблинското споразумение не са добри за България, защото голяма част от хората, които влизат в страната, не искат да остават тук, а това не се отчита. „Новите проблеми в Дъблинското споразумение няма да срещнат разбиране и голяма част от новите реформи ще бъдат спрени. Заради председателството на Съвета на ЕС ние ще имаме много важна роля в това. Нашите министри ще трябва да предлагат как да се балансират тези позиции – крайната позиция на Вишеградската четворка и европейската позиция, които са в двете крайности. При нас, българите, много малко се говори по тази тема“, каза още Йотова.\r\nЦветилена СИМЕОНОВА", "date": "2017.10.25", "title": "Вицепрезидентът Илияна Йотова: По време на председателството на Съвета на ЕС България ще трябва да балансира позициите по Дъблинското споразумение"}
{"url": "http://www.focus-news.net/news/2017/10/25/2450321/navodneniya-v-burgaska-oblast-prez-poslednite-godini-spravka-agentsiya-fokus.html", "text": "6 април 2015 г. \r\nСлед обилни валежи в Бургаско се съобщава за наводнени къщи и стопански дворове, но няма подадена информация за бедстващи хора. Пътищата са проходими. 1 февруари 2015 г. \r\nOбилни валежи предизвикват наводнение в Бургас, градът е под вода. За по-малко от денонощие в Бургас се изливат 70 л/на кв.м. дъжд. Най-засегнати са кварталите \"Лозово\" и \"Долно Езерово\", в които са наводнени около 120 къщи. Седем души са евакуирани от вилна зона „Черниците“, шестима - от „Долно Езерово“. През деня се извива ураганен вятър с пориви над 20 м/сек. и засипва Бургас с клони, боклуци, прах, понася покриви и ламарини и изпочупи билбордове. Има затворени пътища и се налага временно прекъсване на електрозахранването в „Славейков“.25 октомври 2014 г. \r\nВ община Бургас е обявено бедствено положение заради падналит проливни дъждове. Тревогата касае к-с „Меден рудник“, „Акациите“, „Победа“, с. Извор, с. Маринка, вилна зона „Черниците“, рибарско селище „Ченгене скеле“. Изцяло затворен за движение е централният път Бургас–Созопол, както и Бургас–Извор. Община Бургас призовава да не се предприемат никакви пътувания. Спасителни екипи издирват овчар в село Маринка.\r\nВисоки вълни заливат Северния плаж, както и ниските брегове на Несебър и Поморие. В Поморие жена е ранена от дърво, повалено от силния вятър.\r\n50 души са евакуирани от къщите си от вилна зона „Черница“ край Бургас заради проливните дъждове и силния вятър.Язовирът при Средец прелива.5 септември 2014 г. \r\nПроливните дъждове, продължаващи няколко дни в няколко части на България, достигат своя пик и предизвикват бедствено положение в Бургас. Има три жертви. Дъждът продължава да вали повече от 12 часа, количеството паднали валежи е 176 л./кв.м.\r\nВ Поморие водата съсипва домовете в района на улица „Солна“, а контейнери за боклук се носят по улицата. Има и няколко преместени коли. 50 души са блокирани на остров „Св. Анастасия“, като няма опасност за техния живот.", "date": "2017.10.25", "title": "Наводнения в Бургаска област през последните години (Справка Агенция „Фокус“)"}
{"url": "http://www.focus-news.net/news/2017/10/25/2450322/veliko-tarnovo-v-muzikalno-dramatichniya-teatar-konstantin-kisimov-shte-bade-predstaven-spektakalat-chakana-lyubov.html", "text": "Новият танцувален спектакъл „Чакана любов“ е подаръкът от Община Велико Търново и Фолклорна танцова формация „Търновска царица“ към жителите и гостите на града по случай Деня на народните будители – 1 ноември. Това съобщиха от пресцентъра на Община Велико Търново. Продукцията е дело на танцувалния състав, а специални гости са популярната актриса Стефка Петрова и визуалният артист Марио Радев. Спектакълът ще бъде представен на 3 ноември в големия салон на Музикално-драматичния театър „Константин Кисимов“, а началото е в 19.00 часа. Входът е свободен. „Чакана любов“ е разказ за любовта, който включва фолклорни танци от две етнографски области – Северняшка и Странджанска.  \r\n„В спектакъла участват артисти, които ще ни помогнат да пресъздадем картините и действията по-пълно и по-разбираемо за многоуважаемата великотърновска публика. Акцентирали сме на динамични сюжетни и на лирични танцувални части. Запазваме нашата идентичност чрез народния танц и се надяваме чрез него да предадем нашето послание към зрителите“, споделят от формация „Търновска царица“.\r\nОт формацията посочват, че изненада за публиката е съвместната работа с младия визуален артист Марио Радев, който е от Велико Търново, а понастоящем живее в Лондон. За спектакъла той е подготви предварително нарисувани картини, които ще бъдат прожектирани на екран на сцената, поставен зад актьорите и танцьорите. Изображенията са свързани с историята и българския фолклор. Благодарение на анимацията картините ще оживеят и ще допълнят концептуално сюжета на спектакъла, като му придадат завършеност. \r\nМарио Радев завършва BA (Hons) Animation в London College of Communication през 201, където специализира 2D традиционна кадър по кадър анимация. Младият великотърновец работи професионално като режисьор на анимационни филми, художник, аниматор и илюстратор. За спектакъла „Чакана любов“ той ще нарисува върху различни повърхности всяка една от прожектираните картини с въглен, а впоследствие ще ги анимира с техниката кадър по кадър. Част от анимациите, които Марио ще използва, включват различни техники - молив върху хартия, стоп-моушън и др.", "date": "2017.10.25", "title": "Велико Търново: В Музикално-драматичния театър „Константин Кисимов“ ще бъде представен спектакълът „Чакана любов“"}
{"url": "http://www.focus-news.net/news/2017/10/25/2450323/shumen-zabranyava-se-pazari-i-izlozhbi-na-ptitsi-na-teritoriyata-na-oblastta-s-tsel-nedopuskane-razprostranenieto-na-bolestta-influentsa.html", "text": "До 2 ноември трябва да се проведат заседанията на Общинските епизоотични комисии в област Шумен. Това реши на днешното си заседание Областната епизоотична комисия, предаде репортер на Радио „Фокус“ - Шумен. Решението е част от превантивните мерки за недопускане разпространението на болестта инфлуенца по птиците, които ще бъдат предприети на територията на областта, във връзка с първични огнища на заболяването в обекти в областите Добрич и Хасково. Отчетена бе необходимостта от своевременно информиране на стопаните, отглеждащи домашни птици в дворовете си за опасността от разпространението на болестта инфлуенца при неспазването им. Мерките касаят съвместни проверки с представители на орнитоложките дружества, ловно-рибарските дружества и на държавните лесничейства за наличие на болни или умрели диви мигриращи или синантропни птици, осъществяване на постоянен ветеринарно-медицински контрол за спазване на мерките за биосигурност в птицевъдните обекти от страна на Областната дирекция по безопасност на храните и официалните ветеринарни лекари. \r\nОграничения има и за стопаните - да не допускат излизането на птиците извън дворовете, да съхраняват фуража в закрити помещения и да информират писмено официалните ветеринарни лекари при зареждането на обектите с птици с цел извършване на контрол, клинични прегледи и вземане на проби за вирусологично изследване. Забранява се провеждането на пазари и изложби на птици на територията на област Шумен. \r\nД-р Радослав Славов, управител на Птицекомбината изрази притеснение от споделения транспорт на Екарисаж Шумен, който обслужва област Добрич и в частност обекта, където е първичното огнище. „Необходима е информация и какви мерки предприема самият Екарисаж в настоящата ситуация“, каза д-р Славов. Стоян Стоянов, председател на шуменското Ловно-рибарско дружество посочи, че вече е извършен инструктаж на ловците как да действат при наличие на болни или умрели диви птици. Той сигнализира за свободно отглеждане на полудиви прасета от Източнобалканска порода на територията на община Шумен.  „Това е забранено на територията на община Шумен, разрешено е в община Смядово и община Котел, но тези прасета се отглеждат, такива случаи са констатирани в селата Златар, Салманово и Ивански, обикновено са от Смядово, Кълново и други гранични райони, но наличието на тези прасета е  предпоставка за  развитие на заболяването „африканска чума“, каза Стоянов.\r\nИвелина ИВАНОВА", "date": "2017.10.25", "title": "Шумен: Забранява се пазари и изложби на птици на територията на областта с цел недопускане разпространението на болестта инфлуенца"}
{"url": "http://www.focus-news.net/news/2017/10/25/2450324/lovech-vazstanoveno-e-dvizhenieto-po-pat-358-shipkovo-ribaritsa.html", "text": "Възстановено е движението по път III-358 Шипково - Рибарица. Това съобщиха от пресцентъра на Агенция \"Пътна инфраструктура\".", "date": "2017.10.25", "title": "Ловеч: Възстановено е движението по път III-358 Шипково - Рибарица"}
{"url": "http://www.focus-news.net/news/2017/10/25/2450325/afp-izrael-odobri-stroezha-na-novi-176-zhilishta-v-iztochen-erusalim.html", "text": "В сряда израелските власти одобриха ново голямо разширяване на еврейските селища в източната част на Ерусалим, утвърждавайки планове за изграждане на още 176 жилища. Това съобщи за AFP заместник-кметът на града Меир Туржеман.\r\nНовото разширение ще създаде най-голямото израелско селище в палестинската част на града, предупреждават неправителствени организации. Плановете за мащабния строеж са одобрени от Комисията за планиране на Ерусалим, поясни заместник-кметът.Тереза Герова", "date": "2017.10.25", "title": "AFP: Израел одобри строежа на нови 176 жилища в Източен Ерусалим"}
{"url": "http://www.focus-news.net/news/2017/10/25/2450326/pazardzhik-pochinala-e-76-godishnata-zhena-koyato-be-blasnata-ot-mikrobus-na-bul-hristo-botev.html", "text": "Починала е 76-годишната жена, която бе блъсната от микробус тази сутрин на булевард „Христо Ботев” в Пазарджик, съобщи за Радио „Фокус” – Пазарджик говорителят на ОД на МВР  Мирослав Стоянов. Той уточни, че водачът на микробуса е 65-годишен мъж от село Церово. Той е блъснал пресичащата пешеходна пътека 76-годишна жена от Пазарджик. „Пострадалата е транспортирана в МБАЛ - Пазарджик със сериозни травми и наранявания. За съжаление малко по-късно тя е починала. На местопроизшествието е извършен оглед,  образувано е дознание”, допълни Стоянов.\r\nВаня НИКОЛОВА", "date": "2017.10.25", "title": "Пазарджик: Починала е 76-годишната жена, която бе блъсната от микробус на бул. „Христо Ботев”"}
{"url": "http://www.focus-news.net/news/2017/10/25/2450327/dobrich-oblastniyat-upravitel-krasimir-kirilov-otkri-v-kavarna-parvoto-informatsionno-sabitie-za-balgarskoto-predsedatelstvo-na-evropeyskiya-sayuz.html", "text": "Днес в Каварна се проведе първото от поредицата информационни събития, посветени на Българското председателство на Съвета на Европейския съюз. Това съобщиха от пресцентъра на Община Каварна. Мероприятието се проведе в сградата на Общината, като гости бяха кметът Нина Ставрева, заместник-кметът Митко Недев, представители на бизнеса, неправителствения сектор, граждани на община Каварна. \r\nСъбитието бе открито от Областния управител Красимир Кирилов. Пред присъстващите главният експерт „Връзки с обществеността“ в Областната администрация Виржиния Георгиева представи важните приоритети пред страната ни и трите основни цели на Българското председателство. Във втората част от събитието своя личен опит и положителен ефект от членството на страната ни в Европейския съюз сподели Дарина Аргирова от Каварна – председател на туристическо сдружение „Каварна“. Тя даде информация за работата по проекти, като подчерта, че именно благодарение на европейските програми се постига положителен ефект сред младите хора. С реализираните проекти, финансирани със средства на ЕС младите хора могат да надграждат и развиват своите компетентности и умения, сподели Аргирова.", "date": "2017.10.25", "title": "Добрич: Областният управител Красимир Кирилов откри в Каварна първото информационно събитие за Българското председателство на Европейския съюз"}
{"url": "http://www.focus-news.net/news/2017/10/25/2450328/elena-yoncheva-bsp-vremennata-komisiya-za-sluchaite-na-radioaktivno-zamarsyavane-v-piteynite-vodi-ne-e-predostavila-izsledvaniyata-na-ban-za-sastoyanieto-na-vodata-v-haskovo.html", "text": "Временна комисия, която проучва замърсяването на водата с уран, не е предоставила изследванията на БАН за състоянието на водата в Хасково. Това каза говорителят на ПГ „БСП за България“ Елена Йончева по време на дебатите по доклада на Временната комисия за случаите на радиоактивно замърсяване в питейните води, предаде репортер на Агенция „Фокус“.  „Временната комисия трябваше да установи и какви са последиците за здравето на гражданите на Хасково. Това не е направено. В доклада на Комисията липсва един важен документ, който може да даде отговор на този въпрос. Това са направените изследвания на БАН, на Института по ядрени изследвания, който направи анализ на състоянието на питейната вода в град Хасково. Този резултат е от изключително важно значение, защото дава отговор каква е индикативната доза на радиоактивното замърсяване на водата, с други думи представлява ли опасност за жителите на Хасково водата в града“, каза Йончева и попита защо този анализ не е приложен. Йончева посочи, че е поискала информация от анализа, но няма отговор. „Питам от тази трибуна защо временната комисия не предостави изследванията на БАН“, каза Йончева и попита още дали има какво да се крие от гражданите на Хасково. \r\nКомисията за уран във водата препоръчва да не се укрива информация от гражданите, когато водата е заразена и това представлява риск, какъвто е случаят в Хосково. Препоръките, които излиза комисията са от изключителна важност за здравето на българите, посочи още Йончева. \r\nДеница КИТАНОВА", "date": "2017.10.25", "title": "Елена Йончева, БСП: Временната комисия за случаите на радиоактивно замърсяване в питейните води не е предоставила изследванията на БАН за състоянието на водата в Хасково"}
{"url": "http://www.focus-news.net/news/2017/10/25/2450329/li-nak-yon-premier-na-r-koreya-shte-predam-na-koreyskite-silni-kompanii-v-svetoven-mashtab-entusiazma-na-premiera-boyko-borisov-da-stimulirame-koreyski-investitsii-v-balgariya.html", "text": "Ще предам на корейските силни компании в световен мащаб ентусиазма на премиера Бойко Борисов да стимулираме корейски инвестиции в България. Това каза пред журналисти премиерът на Р Корея Ли Нак-Йон след среща с българския министър-председател Бойко Борисов, предаде репортер на Агенция „Фокус“.\r\nЛи Нак-Йон изрази съболезнованията си във връзка с бедственото положение в Бургаска област. „Надявам се да няма повече жертви. Пожелавам бързо възстановяване на района“, добави той. \r\n„На днешната среща коментирахме в кои сфери можем да имаме по-интензивно сътрудничество и в кои сфери корейски фирми могат да инвестират в бъдеще. Ще изброя три сфери, към които има специален интерес – производство на коли, ИТ сектор и индустриална технология“, коментира корейският премиер.\r\n„Специално при днешната среща с г-н Борисов коментирахме специфични корейски компании като „Хюндай“ за автомобили, за електроника. След като с прибера в Корея, ще предам на корейските силни компании в световен мащаб ентусиазма и съобщението на г-н Борисов да стимулираме корейски инвестиции в България“, заяви Ли Нак-Йон. „Специално зам.-председателят на „Хюндай“ и изпълнителният директор „Самсунг“ са в София. Те ще участват на днешното откриване на Българо-корейска търговска камара. Ако имаме възможност преди откриването ще има среща между тях и г-н Борисов“, допълни корейският премиер.\r\nМариела РУСЕВА", "date": "2017.10.25", "title": "Ли Нак-Йон, премиер на Р Корея: Ще предам на корейските силни компании в световен мащаб ентусиазма на премиера Бойко Борисов да стимулираме корейски инвестиции в България"}
{"url": "http://www.focus-news.net/news/2017/10/25/2450330/valcho-cholakov-oblasten-upravitel-na-burgas-shest-sa-svlachishta-ot-kal-po-magistrala-trakiya-na-teritoriyata-na-oblastta.html", "text": "На автомагистрала „Тракия“ на територията на област Бургас са образувани шест свлачища от кал, каза пред журналисти областният управител Вълчо Чолаков, предаде кореспондент на Радио „Фокус“ – Бургас. Свлачищата не влияят на проходимостта на магистралата. „Те стигат до аварийната лента. Екипи на поддържащите фирми разчистват калищата“, обясни Чолаков. \r\nОстава ограничено движението по пътя Бургас – Средец, в участък на село Черни връх преди село Константинов. Пътят се почиства от паднали дървета, а преминаването на МПС се осъществява в дясната лента в посока Средец, допълни Чолаков. „Навсякъде, където има затруднено движение, полицията оказва съдействие на шофьорите“, каза още той. Затворени за движение са и пътищата Братово - Полски извор, кв. „Долно Езерово“ - Братово.\r\nМария РУСЕВА", "date": "2017.10.25", "title": "Вълчо Чолаков, областен управител на Бургас: Шест са свлачища от кал по магистрала „Тракия“ на територията на областта"}
{"url": "http://www.focus-news.net/news/2017/10/25/2450331/georgi-kolev-obedineni-patrioti-vremennata-komisiya-poiska-informatsiya-ot-ban-za-izsledvaniyata-na-vodata-v-haskovo-no-v-momenta-varvi-proverka-na-glavniya-prokuror.html", "text": "От Временната комисия поискахме информация от БАН за изследванията на водата в Хасково, но в момента върви проверка на главния прокурор. Това каза председателят на Временната комисия за случаите на радиоактивно замърсяване на питейните води Георги Колев от „Обединени патриоти“ в реплика към Елена Йончева, предаде репортер на Агенция „Фокус“. „Не е тенденциозно това, че не сме предоставили тази информация. Имахме чудесна комуникация с главния прокурор“, каза Колев. В дуплика Елена Йончева заяви, че БАН и Института за ядрени изследвания имат две изследвания за водата с Хасково. „Аз ви питам къде са анализите, които са излезли месец юни“, каза още Йончева. \r\nДеница КИТАНОВА", "date": "2017.10.25", "title": "Георги Колев, „Обединени патриоти“: Временната комисия поиска информация от БАН за изследванията на водата в Хасково, но в момента върви проверка на главния прокурор"}
{"url": "http://www.focus-news.net/news/2017/10/25/2450332/zlato-srebro-i-unikalni-nahodki-sa-postapili-v-natsionalniya-istoricheski-muzey.html", "text": "Последните дни от управлението на Божидар Димитров като директор на Националния исторически музей (НИХ) археолозите, които привършват археологическия сезон, затрупват шефа си с редки находки, съобщиха от НИМ. По някакво неписано правило - всички археолози ще потвърдят, че най-ценното изплува от земята в последните дни на археологически разкопки. \r\nДнес от крепостта Русокастро, Бургаско, където тази година бе открит най-големият феодален замък в България с площ 2,5 дка (досега откритите  41 замъка са с площ не повече от 1 дка), в НИМ постъпи златна монета на император Андроник II (1282-1328). Андроник II е известен с това, че прави своя внук - Андроник III съимператор, но младият император не е доволен от управлението на дядо си, затова започва гражданска война с него. Пристиснат, дядо му потърсва помощ от българския цар Михаил Шишман, женен за Теодора, сестрата на младия император. Светослав изпраща отряд от елитни бойци, които трябва да отидат в Константинопол (Цариград) и да го бранят в полза на стария император, но всъщност имат инструкция в една безумна нощ да заемат входните врати на града и да ги отворят пред българската армия, която тайно ще премине 200 км от българската граница до Константинопол. Шпионите донасят на младия император за тайния замисъл на българите да овладеят Константинопол за първи път след кан Тервел (705 г.) и – нещо, което не успяха нито Крум Страшни, нито Симеон Велики. Младият император Андроник III се обръща с гневно писмо към шурея си Михаил Шишман, че това не е честно и по роднински. Михаил Шишман естествено отрича замисъла си и изтегля войската си от границата, която е минавала от там. \r\nВъзможно е тази златна монета да е част от парите, които младият император е платил за подкрепата, защото знаем, че тогава, а и сега някои работи се заплащат - „сиренето е с пари”. \r\nОловен византийски печат бе открит в друга гранична крепост, разположена край с.Маточина, до турската граница. На печата от едната страна е изобразена Богородица Оранта, а от друга – дълъг надпис, показващ кой е изпращачът на писмото до управителя на крепостта. \r\nПечатът е от XIII-началото на XIV век и също може да се свърже с бурни събития. По това време крепостта е на византийска територия и това са били ловни дворци на византийските императори. По това време в Созопол най-неочаквано се откъсва от българската държава и гръцкото население там, което е мнозинство, заявява, че иска да бъде управлявано от Византия. \r\nЦар Михаил Шишман преценил, че може да си върне града, но с цената на живота на 1000-2000 войници, защото това бил добре укрепен полуостров. И отказва да обяви война. Но най-неочаквано Теодора, сестрата на младия император Андроник III, предлага на Михаил Шишман, за да не губи български войници при превземането на императорските дворци, да обмени крепостта Маточина за Созопол. Както и става. И всички са доволни. \r\nКрай Новозагорското село Дядово приключиха разкопките, спонсорирани от фондация „Българска памет – братя Диневи” .", "date": "2017.10.25", "title": "Злато, сребро и уникални находки са постъпили в Националния исторически музей"}
{"url": "http://www.focus-news.net/news/2017/10/25/2450333/kyustendil-nad-10-kg-marihuana-sa-izzeti-pri-politseyska-operatsiya-na-teritoriyata-na-obshtina-dupnitsa.html", "text": "Над 10 кг марихуана са иззети при полицейска операция на територията на община Дупница. Това съобщиха от пресцентъра на МВР. Количествата марихуана са иззети вчера от два имота. Наркотикът, добре опакован, бил открит в къща в село Висока могила - 8.480 кг, и в жилище в Дупница - 2.160 кг. Видът му е установен чрез полеви наркотест. С полицейска мярка е задържан 23-годишен мъж с инициали К. К., ползвател на имотите. По случая е образувано досъдебно производство, уведомен е дежурен прокурор.", "date": "2017.10.25", "title": "Кюстендил: Над 10 кг марихуана са иззети при полицейска операция на територията на община Дупница"}
{"url": "http://www.focus-news.net/news/2017/10/25/2450334/burgas-obrazuvano-e-dosadebno-proizvodstvo-vav-vrazka-sas-zaginalite-pri-navodneniyata-v-oblastta.html", "text": "Образувано е досъдебно производство във връзка със загиналите при наводненията в област Бургас. Това обяви пред журналисти ст. комисар Калоян Калоянов, директор на Областната дирекция на МВР – Бургас, предаде кореспондент на Радио „Фокус“ – Бургас. „Били сме в непрекъснат контакт с Апелативна прокуратура и Окръжна прокуратура в Бургас“, каза още Калоянов. По думите му е установена самоличността на загиналите. „Това са възрастни хора, но не е редно да се споменават имената им преди да бъдат уведомени близките“, каза още ст. комисар Калоянов. В момента се извършват процесуално-следствени действия и се назначават експертизи.\r\nОбщо трима души са загинали от наводненията през последното денонощие. Те са от селата Полски извор, Ливада и Равнец. В момента се уточнява причините за смъртния случай в село Равнец. Един човек от село Черни връх се издирва.\r\nМария РУСЕВА", "date": "2017.10.25", "title": "Бургас: Образувано е досъдебно производство във връзка със загиналите при наводненията в областта"}
{"url": "http://www.focus-news.net/news/2017/10/25/2450335/veliko-tarnovo-okrazhnata-prokuratura-predade-na-sad-mazh-obvinen-za-prichinyavane-na-smart-po-nepredpazlivost-pri-katastrofa.html", "text": "Окръжна прокуратура – Велико Търново внесе в съда обвинителен акт срещу 25-годишен мъж, нарушил правилата за движение и допуснал пътно произшествие с един загинал. Това съобщиха от пресцентъра на Апелативна прокуратура - Велико Търново. Обвинението срещу Стефан Т. е за това, че на 29 юни 2016 г. на път София - Варна, на територията на община Стражица, област Велико Търново, при управляване на лек автомобил “Фиат”, нарушил правилата за движение като: на пътно платно с три ленти, навлязъл и се движил в крайна лява лента; като пресякъл единична непрекъсната линия М1 от надлъжната маркировка; като нарушил забрана за изпреварване; като не контролирал непрекъснато превозното средство, което управлява и като превишил допустимата за извън населено място скорост и се движил със скорост 116.3 км/ч., в резултат на което предизвикал настъпването на пътнотранспортно произшествие с насрещно движещия се товарен автомобил „ДАФ“ с прикачено полуремарке, управляван от чешки гражданин и по непредпазливост причинил смъртта на Данислава Б. \r\nНа 29 юни 2016 г. обвиняемият пътувал с управлявания от него лек автомобил в посока към гр. София, като на предната седалка до него се возела пострадалата Данислава Б. Около 13.40 часа достигнал км 166, на територията на общ. Стражица.  Движейки се със скорост около 116.3 км/ч., предприел изпреварване на два автомобила, пресичайки непрекъснатата линия на маркировката. В този момент насрещно се движела колона от шест товарни автомобила, превозващи специална продукция – боеприпаси. Обвиняемият загубил устойчивостта на автомобила си,   навлязъл в крайната южна пътна лента, в резултат на което настъпил челен удар с втория в колоната товарен автомобил. В резултат на катастрофата спътничката на обвиняемия загинала на място.\r\nПредстои насрочване на делото за разглеждане от съда.", "date": "2017.10.25", "title": "Велико Търново: Окръжната прокуратура предаде на съд мъж, обвинен за причиняване на смърт по непредпазливост при катастрофа"}
{"url": "http://www.focus-news.net/news/2017/10/25/2450336/zelenite-na-dzhem-yozdemir-partiite-ot-potentsialnata-yamayska-koalitsiya-nyama-da-sledvat-planovete-na-predhodnoto-germansko-pravitelstvo-za-prevaorazhavane-na-armiyata.html", "text": "Съгласно информация, разпространена от председателя на партията „Зелени“ Джем Йоздемир, партньорите от потенциалната „ямайска коалиция“ (Съюза (ХДС/ХСС), СвДП и „Зелени“) към момента не приемат плановете на предходното германско правителство за превъоръжаване на армията, съобщава изданието Das Handelsblatt.\r\nПрез настоящата седмица междупартийните преговори в Берлин засягат финансите.\r\n„Финансовият план на голямата коалицията (Съюза (ХДС/ХСС) и ГСДП – бел.р.), който включва, между другото, увеличаването на разходите за отбраната, не е обща основа\", подчерта Йоздемир след поредния кръг от преговорите за създаване на новото германско правителство. Агенция „Фокус“ припомня:\r\nПартньорите от НАТО се съгласиха до 2024 г. да увеличат средствата за отбрана до размер от 2% от БВП. Понастоящем Германия отделя за армията сума под 1,5% от БВП на страната. През пролетта на текущата година канцлерът Ангела Меркел се съгласи средствата за отбрана да бъдат увеличени в съответствие с изискванията на Алианса. .Тереза Герова", "date": "2017.10.25", "title": "„Зелените“ на Джем Йоздемир: Партиите от потенциалната „ямайска“ коалиция няма да следват плановете на предходното германско правителство за превъоръжаване на армията"}
{"url": "http://www.focus-news.net/news/2017/10/25/2450337/bedstvieto-v-burgaska-oblast-vze-tri-zhertvi-obzor.html", "text": "Червен код за обилни валежи е обявен за област Бургас. На места в областта регистрираното количество на валежа вече е над 100 л/кв.м. През деня валежите ще продължат. Ще духа силен североизточен вятър с пориви до 24 м/сек. През нощта най-голямо количество валежи са отчетени в Карнобат - 168 л/кв. м. Заради обилните валежи в община Камено беше обявено бедствено положение, а частично такова е в сила за община Бургас.По данни към 12.00 часа трима души от селата Ливада, Равнец и Полски извор са загинали. В село Полски извор продължава издирването на един човек. 7 каскадни язовира на територията на областта са със скъсани стени, а шест са свлачища от кал по магистрала „Тракия“ на територията на областта. \r\nКъм 12.00 часа в спасителните действия след проливните валежи участват осем пожарни автомобила, влекач, челен товарач, както и по един водолазен екип и един всъдеход „Амфибия“ от РД ПБЗН - Бургас и Варна – общо 64 служители на „Пожарна безопасност и защита на населението“. Това съобщиха от пресцентъра на МВР. Засегнатите от наводнението населени места в Бургаска област са селата Камено, Константиново, Братово, Ливада, Равнец, Черни Връх, Полски извор, Тръстиково, както и южните квартали на Бургас. Евакуирани са били трима бедстващи жители на селата Братово, Равнец и Черни връх. \r\nЗатворени за движение са пътят за село Извор поради преливане на реката, както и пътят кв. Долно Езерово - село Братово. \r\nВ община Карнобат екипи на пожарната са се отзовали на 9 сигнала, работата по които вече е приключила. Река Велека продължава да прелива в село Кости, община Царево, наводнен е площадът на селото.", "date": "2017.10.25", "title": "Бедствието в Бургаска област взе три жертви (ОБЗОР)"}
{"url": "http://www.focus-news.net/news/2017/10/25/2450338/vatan-turtsiya-prodalzhava-chistkata-v-upravlyavashtata-partiya-smenyat-se-novi-22-lideri-na-oblastni-organizatsii.html", "text": "Зам.-генералният председател на управляващата партия на справедливостта и развитието (ПСР)  Йознюр Чалък оповести подмяната на нови 22 местни лидери, пише вестник „Ватан”. По думите му това се извършва в името на „процеса на обновление на партията”, след като лично президентът Реджеп Тайип Ердоган поиска и получи оставките на шестима кметове на големи областни градове, включително на Истанбул и на Анкара. „Оставките не са последни; това може да е само едно начало. Подалите оставки наши кметове изпълниха едно взето от партията решение. Ако те имат някакви политически, правни и социални проблеми, ще бъде направено нужното, за да им се помогне. … Ние винаги сме казвали, че сме адреса на промяната. Особено след като президентът ни стана и лидер на нашата пария; ускорихме рязко процеса за обновяване на партийните редици.”, обяснява още Йознюр Чалък, цитиран от „Ватан”. Георги Димов", "date": "2017.10.25", "title": "„Ватан”: Турция: Продължава чистката в управляващата партия – сменят се нови 22 лидери на областни организации"}
{"url": "http://www.focus-news.net/news/2017/10/25/2450339/vitseprezidentat-iliyana-yotova-evropeyskite-institutsii-sa-izklyuchitelno-zle-nastroeni-kam-izgrazhdaneto-na-otbranitelni-ogradi.html", "text": "Европейските институции са изключително зле настроени към изграждането на отбранителни огради. Това каза вицепрезидентът Илияна Йотова в УНСС по време на лекция-дискусия по темата „Обща отбранителна система на ЕС“, предаде репортер на Агенция „Фокус“. „И до ден днешен те гледат с огромен скептицизъм на изграждането на подобни съоръжения. И дори преди време беше намислено да се наложи на България мониторинг за това, че има нарушения на човешките права с изграждането на тази ограда. Но, слава Богу, успяхме да убедим Европа, че това не е нарушение на човешките права, а опит да спрем миграционната вълна, защото ние като крайна граница все пак носим отговорност към целия континент“, обясни тя.\r\nЙотова уточни, че като външна граница на ЕС България трябва да получава повече финансиране за отбрана. „Средствата за укрепване на границите идват от фондове. Къде обаче е пробойната – основата, върху която се изчислява колко България трябва да получи за сигурността на своите граници, са данните от 2011 г., тъй като фондът е гласуван 2013 г. декември месец. А като погледнем назад във времето, ще видим, че през 2011 г. България не е имала проблем с миграция. Голямата миграция стана през 2013 г. Искахме да променим тази формула и дори внесохме в Европейския парламент предложение, но оттам ни казаха, че това няма как да стане. Казаха че ще намерят вариант да дадат повече пари на страната ни за сигурност. Тези пари бяха смешни – около 160 млн. лв. – това е капка в морето“, каза още тя и изрази надеждата си, че в края на 2020 г. с гласуването на новия бюджет на България вече ще бъде отчетено място като външна граница на съюза и ще ѝ бъдат заделени повече средства за сигурността.\r\nЦветилена СИМЕОНОВА", "date": "2017.10.25", "title": "Вицепрезидентът Илияна Йотова: Европейските институции са изключително зле настроени към изграждането на отбранителни огради"}
{"url": "http://www.focus-news.net/news/2017/10/25/2450340/inzh-rositsa-plachkova-zam-kmet-na-kyustendil-zapochvat-deynostite-za-vavezhdane-na-merki-za-energiyna-efektivnost-v-mnogofamilni-zhilishtni-sgradi.html", "text": "Започват дейностите за въвеждане на мерки за енергийна ефективност в многофамилни жилищни сгради. Това каза пред Радио „Фокус” – Кюстендил инж. Росица Плачкова, зам.-кмет на Община Кюстендил. По думите й дейностите се реализират по проект на Община Кюстендил, по който е сключен договор с управляващия орган на Оперативна програма „Региони в растеж”. „По този проект има подписан договор и вече се работи с проведени обществени поръчки, избрани изпълнители – това е енергийна ефективност на многофамилнижилищни сгради в град Кюстендил. Избрани са 5 блока, абсолютно всички видове изпълнители, които се предвиждат по проектното предложение. В момента сме възложили изработването на инвестиционни проекти за петте блока и там програмите и целите ни вървят доста преди планираните такива, защото ние знаехме, че ще изпълняваме такъв проект и проведохме обществените поръчки и изчакахме подписването на финансирането”, каза инж. Плачкова. По думите й дейностите започват тази година и ще продължат докато метеорологичните условия позволяват това. Предвижда се първоначално да се работи по покривната част на сградите, след което по общите части, а следващата година да се пристъпи към подмяната на дограма и други дейности.\r\nВенцеслав ИЛЧЕВ", "date": "2017.10.25", "title": "Инж. Росица Плачкова, зам.-кмет на Кюстендил: Започват дейностите за въвеждане на мерки за енергийна ефективност в многофамилни жилищни сгради"}
{"url": "http://www.focus-news.net/news/2017/10/25/2450341/parlamentat-udalzhi-rabotnoto-si-vreme-do-glasuvane-na-doklada-na-vremennata-komisiya-za-sluchaite-na-radioaktivno-zamarsyavane-na-piteynite-vodi.html", "text": "Парламентът удължи работното си време до гласуване на доклада на Временната комисия за случаите на радиоактивно замърсяване на питейните води, предаде репортер на Агенция „Фокус“. Предложението направи народният представител от ПГ на ГЕРБ Александър Ненков. „За“ него гласуваха 103 народни представители, „против“ – 5 и „въздържали се“ – 39, с което то бе прието. \r\nДеница КИТАНОВА", "date": "2017.10.25", "title": "Парламентът удължи работното си време до гласуване на доклада на Временната комисия за случаите на радиоактивно замърсяване на питейните води"}
{"url": "http://www.focus-news.net/news/2017/10/25/2450342/miliet-prezidentat-na-uzbekistan-pristigna-na-poseshtenie-v-turtsiya-parvoto-prez-poslednite-20-godini.html", "text": "Президентът на Узбекистан Шавкат Мироийев пристигна на официално посещение в Турция, пише вестник „Милиет”. Това е първата подобна визита на президентско ниво през последните 20 години. На летище Есенбоа в Анкара гостът бе посрещнат от вицепремиера Бекир Боздаг. Предстои среща с турския президент Реджеп Тайип Ердоган в президентския дворец „Бештепе”. Самата визита се оценява от специалисти като изключително важна от гледна точка общо на влиянието на Турция в обширния район на Евразия, посочва още „Милиет”. Георги Димов", "date": "2017.10.25", "title": "„Милиет”: Президентът на Узбекистан пристигна на посещение в Турция – първото през последните 20 години"}
{"url": "http://www.focus-news.net/news/2017/10/25/2450343/korneliya-ninova-bsp-vsyaka-godina-zagivat-hora-zaradi-resheniyata-na-pravitelstvoto-na-boyko-borisov-za-razpredelyane-na-parite-za-bedstviya-i-avarii.html", "text": "Имахме среща с тримата ни депутати от Бургас, които решихме да тръгнат веднага за там и да помагат с каквото могат на пострадали, ако трябва и дарения да направим. Това каза пред журналисти в парламента лидерът на БСП Корнелия Нинова, предаде репортер на Агенция „Фокус“. „Това е действие след събитие. Бих искала да припомня, че поставяме този въпрос от Мизия през 2013-2014 г. Четири години – нищо. Искахме единен орган за следене на язовирите. Имахме информация за проблемни места, където не се вземат мерки. Моля ви, проверете как се разпределят парите за бедствия и аварии от правителството на Борисов. Ще излезе интересна информация – къде отиват, кой ги усвоява. Нека да проверим това, защото всяка година загиват хора поради такива решения на правителството“, заяви Нинова и подчерта, че това не може да продължава. „Нито промените, които се направиха, нито предложенията ни се приеха за промени в законите. 4-5 години се имитира дейност и всяка година някой българин загива от тази немарливост на правителството. Събираме информацията. Ако вие не може да стигнете до нея, ние ще я огласим за разпределените средства по бедствия и аварии. Искан ли е за този регион помощ от кметовете, отпуснат ли е, усвоен ли е. В този район не се случва за първи път. И преди в Бургаско имаше наводнения и жертви“, допълни тя. Според нея рецидивира проблемът всяка година, а решение няма никакво. „Тревожното е, че винаги централната власт прехвърля отговорността на кметовете, а те в бюджетите си нямат достатъчно средства, за да го направят. Като стане някоя такава катастрофа, винаги се обвинява кметът защо не е направил това или онова. Това е бягство на централната власт от един национален проблем. Готова ли е картата с всички опасни места например, които могат да предизвикат такива аварии? Питаме правителството, защото такава карта се прави вече 4-5 години“, обясни лидерът на БСП и уточни, че при случая с Мизия са изнесли тревожни данни. „В Мизия четвърта година няма наказани за това, което се случи. Оставят се хората да се оправят кой както може. Доскоро хората там живееха във фургони. Това е бягство на държавата и безотговорност на правителството към огромен проблем“, обясни Нинова. \r\nВъв връзка с катастрофата, която лидерът на БСП претърпя, тя призова медиите да се обръщат към МВР. „Те дойдоха на мястото, има протокол, има акт. В тези документи е записано всичко – номера на коли, имена на шофьори“, посочи Нинова. Тя не пожела да каже името на фирмата. „Има си органи в държавата, те да си отговарят. Винаги, когато пострада човек, трябва те да си носят отговорността и разследването“, добави Нинова и уточни, че не мисли да предприема по-различни мерки за сигурността си. Тя подчерта, че този инцидент няма да попречи на подготовката на предстоящия конгрес на партията. По думите ѝ конгресът се очаква да бъде напрегнат, предвид очакванията, които са се създали публично. „Очаквам да е интересен. Не съм говорила още с колегите кое ще бъде открито и кое закрито. Всичко що се отнася до конгреса, ще чуете в залата“, коментира Нинова в отговор на въпрос дали ще има вот на доверие към нея. \r\nЛюба АЛЕКСИЕВА", "date": "2017.10.25", "title": "Корнелия Нинова, БСП:  Всяка година загиват хора заради решенията на правителството на Бойко Борисов за разпределяне на парите за бедствия и аварии"}
{"url": "http://www.focus-news.net/news/2017/10/25/2450344/vitseprezidentat-iliyana-yotova-evropa-e-na-vtoro-myasto-v-sveta-sled-sasht-po-razhodi-za-otbrana-tryabva-zadalzhitelno-da-mislim-za-sigurnostta.html", "text": "Европа е на второ място в света след САЩ по разходи за отбрана. Това каза вицепрезидентът Илияна Йотова в УНСС по време на лекция-дискусия по темата „Обща отбранителна система на ЕС“, предаде репортер на Агенция „Фокус“. „Все по-често се задават въпросите дали трябва да влагаме толкова много в отбрана, но нека да погледнем каква е ситуацията днес в Европа. Отбранителната промишленост е силно фрагментирана. Да, средства не достигат за здравеопазване, пенсии, заплати и др., но това важи за всички страни не само за Европа. А ние трябва задължително да мислим и за сигурност“, обясни тя.\r\nЙотова уточни, че САЩ са увеличили разходите си за отбрана два пъти повече от всички държави в Европейския съюз взети заедно, Русия е инвестирала 5.4% от БВП, а Китай е увеличила с 150% бюджета си за отбрана. „За съжаление, днес си даваме сметка, че имаме нови предизвикателства и заплахи и трябва да им отговорим адекватно – тероризъм, киберпрестъпност, конфликти в много части на света. Затова сигурността стана един от водещите проблеми на европейските граждани. И ако допреди години хората са се интересували само от собствения си стандарт на живот, то сега всеки го е грижа най-вече сигурността на него и семейството му“, каза още тя.\r\nВицепрезидентът обясни, че заплахите пред сигурността са много и нито една държава по целия свят не може да гарантира тази сигурност самостоятелно. „И европейските институции все още не могат да намерят правилните решения на всички конфликти. За съжаление, все още сме на етап, в който службите за сигурност буквално си кътат информацията и не искат да я предоставят на своите колеги“, каза Йотова.\r\nЦветилена СИМЕОНОВА", "date": "2017.10.25", "title": "Вицепрезидентът Илияна Йотова: Европа е на второ място в света след САЩ по разходи за отбрана, трябва задължително да мислим за сигурността"}
{"url": "http://www.focus-news.net/news/2017/10/25/2450345/ministar-valentin-radev-shte-provede-dvustranna-sreshta-s-evrokomisarya-po-migratsiya-i-vatreshni-raboti-dimitris-avramopulos-na-26-oktomvri.html", "text": "Министър Валентин Радев ще проведе двустранна среща с еврокомисаря по миграция и вътрешни работи Димитрис Аврамопулос на 26 октомври. Това съобщиха от пресцентъра на МВР. Срещата ще се проведе в сградата на министерството, а началото ѝ ще бъде около 10.00 часа. Тя се провежда в рамките на участието на комисаря в Годишната министерска среща ЕС - Западни Балкани в областта на вътрешните работи, чиито домакин е страната ни. Форумът е част от календара на Естонското председателство на Съвет на ЕС и в него ще участват министрите на правосъдието и вътрешните работи на Естония, Австрия, Албания Босна и Херцеговина, Косово, Македония, Черна гора и Сърбия, европейските комисари по правосъдие и по вътрешни работи, представители на ГСС, европейските агенции, регионални и международни организации.  \r\nСлед срещата министър Радев и комисар Аврамопулос ще дадат кратки изявления.", "date": "2017.10.25", "title": "Министър Валентин Радев ще проведе двустранна среща с еврокомисаря по миграция и вътрешни работи Димитрис Аврамопулос на 26 октомври"}
{"url": "http://www.focus-news.net/news/2017/10/25/2450346/varna-peshehodets-e-zaginal-pri-tezhko-patnotransportno-proizshestvie-na-avtomagistrala-hemus.html", "text": "Пешеходец е загинал при тежко пътнотранспортно произшествие на автомагистрала „Хемус”. Това съобщиха от Областната дирекция на МВР – Варна. В 13.20 часа е получен сигнал за възникнало тежко пътнотранспортно произшествие на автомагистрала „Хемус”, в платното за движение в посока Варна, след пътен възел „Слънчево”. Водачът на лек автомобил с добричка регистрация по време на движението си в лява лента е блъснал пешеходец, пресичащ пътното платно. Загинал е на място.\r\nКъм момента на местопроизшествието се извършват процесуално-следствени действия, изясняват се детайли около инцидента, както и самоличността на загиналия пешеходец.\r\nДвижението по автомагистралата в посока Варна се извършва в дясна пътна лента и с повишено внимание.", "date": "2017.10.25", "title": "Варна: Пешеходец е загинал при тежко пътнотранспортно произшествие на автомагистрала „Хемус“"}
{"url": "http://www.focus-news.net/news/2017/10/25/2450347/komandirovani-rabotnitsi-parlamentat-gotov-za-pregovori-s-darzhavite-chlenki.html", "text": "Преговорите с правителствата в ЕС за ревизиране на правилата за командироване на работници може да започнат, след като Парламентът даде зелена светлина, се казва в съобщение от пресслужбата на ЕП.\r\nПленарната зала не възрази срещу решението на комисията по заетостта за започване на преговори със Съвета, което означава, че тя вече може да влезе в разговори с министрите от ЕС, които приеха своя мандат за преговори в понеделник. \r\nРеформата на правилата за командироване на работници има за цел да осигури по-добра защита на служителите и честна конкуренция за компаниите. Главните промени в сравнение с нормите от 1996 г. засягат възнаграждението на работниците, продължителността на командироването, колективните трудови споразумения и работниците от агенции за временна заетост. \r\nДокладчиците Елизабет Моран-Шартие (ЕНП, Франция) и Ахнес Йонгериус (С&Д, Нидерландия) заявиха: „Сега, след като Съветът е готов да се седне с Парламента на масата за преговори, ние очакваме с голямо нетърпение да завършим осъвременяването на директивата за командироването на работници и да я направим годна да изпълнява целта си. Нещата се движат в правилната посока, но подробностите са от огромно значение. Ще отделим особено внимание на въпроса с пътния транспорт, за да постигнем правилния баланс между свободата на предлагане на услуги и по-добрата защита на работниците“. \r\nОчаква се Парламентът и Съветът да започнат преговори през ноември с цел да постигнат съгласие на първо четене. \r\nКомандирован работник е някой, изпратен от работодателя си, да извърши дейност в друга държава от ЕС за определен период от време. През 2015 г. в ЕС е имало 2,05 милиона командировани работници. \r\nПолша, Германия и Франция изпращат най-голям брой работници, докато Германия, Франция и Белгия приемат най-голям брой командировани работници. \r\nКомандироването е особено честа практика в ключови сектори като строителния сектор, преработващата промишленост, образованието, здравеопазването и социалните услуги и бизнес услугите.", "date": "2017.10.25", "title": "Командировани работници: Парламентът готов за преговори с държавите членки"}
{"url": "http://www.focus-news.net/news/2017/10/25/2450348/aleksandar-nenkov-gerb-v-momenta-v-koyto-rzi-e-ustanovila-nalichie-na-uran-vav-vodata-e-preporachala-na-vik-da-spre-vodosnabdyavaneto.html", "text": "В момента, в който РЗИ е установила наличие на уран във водата, е препоръчала на ВиК да спре водоснабдяването. Това каза народният представител от ПГ на ГЕРБ Александър Ненков по време на дебатите по доклада на Временната комисия за случаите на радиоактивно замърсяване в питейните води, предаде репортер на Агенция „Фокус“.  „Първата и най-важна задача беше да установим имало ли е риск за обществото. Това, което се установи и то много категорично заявявам е, че в момента, в който РЗИ е установила завишени норми на естествен уран във водата, предвидена за питейни-битови нужди, веднага на същия ден препоръчва на ВиК да спре водоснабдяването от някои от тези кладенци“, каза Ненков. Той успокои хората в други региони, където има подобни проблеми, че до този момент вода, която не е била годна за пиене, не е била пускана в употреба. „Всякакви такива внушения според мен при всички положения не са в полза на обществото“, заяви Ненков. \r\nСпоред него хората остават с впечатление, че някои институции крият нещо от тях и не отива на някои народни представители да правят подобни внушения.  \r\nДеница КИТАНОВА", "date": "2017.10.25", "title": "Александър Ненков, ГЕРБ: В момента, в който РЗИ е установила наличие на уран във водата, е препоръчала на ВиК да спре водоснабдяването"}
{"url": "http://www.focus-news.net/news/2017/10/25/2450349/sluzhitel-na-ministerstvo-na-ikonomikata-i-negov-sauchastnik-sa-s-povdignati-obvineniya-za-izmama.html", "text": "Служител на Министерство на икономиката и негов съучастник са с повдигнати обвинения за измама след проведена операция, под ръководството на СЗА-СГП, с участието на ДАНС, съобщиха от пресцентъра на Прокуратура на Р България. Днес се проведе специализирана операция за противодействие на корупцията, под ръководството на Специализирано звено „Антикорупция“ към Софийска градска прокуратура (СЗА - СГП), с участието на Държавна агенция „Национална сигурност“ (ДАНС). \r\nАкцията е във връзка с образувано на 9 октомври 2017 г. досъдебно производство с постановление на прокурор от СЗА – СГП. По досъдебното производство е приложен сигнал от министъра на икономиката до председателя на ДАНС, по повод на който е извършена проверка от агенти от дирекция „Финансова сигурност“. \r\nВ хода на разследването до момента е установено, че служител на Министерство на икономиката и негов съучастник са възбудили и поддържали заблуждение у различни граждани - кандидат-бенефициенти по процедура „Енергийна ефективност“, че са в състояние да им съдействат представените от тях проекти да получат максимално безвъзмездно финансиране срещу процент от сумата. \r\nСлед разрешение на Софийски градски съд (СГС) са извършени претърсвания и изземвания в три обекта в гр.София, един от които е в служебно помещение в Министерство на икономиката. При извършените действия са намерени и иззети книжа и предмети, компютърни конфигурации и др., имащи значение за престъпната дейност. \r\nДвамата извършители са задържани за срок до 72 часа. Установено е, че единият от тях е младши сътрудник от Главна дирекция „Европейски фондове за конкурентоспособност“ при Министерство на икономиката, а съучастникът му се представял пред кандидат-бенефициентите за длъжностно лице от Министерство на икономиката. Той е осъждан многократно, в това число и за престъпления против собствеността. \r\nНа двамата са повдигнати обвинения за измама в съучастие – престъпление по чл.210, ал.1, т.1 вр. чл.209, ал.1 вр. чл.26, ал.1 вр. чл. 26 ал.1 от НК. \r\nАктивните процесуално-следствени действия по случая продължават.", "date": "2017.10.25", "title": "Служител на Министерство на икономиката и негов съучастник са с повдигнати обвинения за измама"}
{"url": "http://www.focus-news.net/news/2017/10/25/2450350/vremennata-komisiya-za-sluchaite-na-radioaktivno-zamarsyavane-na-piteynite-vodi-preporacha-po-dobra-koordinatsiya-mezhdu-vedomstvata-i-izvarshvane-monitoring-na-kachestvoto-na-vodata.html", "text": "Временната комисия за случаите на радиоактивно замърсяване на питейните води препоръча по-добра координация между ведомствата и извършване мониторинг на качеството на питейната вода. Това се посочва доклада на Комисията, който Народното събрание прие със 137 гласа „за“, 16 „против“ и 2 „въздържал се“, предаде репортер на Агенция „Фокус“. Депутатите решиха да изпратят приетия доклад до Министерство на здравеопазването, Министерство на регионалното развитие и благоустройството и до Министерство на околната среда и водите. Комисията констатира, че отклоненията на нормите в питейните води са по-чести и периодични. Според Комисията на много места наличните водоизточници черпят вода от един и същи водоносен хоризонт, което силно намалява възможностите за намиране на водоизточник с подходящи за консумация на води от човека, дори при допълнително изграждане на нови водовземни съоръжения. Според експертите, представили становища по въпроса, съществуват различни възможности за решаване на проблема като пречистване на сега използваните подземни водни тела, търсене на нови такива в близост до населеното място и други. Всички посочени начини изискват сериозни конкретни технически задания, предпроектни проучвания и сериозни инвестиции, които често не са по силите на съответните ВиК дружествата и общините. Комисията препоръчва на пряко ангажираните ведомства по-добра координация, подобряване на взаимната информираност, включването на необходимите експерти в тази сфера и подобряване на контрола, включително задължително извършване на законодателно предвидения мониторинг за качеството на водата, а не заплащане на глоби за неизвършената дейност. Резултатът от направените препоръки е налице в нова заповед на министъра на здравеопазването, на регионалното развитие и на околната среда и водите, с която се възобновява работата на Междуведомствената работна група по качеството питейните води, с актуализиран и допълнителен експертен състав.\r\nДеница КИТАНОВА", "date": "2017.10.25", "title": "Временната комисия за случаите на радиоактивно замърсяване на питейните води препоръча по-добра координация между ведомствата и извършване мониторинг на качеството на водата"}
{"url": "http://www.focus-news.net/news/2017/10/25/2450351/krasimir-stoychev-zam-kmet-na-burgas-nay-mnogo-postradali-ot-navodneniyata-sa-selata-ravnets-i-bratovo.html", "text": "Най-много пострадали от наводненията са селата Равнец и Братово в община Бургас. Това каза пред журналисти зам.-кметът Красимир Стойчев, предаде кореспондент на Радио „Фокус“. В момента в Равнец работят четири екипа, които отводняват наводнените къщи. Изпратена е техника за почистване на кални маси, които се извозват със самосвали. В Братово работи един екип. Изпратени са експерти от социалната дирекция, които да описват нанесените щети. „На постъпилите сигнали от град Бургас също се отговаря, изпращат се комисии, така че сме в пълна готовност да помогнем на всички“, каза още зам.-кметът. Повечето сигнали в Община Бургас са получени в 01.00 часа за обилни валежи и бедстващи хора. Около 02.00 часа е задействан аварийният план на Община Бургас. В 02.30 часа е изведен човек с двигателно увреждане от село Равнец и е настанен при кмета. Подготвени са автобуси в случай на нужда за извозване на хора.\r\nЗа сметището в село Братово Красимир Стойчев каза, че има две диги, които придържат отпадъците. Изпратена е нужната техника за тяхното укрепване. „На място е строителят, който е изпълнявал дигите и проектантите, на място е и зам.-кметът по строителството. Мислим, че проблемът ще се овладее“, каза още Стойчев. Пътят Братово - Полски извор е затворен за движение.\r\nНе е постъпвал сигнал в Общината за това, че манастирът \"Света Богородица“ в к-с „Меден рудник“ е наводнен.\r\nМария РУСЕВА", "date": "2017.10.25", "title": "Красимир Стойчев, зам.-кмет на Бургас: Най-много пострадали от наводненията са селата Равнец и Братово"}
{"url": "http://www.focus-news.net/news/2017/10/25/2450352/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ на Радио „Фокус“ – Пирин ще говорим за големия пожар в Кресненското дефиле, който през август започна от района на село Мечкул и опожари хиляди декари чак до Кресна. Причината да се спрем на тази тема днес е, че през изминалата седмица експерти се събраха на разбор в Симитли. Какво отчете директорът на Главна дирекция „Пожарна безопасност и защита на населението“ гл. комисар Николай Николов за свършеното по време на борбата с огнената стихия ще разберете в началото на предаването. Втората тема върху която ще се спрем е свързана с Осмото издание на „Празник на брежанския кестен“, който в събота на 21 октомври събра стотици жители и гости на малкото населено място. Ще говорим и за предстоящите събития, които ще се случат в селото утре по повод 170-ата годишнина от освещаването на храм „Св. Димитър“. В края на предаването няма да пропуснем да направим и обзор на по-важните събития и новини за Симитли и региона, който се случиха в последните 7 дни.\r\nБъдете с нас във времето от 15.00 до 16.00 часа ако искате да бъдете на фокус за всичко актуално, което се случва в Симитли и малките населени места от общината.\r\nТелефоните за връзка със студиото са 0885 303 373 и 073/ 88-55-81, а имейлът е pirin@focus-news.net. \r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2017.10.25", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2017/10/25/2450353/emil-gushterov-predsedatel-na-obshtinski-savet-dupnitsa-obshtinskiyat-savet-kmetat-inzh-metodi-chimev-i-savetnitsite-ot-gerb-sa-za-zapazvane-na-mbal-sv-ivan-rilski.html", "text": "Надявам се, че ще имаме добър мениджър, който да ръководи общинската болница. Това каза за Радио „Фокус“ – Пирин Емил Гущеров, председател на Общинския съвет – Дупница. „Вярвам, че този път ще имаме един добър мениджър, който да поведе това здравно заведение, тъй като то има и социална функция“, подчерта Гущеров. Крайният срок за подаване на документи за конкурса за управител на болницата бе 17 октомври, като само един кандидат се яви, но не успя да събере нужните точки. Сега предстои обявяване на нов конкурс. „Искам и чрез вашата медия, ако хора, които се чувстват подготвени и имат желание да се реализират и да помогнат за оздравяване на дупнишката общинска болница, да си подадат документи, защото съм разговарял с много експерт в сферата на здравеопазването и те казват, че големият проблем на това лечебно заведение е мениджмънтът. Искам много ясно и категорично да заявя, че ние от Общинския съвет, кметът инж. Методи Чимев, съветниците от ПП ГЕРБ сме за запазване на общинската болница, тъй като някои хора, не знам поради какви интереси се опитват да хванат темата, че сме за закриване на болницата“, подчерта Гущеров. Той допълни, че в града има две болници. „Може би сме единственият необластен град, който разполага с две болници и те се явяват регионални, тъй като тук се лекуват хора от Сапарева баня, Бобов дол, доста деца от Благоевград и Кюстендил  се раждат в Дупница. Нашите две лечебни заведения работят добре и имат лекари, така че е въпрос само на добър мениджмънт“, каза още Емил Гущеров.\r\nЛора КАЛЧЕВА", "date": "2017.10.25", "title": "Емил Гущеров, председател на Общински съвет – Дупница: Общинският съвет, кметът инж. Методи Чимев и съветниците от ГЕРБ са за запазване на МБАЛ „Св. Иван Рилски“"}
{"url": "http://www.focus-news.net/news/2017/10/25/2450354/borislav-gutsanov-bsp-stiga-byudzheti-za-otselyavane-na-pravitelstva-davame-alternativa.html", "text": "Стига бюджети за оцеляването на определени правителствата, нека намерим един нов път за страната си. Това заяви съпредседателят на Съвета по финанси, икономика и енергетика към НС на БСП Борислав Гуцанов по време на дискусията за бюджета на левицата в частта икономика и земеделие, съобщиха от пресцентъра на БСП. Той обясни, че предлагайки нов бюджет, БСП не залага само на финансовата страна, а на нова философия - как да се развива страната ни, най-вече в областта на икономиката. „Тя е двигателят, който може да задвижи тази промяна, за да има средства и за всички други области“, обясни социалистът. По думите му в икономиката на България услугите и вътрешната търговия са преобладаващи – 67 %. Той поясни, че единствено 10% от икономиката ни се състои от предприятията, които са вързани пряко с производствена дейност в преработвателната промишленост, което е недостатъчно, над 70% от предприятията са разположени в южна България, което говори, че и регионалният принцип не е спазен, 90% от предприятията са в малкия и средния бизнес. „Икономиката на страната ни е структурирана по начин, по който износът е на суровини, а не на продукция и това дава ниска добавена стойност, нямаме продукция, която да бъде изнасяна“, коментира той. Според него трябва да има по-голяма справедливост, когато се говори за данъчна система и да си даваме сметка- какво се случва в света и да не губим настоящи или потенциални инвеститори. \r\nГуцанов обясни, че в страната ни има ръст, но не в областта на високите технологии или икономиката, а в покупателната способност и това повишава БВП. „От една страна са добри данните, но ако не се вземат мерки как да се развива тази икономика, може да се окаже кратък момент, който е изпуснат. Държавата трябва да бъде не само наблюдател, но и система, която да влага средства и да регулира. Ние сме за повече държавност, затова предлагаме и създаването на два фонда – „Регионално развитие“ и „Индустрия“, обясни Гуцанов.\r\n„Успешни са държавите не с либерална икономика или пазар, а с добри научни достижения. Затова в сферата на земеделието БСП предлага към бюджета на Министерство на земеделието и храните да се добавят 60 млн. лв. за Селскостопанската академия“, заяви експертът към НС на БСП Пламен Милев. Той обясни, че от тези средства 25 млн. лв. са за издръжка на академията, а 35 млн. лв. за конкретни научни програми за подобряване семепроизводството, подобряване на качествата на българските породи, изследвания в областта на чистотата на почвите и горите. „Предлагаме създаване на Фонд за внедряване на научните изследвания, в който българските производители, ако използват достиженията на Селскостопанската академия и на българската наука, допълнително да бъдат субсидирани – 7 млн. лв. годишно с тенденция да се увеличава“, каза още той.\r\n„Залагаме на по-висок БВП с около 1,1 млрд. лв., който е реален и на база на това направихме нашите предвиждания за приходите и разходите“, това заяви експертът към НС на БСП Ирена Христова. Тя обясни, че в областта на приходите левицата предлага прогресивно подоходно облагане с 4 степени - необлагаем минимум в размер на минималната работна заплата от 510 лв.; от 510 лв. до 3300 лв. (увеличен максимален осигурителен доход) - 10%, от 3300 лв. до 10 000 лв.– 15%; над 10 000 лв. – 20%. Тя подчерта, че тази скала ще се прилага и за данък дивиденти.\r\nИрена Христова обясни, че основното перо в приходите е от засилване на мерките за събираемостта и така ще може да се повишат приходите от косвените данъци и акциз, които в момента са занижени. Тя допълни, че нетната разликата с бюджета на управляващите в приходите е 2,7 млрд. лв. По думите й в областта на разходите БСП залага тяхното увеличение с 3 млрд. лв. „Това показва, че съумяваме да финансираме допълнителните разходи. Залагаме на оптимално разпределение на събрания ресурс за провеждане на приоритетите на левицата - борба с бедността и неравенствата, здравеопазване, образование и неравномерно развитие на регионите“, заключи Ирена Христова.", "date": "2017.10.25", "title": "Борислав Гуцанов, БСП: Стига бюджети за оцеляване на правителства, даваме алтернатива"}
{"url": "http://www.focus-news.net/news/2017/10/25/2450355/dimitar-dimitrov-dramatichen-teatar-vasil-drumev-shumen-balgarskata-dramaturgiya-shte-bade-s-preves-v-repertoara-na-teatara.html", "text": "Превръщането на ДКТ „В. Друмев“ в център за съвременен български театър и драматургия е първа точка в моята концепция. Това заяви на пресконференция Димитър Димитров, новият директор на шуменския театър, предаде репортер на Радио „Фокус“. Димитров посочи, че българската драматургия - нова или класическа със съвременен прочит, ще бъде с превес в репертоара. Друг приоритет е разширяването на афиша на детските и куклени постановки. „Считам, че ДКТ „В. Друмев е длъжник на подрастващите“, каза Димитров. Той посочи, че в театралния афиш - детски и драматичен, ще бъдат включени заглавия, които са направени в други театри, но не са изиграни. „Заглавия, които  по някаква причина нямат този сценичен живот, наричам ги репродукции, икономически те ще бъдат изгодни за нашия театър, така ще можем да предложим на публиката си едно по- голямо разнообразие, без това да изисква големи инвестиции“, каза Димитров. Той посочи, че предвижда и разширяване на актьорския състав, като това ще започне още в рамките на първия театрален сезон. „Нарекъл съм първия сезон „профилактичен“, втория – „базов“, третия - „изграждащ“ и четвъртия мандат - „надграждащ“. Имам амбиции да се създадат едно като начало, а в последствие може би две фестивални представления, които да могат да се поднесат на поне два чужди езика - английски и руски език и нашият театър да започне да се показва извън границите на родината“, заяви Димитров. Той посочи, че предвижда и разширяване на възможностите на фестивала „Нова българска драма“ като се привличат повече спектакли от съвременни автори. По програмата на фестивала ще работят двама селекционери. “Един за представленията и един за текстовете, за да разширим погледа си върху онова, което се пише и се поставя. Работата е меко казано непосилна за един селекционер“, каза Димитров. Той посочи, че в по-далечен план в концепцията му за развитието на шуменския театър е залегнало и създаване на мюзикъл. „Нашата публика има нужда от този жанр. Създаването на мюзикъла е възложено на Рашко Младенов, но това е проект, който изисква повече време и създаване на други условия“, каза Димитров. Той посочи, че днес в ДКТ „В. Друмев“ е назначен режисьорът Съби Събев. Очаква се през следващата седмица да започне репетиции режисьорът Маргарита Мачева по сръбската пиеса „Семейни разкази“. „Неда Соколовска ще бъде поканена, със Стайко Мурджев имам уговорка за следващия сезон, уточнява се заглавие, в репертоарния ми план присъстват имената на доц. д-р Валерий Пърликов, проф. Румен Рачев, Николай Гундеров, проф. Пламен Марков“, каза Димитров. Той заяви, че споделя идеята и за изработване на общ афиш на театрите в Шумен, Разград и Търговище. „Вече се работи по тази идея, заложена е в моята концепция, целта е не да се съберат трите театъра в едно, те запазват своята идентичност, но ще си помагат в чисто техническите параметри, няма да продължаваме тази практика да си пазим публиката, всеки театър има свое лице и културна политика, които ще допринесат за разнообразяването на онова, което искаме да покажем на публиката, в тази посока ще се работи за общия афиш“, каза Димитров.\r\nИвелина ИВАНОВА", "date": "2017.10.25", "title": "Димитър Димитров, Драматичен театър „Васил Друмев“ - Шумен: Българската драматургия ще бъде с превес в репертоара на театъра"}
{"url": "http://www.focus-news.net/news/2017/10/25/2450356/ministerstvo-na-otbranata-ot-6-kompanii-zayavili-interes-po-protsedura-za-pridobivane-na-nov-patrulen-korab-za-vms-4-sa-otkazali-da-otravyat-oferta-a-2-ne-sa-otgovorili.html", "text": "В Министерството на отбраната де отворено постъпилото предложение от участник в процедурата за придобиване на многофункционален модулен патрулен кораб за Военноморските сили (ВМС). Междуведомствената работна група, назначена със заповед на министър-председателя, с представители на Министерството на отбраната, Министерството на финансите и Министерството на икономиката, е отвори лаофертата, постъпила в установения срок. Това съобщиха от пресцентъра на Министерството на отбраната. „От заявилите интерес още шест компании, четири отговориха, че не могат да представят предложение в отговор на поканата, а от две не е получен отговор. Съгласно рамката на Проекта за инвестиционен разход, при подаване дори на една оферта, тя трябва да бъде разгледана и оценена“, поясни контраадмирал Митко Петев, командир на ВМС и съпредседател на междуведомствената работна група. \r\nРаботата на междуведомствената група продължава с разглеждане на техническото и ценовото предложение в постъпилата оферта, съгласно методиката, която е разгледана подробно на Съвет по отбраната. \r\nРаботата на групата ще завърши с доклад към министъра на отбраната с предложение за последващи действия. \r\nИнвестиционният проект за придобиване на многофункционален модулен патрулен кораб е приет с решение на Министерския съвет от 1 април 2016 г. и на 43-ото Народно събрание от 2 юни 2016 г. Проектът предвижда въвеждането на въоръжение на два многофункционални патрулни кораба.", "date": "2017.10.25", "title": "Министерство на отбраната: От 6 компании, заявили интерес по процедура за придобиване на нов патрулен кораб за ВМС, 4 са отказали да отравят оферта, а 2 не са отговорили"}
{"url": "http://www.focus-news.net/news/2017/10/25/2450357/pazardzhik-administrativniyat-sad-ostavi-bez-dvizhenie-zhalbite-sreshtu-reshenieto-na-oik-septemvri-za-predsrochno-prekratyavane-palnomoshtiyata-na-kmeta-na-selo-semchinovo.html", "text": "Административният съд в Пазарджик остави без движение подадените две жалби срещу решението на ОИК – Септември да прекрати предсрочно пълномощията на кмета на село Семчиново Пламен Темелков, предаде репортер на Радио „Фокус“ – Пазарджик. Със свое разпореждане съдия Десислава Кривиралчева указва на жалбоподателите в срок до 12.00 часа на 27 октомври 2017 година да представят по делото екземпляр от жалбите, съдържащ оригинален подпис на подателите им и да потвърдят действията по подаването на същите. На жителите на село Семчиново, подали жалба срещу решението на ОИК-Септември, съдът указва да посочат доказателства за наличие на правен интерес от оспорването на решението. В своя молба до съда те са изпълнили разпореждането и посочват основанията, на които обжалват решението за отстраняване на Темелков. Освен това жителите на селото оспорват положения подпис под жалбата на отстранения кмет на Семчиново и твърдят, че ще сезират прокуратурата, в случай, че е положен фалшив негов подпис по делото.„Фокус“ припомня:\r\nСъс свое решение от 13 октомври 2017 година ОИК-Септември прекрати предсрочно пълномощията на кмета на село Семчиново Пламен Темелков, тъй като същият фактически от 29 юни 2017 г. до настоящия момент (повече от три месеца) не изпълнява функциите си на кмет на селото. Кметът на Семчиново заедно с още 6 души бе задържан с Европейска заповед за арест на 26 юни 2017 година. В заповедта са визирани обвинения за участие в организирана престъпна група, трафик на хора и склоняване към проституция. С решение на Окръжен съд – Пазарджик той е екстрадиран в Испания. На 3 август 2017 година с военен самолет общо 8 души, сред които и Темелков, заминаха за испанския град Марбея.\r\nВаня НИКОЛОВА", "date": "2017.10.25", "title": "Пазарджик: Административният съд остави без движение жалбите срещу решението на ОИК-Септември за предсрочно прекратяване пълномощията на кмета на село Семчиново"}
{"url": "http://www.focus-news.net/news/2017/10/25/2450358/evrodeputatat-georgi-pirinski-podkrepi-novite-merki-sreshtu-rakoobrazuvashtite-veshtestva-na-rabotnoto-myasto.html", "text": "Днес Европарламентът прие промени в Директивата на ЕС за защита на работниците от рискове, свързани с излагането на работното място на вещества, причиняващи заболявания от рак, съобщиха от пресофиса на евродепутата Георги Пирински. Раковите заболявания са втората най-честа причина за смърт в Европа и най-честата причина за смърт, свързана с работата (в 53% от случаите). Групата на социалистите и демократите в ЕП отдавна настоява за промени, които повишат защитата за работниците. Същевременно промените ще бъдат в полза и на държавите членки за намаляване на разходите им, свързани със заболявания на работното място, които годишно възлизат на 334 милиарда евро. \r\nПо време на дискусията по темата, провела се късно снощи в пленарна зала, българският евродепутат социалист Георги Пирински изтъкна важността на промените, които въвеждат по-строги ограничения за някои от най-често срещаните причиняващи рак вещества, както и задължително здравно наблюдение на изложените на риск работници, в това число и след приключването на трудовата им дейност. В резултат се създава възможност да бъдат спасени поне 100 000 живота и се въвежда здравно наблюдение за над 20 милиона работници, изложени на въздействието на ракообразуващи вещества. Пирински подчерта също включването на изискване към Европейската комисия да докладва за въздействието на веществата, увреждащи репродуктивните способности на хората и включването им в режима на ЕС за защита на работниците най-късно до началото на 2019 г", "date": "2017.10.25", "title": "Евродепутатът Георги Пирински подкрепи новите мерки срещу ракообразуващите вещества на работното място"}
{"url": "http://www.focus-news.net/news/2017/10/25/2450359/gl-komisar-nikolay-nikolov-gd-pbzn-kmetovete-na-obshtinite-tryabva-da-sformirat-komisii-za-otsenka-na-shtetite-ot-navodneniyata-v-oblastta.html", "text": "Кметовете на общините трябва да сформират комисии за оценка на щетите от наводненията в областта. Това каза пред журналисти в Бургас Николай Николов, директор ГД „Пожарна безопасност и защита на населението“, предаде кореспондент на Радио „Фокус“. Той е пристигнал в Бургас по разпореждане на премиера Бойко Борисов да окаже съдействие на областния управител на кметовете на общини, ако е необходимо. „Това, което видях на терен от направената организация, смятам че нашата намеса не е необходима допълнително освен тази, която нашите колеги от Бургас получиха от специализираните оперативни дейности от Варна“, каза Николов. По думите му кметовете на общини, с подкрепата на Областната администрация, трябва да сформират своите комисии, за да обходят всички къщи и да установят щетите. Според него социалните служби имат подобна задача. „Мисля, че това, което видях като организация, е на добро ниво. Прави се, каквото е възможно“, каза още Николов.\r\nМария РУСЕВА", "date": "2017.10.25", "title": "Гл. комисар Николай Николов, ГД ПБЗН: Кметовете на общините трябва да сформират комисии за оценка на щетите от наводненията в областта"}
{"url": "http://www.focus-news.net/news/2017/10/25/2450360/vitseprezidentat-iliyana-yotova-golyama-greshka-na-evropa-po-otnoshenie-na-migrantskata-politika-e-prevrashtaneto-na-evropeyski-teritorii-v-tnar-goreshti-tochki.html", "text": "Една от големите грешки, които Европа направи по отношение на мигранската си политика, е превръщането на европейски територии в т.нар. горещи точки. Това каза вицепрезидентът Илияна Йотова в УНСС по време на лекция-дискусия по темата „Обща отбранителна система на ЕС“, предаде репортер на Агенция „Фокус“. Йотова уточни, че това е създаването на онези пунктове в градове от страните от външната граница на Европейския съюз – най-вече България и Гърция, където като пристигнат бежанците, се извършва нотификация, снемат се отпечатъците и т.н., за да се разбере кой пристига на европейския територия. „Нашето предложение беше друго – тези пунктове да бъдат още в транзитните държави – там, където са големите лагери от бежанци емигранти преди да тръгнат към европейските територии, и още на това място да се знае кои са всъщност хората, които мигрират. За съжаление, ние ги допуснахме на европейска територия, а се оказа, че нито финансово, нито икономически, нито социално сме готови за тях“, каза вицепрезидентът.\r\nЙотова обясни, че чак сега се е заговорило, че това било грешка. „Едва сега в програмната си реч новият френски президент г-н Макрон каза, че това не е правилно и трябва да се върви в друга посока“, каза тя.\r\nЦветилена СИМЕОНОВА", "date": "2017.10.25", "title": "Вицепрезидентът Илияна Йотова: Голяма грешка на Европа по отношение на мигрантската политика е превръщането на европейски територии в т.нар. горещи точки"}
{"url": "http://www.focus-news.net/news/2017/10/25/2450361/plovdiv-zapochva-izgrazhdaneto-na-priemna-na-3-to-ru-na-mvr-v-kv-todor-kableshkov.html", "text": "Започва изграждането на приемна на 3-то РУ на МВР на ул. “Дилянка” в кв. „Тодор Каблешков“ в Пловдив, в така наречената “Шекер махала”. Това съобщиха за Радио “Фокус” – Пловдив от администрацията на район “Северен” в града. Утре от 11.00 часа районният кмет инж. Ральо Ралев ще направи първа копка, с която ще даде старт на строително-ремонтните дейности по изграждане на полицейската приемна. На събитието се очаква да присъстват вицепремиерът Валери Симеонов, заместник-министърът на вътрешните работи Стефан Балабанов, кметът на Община Пловдив инж. Иван Тотев, областният управител Здравко Димитров, директорът на Областна дирекция на МВР – Пловдив Атанас Илков и началникът на 3-то РУ „Полиция” в града главен инспектор Никола Симов.\r\nТони МИХАЙЛОВ", "date": "2017.10.25", "title": "Пловдив: Започва изграждането на приемна на 3-то РУ на МВР в кв. „Тодор Каблешков“"}
{"url": "http://www.focus-news.net/news/2017/10/25/2450362/blagoevgrad-gradat-shte-bade-domakin-na-gimnasticheski-klubove-ot-shest-darzhavi-za-xiv-mezhdunaroden-turnir-po-sportna-gimnastika-lyubcho-solachki.html", "text": "Благоевград става домакин на XIV Международен турнир по спортна гимнастика „Любчо Солачки“. Събитието ще се проведе на 28 октомври (събота) в зала „Скаптопара“. Началото на състезанията ще бъде в 09:00 часа, а около 12:00 часа ще бъде официалното откриване. Това съобщиха от пресцентъра на Община Благоевград.\r\nУчастие в тазгодишната надпревара ще вземат 230 гимнастици от България и света. В Благоевград се очаква да пристигнат представители  от Англия, Гърция, Сърбия, Кипър, Македония.\r\nМеждународният турнир по спортна гимнастика „Любчо Солачки“ се провежда от 2003 година. Това е състезание, което се посещава от най-добрите гимнастически клубове от страната и чужбина. \r\nКъм момента в клуба тренират над 80 деца на възраст между 3 и 16 години. 13 от тях представляват силен интерес за националния отбор по спортна гимнастика. \r\nЦелта на ГК “Любчо Солачки” е Благоевград да стане сред водещите центрове в тази спортна дисциплина, да създаде добри и качествени условия за децата от града да спортуват и популяризират гимнастиката и да даде пример, който да последват и останалите по-малки градове от Благоевградска област, създавайки подобни спортни школи.", "date": "2017.10.25", "title": "Благоевград: Градът ще бъде домакин на гимнастически клубове от шест държави за XIV Международен турнир по спортна гимнастика „Любчо Солачки“"}
{"url": "http://www.focus-news.net/news/2017/10/25/2450363/sofiya-politsiyata-razsledva-smarten-sluchay-na-rodilka-v-sbalag-maychin-dom.html", "text": "Полицията разследва смъртен случай на родилка в СБАЛАГ „Майчин дом”, съобщиха за Агенция „Фокус” от пресцентъра на СДВР.", "date": "2017.10.25", "title": "София: Полицията разследва смъртен случай на родилка в СБАЛАГ „Майчин дом”"}
{"url": "http://www.focus-news.net/news/2017/10/25/2450364/kayl-skot-poslanik-na-sasht-v-sarbiya-otnosheniyata-s-rusiya-ne-sa-problem-neobhodim-e-angazhiment-kam-es.html", "text": "Американският посланик в Белград Кайл Скот заяви, че преговорите между заместник-помощник държавния секретар на САЩ за Централна и Източна Европа Хойт Брайън Ий и президента на Сърбия Александър Вучич са били отворени и положителни, като подчерта, че отношенията между Белград и Москва не са проблем, но би трябвало балканската страна да се обърне на 100 % към Европейския съюз, предава Radio televizija Srbije (RTS).\r\nВ рамките на посещението си в Сърбия, Хойт Брайън Йи предупреди, че тези, които искат членство в ЕС, трябва ясно да покажат стремежите си и „да не седят на два стола“. Американският дипломат не спести и загрижеността си по повод руското влияние в региона, повдигайки темата за дипломатическия имунитет, поискан от Москва за служителите в руския център в Ниш. \r\nПо повод коментарите на Хойт Брайън Йи, Скот заяви пред репортерти: „Мисля, че Хойт не преувеличава. Той заяви, че като приятели на Сърбия, ние подкрепяме пътя й към ЕС, но по него има предизвикателства. Те са ясни - трябва да има по-голям напредък по отношение на правовата държава, свободата на печата и нормализиране на отношенията с Косово. Защото без него няма интеграция в ЕС“. \r\nСкот подчерта, че пресата е преувеличила изявленията на Хойт Брайън Йи за отношенията между Белград и Москва, заявявайки, че връзките между Сърбия и Русия не са проблем и че тя може да има добри отношения с Москва, но и с ЕС, със САЩ и с Китай. Тереза Герова", "date": "2017.10.25", "title": "Кайл Скот, посланик на САЩ в Сърбия: Отношенията с Русия не са проблем, необходим е ангажимент към ЕС"}
{"url": "http://www.focus-news.net/news/2017/10/25/2450365/sliven-krepostta-tuida-za-vtori-pat-popada-v-rubrikata-dobri-praktiki-na-sayta-na-ministerstvoto-na-turizma.html", "text": "Крепост \"Туида\" за втори път попада в рубриката „Добри практики” на сайта на Министерството на туризма. Обектът е един от първите, дадени за пример от министерството, още през 2016 г., когато институцията обяви крепостта като „място, където историята оживява”. Това каза директорът на крепостта Мая Иванова, съобщиха от Общината Сливен. Днес институцията демонстрира своята подкрепа и популяризира наскоро отминалото събитие – трети средновековен събор „Помни славата - Туида 2017”, посветено на празника на Сливен.\r\nПрез 2017 г. крепостта \"Туида\" премина през две проверки от оперативната програма, по която бе финансиран проектът за реставрация и консервация. Проверяващата комисия даде много висока оценка за цялостната дейност и определи обекта като една от най-добрите практики сред всички обекти, финансирани от програмата. През 2016 г. късноантична и средновековна крепост \"Туида\" спечели приза „Туристическа атракция/обект на годината” в първите годишни награди на министерство на туризма и получи „Златна роза“. Тази година ръководството отново подготвя заявка за участие в наградите на министерството в друга категория. За 2017 г. обектът бележи ръст в посещенията от български и чуждестранни туристи от все по-далечни дестинации. Освен ежегодният събор „Помни славата”, през настоящата година в обекта се организираха и проведоха редица прояви – магичен шоу спектакъл по случай международен ден на музеите; участие в карнавал „Машина на времето” посветен на Европейска нощ на музеите; първи юни – Ден на детето – „Игрите на миналото”, младежки летен лагер „Туида - 2017” за превенция употребата на наркотици и усвояване на здравословни модели на поведение; акробатично шоу на децата от спортен клуб по акробатика „Стефан Данчев – Сливен”; научно кафене: „Археологията – слово за миналото или вълнението да бъдеш откривател” за европейската нощ на учените, отбелязване на международния ден на туризма, участие в европейски дни на наследството и др.\r\nНовостите около крепост \"Туида\" не спират. За първа година обектът представи своите музейни анимации на международното изложение „Културен туризъм – Велико Търново”. През 2017 г. се възобновиха археологическите проучвания на крепостта, които веднага дадоха резултати. Късноантичната и средновековна крепост \"Туида\" е част от културно–познавателен маршрут „Шепотът на историята”, с който Община Сливен кандидатства в конкурса за избор на нови ЕДЕН дестинации, организиран в рамките на проект „Културно-туристически ЕДЕН дестинации в България”.\r\nПрез месец октомври ръководството на крепост \"Туида\" стартира процедура за членство в международната асоциация по експериментална археология EXARC. Асоциацията е неправителствена организация, основана към Международния съвет на музеите ICOM, в която членуват обекти от цял свят. Към момента България има два обекта, членове на EXARC. За да провери качеството на предлаганите услуги и нивото на историческите възстановки в крепост \"Туида\", обектът бе посетен лично от директора наEXARC, д-р Роланд Паардекупър. Той даде висока оценка на демонстрациите, които наблюдава. Относно археологическия паметник, д-р Паардекупър определи крепостта като „обект с потенциал, привлекателен за модерния турист”. В допълнителна кореспонденция между ръководството на крепост \"Туида\" и директора на EXARC се обсъдиха стъпките и процедурите по членството, както и препоръки относно бъдещото развитие. В случай, че бордът на директорите на EXARC одобри кандидатурата на крепост \"Туида\" за членство, това ще бъде една невероятна възможност обектът да се популяризира на световния пазар.\r\nЗа предстоящия сезон 2018 г. крепост \"Туида\" ще предложи нови програми и инициативи на своите посетители. Планирани са участия на различни форуми в страната и чужбина.", "date": "2017.10.25", "title": "Сливен: Крепостта \"Туида\" за втори път попада в рубриката „Добри практики” на сайта на Министерството на туризма"}
{"url": "http://www.focus-news.net/news/2017/10/25/2450366/shumen-kmetat-lyubomir-hristov-otkri-nova-detska-ploshtadka-v-grada.html", "text": "В града беше открита нова детска площадка, предаде репортер на Радио „Фокус“ - Шумен. Тя се намира на ул. „Шуменска комуна“ зад общежитието. Площадката предоставя възможности за спорт и игри, монтирани са детски пързалки и тунели, люлки, пейки и комбиниран уред за фитнес на открито. Оформени са алеи, предстои да бъдат засадени дръвчета и поставяне на енергоспестяващо осветление. „Стойността на детската площадка с всички уреди е 25 000 лв. Продължаваме да правим подобни площадки, в момента се изграждат още три“, каза при откриването кметът на Шумен Любомир Христов.\r\nИвелина ИВАНОВА", "date": "2017.10.25", "title": "Шумен: Кметът Любомир Христов откри нова детска площадка в града"}
{"url": "http://www.focus-news.net/news/2017/10/25/2450367/orf-vav-viena-zapochnaha-koalitsionnite-pregovori-za-novoto-avstriysko-pravitelstvo.html", "text": "Десет дни след предсрочните парламентарни избори в Австрия, във Виена започнаха преговорите за съставяне на коалиция между Австрийската народна партия (АНП) на Себастиан Курц и „Партията на свободата на Австрия“ на Хайнц-Кристиан Щрахе, отбелязва ORF.\r\nИ в двете партийни делегации в първия етап на преговорите са включени по петима души. Лидерите на АНП и „Партията на свободата на Австрия“ демонстрираха оптимизъм преди началото на разговорите, подчертавайки, че на първо време трябва да бъде съгласувана пътна карта за преговорите през следващите седмици.  Георги Димов", "date": "2017.10.25", "title": "ORF: Във Виена започнаха коалиционните преговори за новото австрийско правителство"}
{"url": "http://www.focus-news.net/news/2017/10/25/2450368/andrey-novakov-gerbenp-424-mlrd-lv-shte-badat-mezhdinnite-plashtaniya-za-balgariya-v-odobreniya-ot-evropeyskiyat-parlament-byudzhet-2018-na-es.html", "text": "Прогнозните междинни плащания към България през 2018 г. ще бъдат 4.24 млрд. лв. Това заяви Андрей Новаков, евродепутат от ГЕРБ/ЕНП, след като Европейският парламент (ЕП) гласува позицията си по бюджета на Европейския съюз (ЕС) за следващата година, съобщиха от пресцентъра на ПП ГЕРБ.\r\n„Вноската на България в бюджета на ЕС за 2018г. се очаква да бъде 1.13 млрд. лв. За същата година реалните плащания от ЕС към България се очаква да са в размер на 4.24 млрд. лв.  Съотношението е почти 4 към 1.“, допълни евродепутатът.\r\nПредвижданията на Европейската комисия (ЕК) показват, че по Европейския фонд за регионално развитие и по Кохезионния фонд страната ни ще получи междинни плащания в размер над 1.5 млрд. лв. По-голямата част от тях са предвидени за градско развитие и транспортна инфраструктура.   \r\nДруги 360 млн. лв. междинни плащания се очакват в подкрепа на заетостта и по-специално, младежката заетост. \r\nВ бюджета се посочва още, че за 2018г. България ще получи междинни плащания в размер на 730 млн. лв. в подкрепа на селските райони и земеделието, както до 1.5 млрд. лв. директни плащания към българските фермери.\r\nСпоред Новаков, който е част от преговорния екип по бюджет 2018 на ЕС, последната стъпка от финализирането на бюджета са предстоящите преговори между ЕП, ЕК и Съвета през ноември.", "date": "2017.10.25", "title": "Андрей Новаков, ГЕРБ/ЕНП: 4.24 млрд. лв. ще бъдат междинните плащания за България в одобрения от Европейският парламент бюджет 2018 на ЕС"}
{"url": "http://www.focus-news.net/news/2017/10/25/2450369/vitsepremierat-ekaterina-zaharieva-temata-za-zapadnite-balkani-e-dalgosrochna-i-ne-se-izcherpva-samo-s-evropeyskoto-ni-predsedatelstvo.html", "text": "Темата за Западните Балкани е дългосрочна и не се изчерпва само с европейското ни председателство. Това каза вицепремиерът и министър на външните работи Екатерина Захариева по време на дискусия в парламента на тема „Европейска интеграция, регионално сътрудничество и свързаност на Западните Балкани – приносът на Българското председателство“, предаде репортер на Агенция „Фокус“.  „Темата Западни Балкани е основен приоритет на външната политика. Тя е много по-дългосрочна и в никакъв случай не се изчерпва само с шестте месеца на нашето председателство. Вече е ясен дневният ред на Съвета и там президентът Туск отправи покана за среща на европейските лидери през 2018 г., която ще бъде на тема Западни Балкани“, заяви Захариева. По думите й разширяването не бе във фокуса на ЕС заради редицата кризи. „Започвайки с финансовата и икономическа криза, преминавайки към мигрантската, Брекзит, борбата с тероризма. Втората важна причина е може би недостатъчният напредък на страните в Западните Балкани. В последните месеци усилията на редица държави се забелязва промяна в тази тенденция. Всяка една от държавите ще преценява доколко и с каква скорост иска да се интегрира. Бях във всички тях през последните месеци, мога да ви уверя, че беше посочено това като основен приоритет. Те наистина искат да имат по-бърза интеграция“, допълни вицепремиерът и  призова страните да правят това за своите граждани. \r\nЛюба АЛЕКСИЕВА", "date": "2017.10.25", "title": "Вицепремиерът Екатерина Захариева: Темата за Западните Балкани е дългосрочна и не се изчерпва само с европейското ни председателство"}
{"url": "http://www.focus-news.net/news/2017/10/25/2450370/shumen-deloto-na-dvamata-mashinisti-na-derayliraliya-vlak-v-hitrino-vliza-v-sada-dvizhenieto-s-visoka-skorost-e-prichinata-za-intsidenta.html", "text": "Разследването на инцидента с дерайлиралия влак в Хитрино е установило, че причината е движението с висока скорост – двойно по-висока от разрешената от 40 км/час по криви при влизане в отклонителния трети коловоз на гара Хитрино, което е довело до претоварване и разрушаване на железния път и дерайлиране на част от вагоните. Това съобщиха от пресцентъра на Прокуратурата на Р България.\r\nДнес Окръжна прокуратура – Шумен предаде на съд машинистите Димитър Михнев и Радослав Петков за това, че на 10 декември 2016 г. при управление на подвижен железопътен състав – товарен влак, са нарушили правилата за движение, уредени в Закона за железопътния транспорт, в Наредба № 58 от 02.08.2006 г. за правилата за техническа експлоатация, движение на влаковете и сигнализацията в железопътния транспорт и по непредпазливост са причинили смъртта на 7 лица, телесни повреди на 14 лица и случаят е особено тежък - чл.343, ал.4, вр. ал.3, б. „б”, предл. 2, вр. ал.1, б.“б“ и б.“в“, вр. чл.342, ал.1, пр.1 от НК. \r\nПри наредено влизане в гара Хитрино на трети отклонителен коловоз локомотивният машинист Димитър Михнев не е изпълнил незабавно, точно и безусловно указанията на сигнала на предупредителния семафор. При навлизане в гарата управлявал влаковата композиция със скорост 78 км/ч. и не намалил скоростта до 40 км/ч. \r\nВторият локомотивен машинист Радослав Петков не предприел действия за незабавно спиране на влака, след като Михнев не показал с действия, че управлява безопасно влака. \r\nВ резултат на допуснатите нарушения от двамата машинисти е последвало дерайлиране на влака и повреждане на вагон-цистерни от състава на композицията, изтичане на превозван газ пропилен и последвал взрив. \r\nПо непредпазливост и при независимо съпричиняване двамата са причинили смъртта на 7 лица и телесни повреди на 14 лица. \r\nРазследването е установило, че произшествието не е предизвикано от повреди в жп инфраструктура; не се дължи на повреди в осигурителната техника; не е предизвикано от техническа неизправност на подвижния състав; не се касае за техническа неизправност, свързана с превозвания товар - претоварване, респ. недостатъчно натоварване на вагоните цистерни. Причина за настъпилото жп произшествие е движението на влака с висока скорост – двойно по-висока от разрешената от 40 км/час по криви при влизане в отклонителния трети коловоз на гара Хитрино, което е довело до претоварване и разрушаване на железния път и дерайлиране на част от вагоните. При дерайлирането е настъпил пробив в десетата цистерна от влака, натоварена с пропилен, изтекъл е газ, който се е смесил с въздуха и се взривил, при което разрушил сгради и последвал пожар. Налице е пряка причинно-следствена връзка между допуснатите от двамата подсъдими нарушения на правилата за движението на подвижен състав и настъпилата смърт на повече от едно лице (на 7 лица) и съставомерни телесни повреди на повече от едно лице (на 14 лица). \r\nМатериалите по делото, което е от изключителна фактическа и правна сложност, са 40 тома, а обвинителният акт срещу двамата подсъдими – 75 страници. При разследването са били назначени и изготвени десетки експертизи – съдебномедицински, съдебнопсихиатрични, за установяване на средни и тежки телесни повреди, токсикологична, за алкохол и наркотични вещества, химическа, пожаротехническа, компютърна, на железопътния път, техниката и скоростта на движение на композицията, която е извлечена като информация от черните кутии на влака. В разследването са участвали 13 следователи от Националната следствена служба. \r\nДимитър Михнев е с мярка за неотклонение „парична гаранция“ 10 000 лева, а Радослав Петков с „подписка“. Наложена им е забрана за напускане на страната. \r\nПредстои Окръжният съд в Шумен да насрочи разглеждането на делото.", "date": "2017.10.25", "title": "Шумен: Делото на двамата машинисти на дерайлиралия влак в Хитрино влиза в съда, движението с висока скорост е причината за инцидента"}
{"url": "http://www.focus-news.net/news/2017/10/25/2450371/veliko-tarnovo-nablyudava-se-uvelichenie-na-zaplatite-i-na-bvp-na-glava-ot-naselenieto-v-severen-tsentralen-rayon.html", "text": "Наблюдава се ограничен напредък в преодоляването на вътрешнорегионалните различия на Северен централен район. Това показват данните, които бяха представени на заседание на Регионалния съвет за развитие Северен централен район, предаде репортер на Радио „Фокус“ – Велико Търново. Според анализа безработицата намалява. Различията в размера на средната годишна заплата на наетите лица по трудово и служебно правоотношение слабо се увеличават в сравнение с периода 2004 – 2008 г. Брутният вътрешен продукт на глава от населението в Северен централен район се увеличава, като през 2010 година той е бил 5942, а през 2014 година достига 8627 лева. За отчетения период се бележи и увеличение на общия доход на лице от домакинство.\r\nПрепоръки, които отправят експертите са за увеличаване устойчивостта на постигнатите резултати, както и въвеждане на мерки, осигуряващи по-висока устойчивост и интензивни дейности за по-добро развитие на региона. Необходимо е да се извърши преглед на подхода за събиране на информация за изпълнението на специфичните индикатори на регионалния план за развитие и изготвянето на годишните доклади за изпълнението му, както и изработване на механизъм за отчитане на приноса на националното и местно финансиране към развитието на  района.\r\nНадежда КРЪСТЕВА", "date": "2017.10.25", "title": "Велико Търново: Наблюдава се увеличение на заплатите и на БВП на глава от населението в Северен централен район"}
{"url": "http://www.focus-news.net/news/2017/10/25/2450372/silistra-sadat-postanovi-zadarzhane-pod-strazha-spryamo-mazh-bludstval-s-dashterya-si.html", "text": "Уважено е искането на Окръжната прокуратура в Силистра да бъде взета мярка за неотклонение „Задържане под стража“ спрямо 50-годишния Ахмед Ю. от силистренското село Вокил, който е бил привлечен като обвиняем за извършване на действия с цел да възбуди или удовлетвори полово желание без съвкупление. Това съобщиха от пресцентъра на Апелативна прокуратура – Варна. Блудствените действия Ахмед извършил с родната си дъщеря, която е на 13 години, при условията на опасен рецидив.   \r\nПри проведения разпит обвиняемият обяснил, че няма спомени за случилото се, тъй като употребил голямо количество алкохол, но приел да е извършил престъплението, след като дъщеря му твърдяла това.\r\nОбвиняемият Ахмед е осъждан многократно, като е бил условно предсрочно освободен от затвора. Първоначално той е бил задържан за срок до 72 часа с постановление на наблюдаващия делото прокурор в Окръжната прокуратура в Силистра. \r\nПрестъплението, за което е привлечен като обвиняем, е тежко умишлено деяние по смисъла на наказателния закон и се отличава с изключително висока степен на опасност. Наказанието за това престъпление е лишаване от свобода за срок от 5 до 20 години.", "date": "2017.10.25", "title": "Силистра: Съдът постанови „Задържане под стража“ спрямо мъж, блудствал с дъщеря си"}
{"url": "http://www.focus-news.net/news/2017/10/25/2450373/vratsa-narodniyat-predstavitel-ot-gerb-krasen-krastev-shte-provede-priemen-den-v-leskovets-i-ostrov.html", "text": "Народният представител от ГЕРБ-Враца Красен Кръстев организира на  30 октомври (понеделник) приемна за граждани в община Оряхово, съобщиха от пресцентъра на ПП ГЕРБ. От 10:00 часа той ще разговаря с жителите на село Лесковец, а от 14.00 часа започва срещата в с. Остров. Приемният ден и в двете населени места ще се проведе в сградата на кметствата.", "date": "2017.10.25", "title": "Враца: Народният представител от ГЕРБ Красен Кръстев ще проведе приемен ден в Лесковец и Остров"}
{"url": "http://www.focus-news.net/news/2017/10/25/2450374/ipn-byuroto-na-nato-v-kishinev-shte-bade-otkrito-do-mesets-dekemvri.html", "text": "Бюрото за връзка на НАТО в молдовската столица Кишинев трябва да бъде открито до месец декември тази година. Това уточни министър-председателят на Молдова Павел Филип в рамките на церемонията по встъпване в длъжност на новия министър на отбраната Еуджен Стурза, предава информационната агенция IPN.\r\nПремиерът припомни, че Молдова е неутрална държава, но това не означава, че тя трябва да бъде в изолация. Павел Филип препоръча на новия военен министър на страната да работи за по-тясно сътрудничество с международните организации като Алианса. \r\nСпоразумението за откриването на Бюрото за връзка на НАТО бе подписано от Павел Филип и генералния секретар на западния отбранителен съюз Йенс Столтенберг през ноември 2016 г. Откриването му обаче бе отлагано няколко пъти заради технически и инфраструктурни проблеми. .  Тереза Герова", "date": "2017.10.25", "title": "IPN: Бюрото на НАТО в Кишинев ще бъде открито до месец декември"}
{"url": "http://www.focus-news.net/news/2017/10/25/2450375/vitsepremierat-ekaterina-zaharieva-nay-golyamata-rabota-po-prisaedinyavane-tryabva-da-svarshat-samite-pravitelstva-v-zapadnite-balkani-nie-sme-gotovi-za-satrudnichestvo-vav-vsichki-sferi.html", "text": "Най-голямата работа по присъединяване трябва да свършат самите правителства в Западните Балкани, ние сме готови за сътрудничество във всички сфери. Това каза вицепремиерът и министър на външните работи Екатерина Захариева по време на дискусия в парламента на тема „Европейска интеграция, регионално сътрудничество и свързаност на Западните Балкани – приносът на Българското председателство“, предаде репортер на Агенция „Фокус“. „Македония е със статут от 2005 г. Надявам се правителството да напредне реално с преговорите и развитието на добросъседските отношения. Друга тема са преговорите за новата бюджетна рамка и предприсъединителната помощ. Нашето мнение е, че трябва да има ясни правила за тази помощ и парите наистина да са насочени към свързаност на държавите и към образование“, заяви Захариева. По думите й със сигурност програмите и средствата трябва да бъдат насочени към хората. \r\n„Имаме доста предизвикателства. Каквито и усилия да полагаме, най-голямата работа трябва да свършат самите правителства в Западните Балкани. Готови сме за сътрудничество във всички сфери. Считам, че България също трябва да бъде по-амбициозна и да изпраща там, където искат, нашата експертиза“, допълни вицепремиерът. Според нея темата свързаност е изключително важна. „България има амбициозна програма за свързаност не само с магистрали, пътища, жп линии, но и меморандуми по отношение на енергийната система“, каза още Екатерина Захариева. \r\nЛюба АЛЕКСИЕВА", "date": "2017.10.25", "title": "Вицепремиерът Екатерина Захариева: Най-голямата работа по присъединяване трябва да свършат самите правителства в Западните Балкани, ние сме готови за сътрудничество във всички сфери"}
{"url": "http://www.focus-news.net/news/2017/10/25/2450376/15-dushi-sa-zadarzhani-za-izvarsheni-imotni-izmami-na-teritoriyata-na-sofiya.html", "text": "15 души са задържани за извършени имотни измами на територията на град София, съобщиха от пресцентъра на Прокуратурата на Р България. Вчера по указание на Софийска районна прокуратура служители при СДВР с участие на прокурор от СРП проведоха множество планирани процесуално-следствени действия по водено досъдебно производство за извършени имотни измами на територията на град София. В хода на същите са извършени претърсвания на 14 адреса и два автомобила, обиски и разпити на свидетели. Задържани са били 15 лица, съпричастни към престъпната дейност. Били са иззети множество неистински саморъчни завещания, издадени въз основа на тях нотариални актове, печати, неистински договори за придобиване на недвижими имоти между Столична община и физически лица, удостоверения за наследници и други документи, касаещи престъпно прехвърляне правото на собственост на различни имоти. Иззети са пушка и пистолет. \r\nВ хода на разследването е установено, че за периода от 2013 до настоящия момент чрез извършване на престъпни деяния – съставяне и ползване на неистински документи и измами - са били придобити 14 имота на територията на гр.София \r\nПовдигнати са обвинения на осем лица за извършени от тях пет деяния по чл.211 от НК (измами в особено големи размери, представляващи особено тежък случай), по чл.309 ал.1 (съставяне на неистински завещания) и по чл.316, вр. чл.309 ал.1 от НК (използване на неистински документи). На всички обвиняеми е взета мярка за неотклонение „Задържане под стража“ за срок до 72 часа.", "date": "2017.10.25", "title": "15 души са задържани за извършени имотни измами на територията на София"}
{"url": "http://www.focus-news.net/news/2017/10/25/2450377/pazardzhik-s-predstavyaneto-na-kniga-za-roda-hadzhipeevi-prodalzhavat-dnite-na-duhovnostta-v-panagyurishte.html", "text": "Дните на духовността, посветени на будителството,  организирани от община Панагюрище, продължават с представяне книгата „Родът Хаджипееви – от Панагюрище до Асеновград“ на Тодор Пеев. Това съобщи за Радио „Фокус“ – Пазарджик Радка Костуртова от общинската администрация. Тя допълни, че събитието ще се състои от 17.00 часа в информационната зала на залата трезор на Панагюрското златно съкровище в Историческия музей. „Книгата е посветена на будните и родолюбиви прадеди на Тодор Пеев и здравите им панагюрски корени. В историята на рода Хаджипееви има моменти, които осветляват и дават подробности за непознати събития и факти. Връзките на Хаджипееви с Найден Геров, Марин Дринов, Нешо Бончев, Любен и Петко Каравелови, Филип Тотю, Димитър Золотович и още много будни личности и интелектуалци от онова време, са достатъчно показателни за общественото положение на фамилията в Панагюрище и региона“, каза още Костуркова.  Дните на духовността, посветени на будителството, продължават до 1 ноември - Денят на народните будители.\r\nВаня НИКОЛОВА", "date": "2017.10.25", "title": "Пазарджик: С представянето на книга за рода Хаджипееви продължават Дните на духовността в Панагюрище"}
{"url": "http://www.focus-news.net/news/2017/10/25/2450378/burgas-pet-sela-v-oblastta-ostavat-bez-tok-polski-izvor-cherni-vrah-trastikovo-rezovo-i-sinemorets.html", "text": "Продължават действията на спасителните и пожарни екипи в пострадалите райони в Бургаска област. Пет селища остават без ток – това са селата Полски извор, Черни връх, Тръстиково, Резово и Синеморец. Това съобщиха от пресцентъра на МВР. Още сутринта, по разпореждане на премиера на Република България Бойко Борисов, на място пристигна директорът на ГДПБЗН главен комисар Николай Николов. С хеликоптер на ГД „Гранична полиция“ бе извършено облитане на района. Целта бе да се установи цялостната картина на района, да се огледат най-засегнатите зони, щетите, както и дали има бедстващи в момента хора. \r\nПодробности около обстановката към момента  на територията на Бургаския регион бяха оповестени днес на извънреден брифинг. В него участваха директорът на ГДПБЗН главен комисар Николай Николов, директорът на ОДМВР старши комисар Калоян Калоянов, директорът на РДПБЗН комисар Васил Василев, областният управител Вълчо Чолаков, зам.-кметът на община Бургас Красимир Стойчев и началникът на УКОРС към община Бургас Веселин Василев. По думите на Вълчо Чолаков състоянието на двата най-големи язовира на територията на Бургаски регион – Ясна поляна и Ново Паничарево е добро и няма опасност от преливане. Други седем язовира са със скъсани стени, но това са каскадни язовири, които не могат да създадат голяма приливна вълна и затова не са включени в списъка с опасните водни хранилища. Четири от язовирите са в община Бургас, два – в община Камено и един в община Айтос. Съставени са актове за нарушение на техните стопани и са издадени предписания за възстановяване на стените. По първоначални данни от водното бедствие са засегнати най-вече Равнец и кварталите „Горно и Долно Езерово”, като хората са евакуирани навреме. Много от къщите в Карнобат също са наводнени, тъй като падналото количество дъжд е 100-178 литра на квадратен метър. В община Царево е преляла река Велека,  хората от с. Кости са изведени навреме. \r\nНа тел. 112 са подадени 77 сигнала за бедстващи хора. Огромното количество вода не е позволило на екипите достъп до най-засегнатите къщи. Затруднения да подават сигнали са изпили и живеещите в с. Полски извор, където е имало прекъсване на телефонните комуникации. Временно ограничено е движението от Бургас към Средец, в района на пресечката от Черни връх към Константиново. Силно нарушена е конструкцията на моста над Мандренска река. Пътят Братово – Полски извор е затворен. \r\nПървите сигнали за бедственото положение в крайморския град, породено от проливния дъжд, са подадени в община Бургас около два часа след полунощ, уточни Красимир Стойчев . Своевременно на сигналите са се отзовали спасителни екипи, четири от които продължават и към момента да отводняват къщите в Равнец, а един екип работи в Братово. В готовност са автобуси, с които евентуално да се превозват хора от засегнатите райони. Социалните служби ще обиколят къща по къща и ще описват щетите, причинени от поройния дъжд.  \r\nПо автомагистрала „Тракия”, в отсечката Карнобат – Айтос, са се образували шест свлачища.  Към момента почистващи фирми отстраняват калта и камъните, затрупали пътното платно. Инспектиран е пътят между селата Черни Връх и Полски извор. Установено е, че на места е нарушена не само настилката, а е отнесен и горният асфалтов слой.  \r\nНай-засегната от водното бедствие е община Камено, където спасителните и евакуационните действия продължават.  Директорът на ОДМВР – Бургас старши комисар Калоян Калоянов бе категоричен, че в засегнатите села са изпратени полицейски патрули, които ще останат там,  докато е необходимо. По думите му подобна мярка е наложителна, не само за да бъде опазен имотът на хората, но и те да са спокойни за своето имущество, поясни Калоянов. \r\nОбластният управител уточни, че бедствието е взело три жертви -  възрастни и трудноподвижни хора. Издирва се и мъж от с. Черни връх.", "date": "2017.10.25", "title": "Бургас: Пет села в областта остават без ток - Полски извор, Черни връх, Тръстиково, Резово и Синеморец"}
{"url": "http://www.focus-news.net/news/2017/10/25/2450379/kyustendil-navarshvat-se-15-godini-ot-otkrivaneto-na-kashta-muzey-dimitar-peshev.html", "text": "Навършват се 15 години от откриването на къща музей „Димитър Пешев” в Кюстендил. Пред Радио „Фокус” – Кюстендил историкът Ангел Джонев съобщи, че освен изграждането на къщата музей в памет на спасителя на българските евреи – Димитър Пешев, са именувани улица и площад на него, изграден е и паметник. „Трябва да се развива паметта за това събитие и за ключовата роля на българския народ за спасяването на българските евреи”, каза Ангел Джонев. През 2002 година е реализиран проект за възстановяване на къщата на Димитър Пешев и превръщането ѝ в музей. Постоянно действащата изложба с оригинални вещи, снимки и факсимилета, разказва за събитията от март 1943 г. и за световно признатите заслуги на Димитър Пешев и неговите кюстендилски съграждани Асен Суйчмезов, Владимир Куртев, Иван Момчилов и Петър Михалев – допринесли за спасяването на 50 хиляди евреи в България. Къщата е точно копие на родната къща на Димитър Пешев, адаптирана в центъра на града.\r\nВенцеслав ИЛЧЕВ", "date": "2017.10.25", "title": "Кюстендил: Навършват се 15 години от откриването на къща музей „Димитър Пешев”"}
{"url": "http://www.focus-news.net/news/2017/10/25/2450380/varna-vremenno-dvizhenieto-se-osashtestvyava-samo-v-avariynata-lenta-pri-km-413-v-posoka-varna-na-am-hemus-poradi-patnotransportno-proizshestvie.html", "text": "Временно движението се осъществява само в аварийната лента при км 413 в посока Варна на АМ \"Хемус\" поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.10.25", "title": "Варна: Временно движението се осъществява само в аварийната лента при км 413 в посока Варна на АМ \"Хемус\" поради пътнотранспортно произшествие"}
{"url": "http://www.focus-news.net/news/2017/10/25/2450381/veliko-tarnovo-rayonna-prokuratura-pavlikeni-zadarzha-za-72-chasa-izvarshitel-na-telefonna-izmama-za-11-800-leva.html", "text": "Районна прокуратура – Павликени, днес привлече като обвиняем и задържа за 72 часа, 29-годишен мъж от град Ветово за участие в телефонна измама. Това съобщиха от пресцентъра на Апелативна прокуратура-Велико Търново. В срока на задържането прокуратурата ще внесе искане в съда за вземано на мярка за неотклонение „задържане под стража“ спрямо същото лице.\r\nПрокуратурата е привлякла Иван И. в качеството на обвиняем за това, че на 24 октомври 2017 г. в гр. Павликени, действайки в съучастие, като съизвършител с Иво Р. от гр. Ветово, при условията на опасен рецидив, представяйки се за длъжностно лице –полицейски служител, с цел да набави за себе си и за Иво Р. имотна облага, възбудил и поддържал заблуждение у жена  от гр. Павликени, че съдейства на органите на МВР за залавяне на извършителите на извършваща се спрямо нея измама и с това й причинил имотна вреда в размер на 11 800 лева. \r\nПод ръководството на прокуратурата действията по разследването продължават. \r\nС полицейски арест са задържани още двама души от град Ветово, с които предстои извършване на процесуални действия по разследването.", "date": "2017.10.25", "title": "Велико Търново: Районна прокуратура – Павликени задържа за 72 часа извършител на  телефонна измама за 11 800 лева"}
{"url": "http://www.focus-news.net/news/2017/10/25/2450382/plovdiv-20-tona-bilki-sa-izgoreli-pri-pozhar-v-tseh-za-prerabotka-v-selo-staro-zhelezare.html", "text": "20 тона билки са изгорели в цех за първична преработка в село Старо Железаре. Това съобщи за Радио „Фокус” – Пловдив инспектор Цвятко Дешев, говорител на РД ПБЗН. По думите му сигналът за пожара е получен около 17.40 часа вчера. На място е бил изпратен екип пожарникари от Хисаря. \"Огънят е унищожил 500 кв. м покрив, 20 тона билки, шест машини за преработка и пакетиране на суровината. Спасени са сграда в съседство, други 15 тона билки и 3 машини за преработка и пакетиране. Причината за пожара е късо съединение\", каза Дешев.\r\nЦветана ТОНЧЕВА", "date": "2017.10.25", "title": "Пловдив: 20 тона билки са изгорели при пожар в цех за преработка в село Старо Железаре"}
{"url": "http://www.focus-news.net/news/2017/10/25/2450383/focus-politseyskata-operatsiya-v-berlin-arestuvan-e-40-godishen-mazh-ot-turski-proizhod.html", "text": "В рамките на операцията, насочена срещу ислямистките кръгове, полицията във федералната германска столица Берлин е арестувала 40-годишен мъж от турски произход, съобщава изданието Focus. Мъжът е посещавал редовно джамия в Берлин, която властите са наблюдавали продължителен период. \r\nПо-рано бе съобщено, че полицията е иззела оръжия и големи количества муниции. По данни на Прокуратурата, „те биха могли да бъдат използвани за атаки“, но „до този момент няма доказателства за конкретна подготовка на атентат“. \r\nСъгласно разпространените данни, полицейската операция е предшествана от продължително разследване срещу 40-годишен гражданин на Германия, за който има съмнения, че е част от ислямистката сцена в Германия.  Тереза Герова", "date": "2017.10.25", "title": "Focus: Полицейската операция в Берлин – арестуван е 40-годишен мъж от турски произход"}
{"url": "http://www.focus-news.net/news/2017/10/25/2450384/po-razporezhdane-na-premiera-boyko-borisov-ministri-patuvat-kam-bedstvashtite-rayoni-v-burgaska-oblast.html", "text": "Министър-председателят Бойко Борисов разпореди на министрите на вътрешните работи Валентин Радев, на регионалното развитие и благоустройството Николай Нанков и на околната среда и водите Нено Димов да посетят засегнатите от наводненията места в Бургаска област и да се запознаят със ситуацията, причинена от обилните дъждове. Това съобщиха отправителствената информационна служба. Според разпореждането на премиера, те трябва да предложат и допълнителни мерки за овладяване на последиците от бедствието.\r\nОколо 17.00 часа министрите ще бъдат в района на свлачището на автомагистрала „Тракия”, за да инспектират работата на поддържащата фирма, която се е заела с разчистването на свляклата се земна маса. След това ще отидат в Камено, което е едно от най-силно засегнатите от бедствието населени места.", "date": "2017.10.25", "title": "По разпореждане на премиера Бойко Борисов министри пътуват към бедстващите райони в Бургаска област"}
{"url": "http://www.focus-news.net/news/2017/10/25/2450385/nelina-tsarova-obshtina-veliko-tarnovo-spektakalat-chakana-lyubov-e-edin-prekrasen-primer-za-sachetavane-na-balgarskiya-folklor-s-modernite-tehnologii.html", "text": "Спектакълът „Чакана любов“ е един прекрасен пример за съчетаване на българския фолклор с модерните технологии. Това каза Нелина Църова, директор Дирекция „Култура и туризъм“ в Община Велико Търново, предаде репортер на Радио „Фокус“ – Велико Търново. Тя подчерта, че в спектакъла българският фолклор ще бъде представен по един изключително нов, различен и модерен начин, какъвто не е виждан във Велико Търново. “Община Велико Търново застава зад това събитие заради неговата истинска стойност. Смятаме, че Денят на народните будители е празник, който дава тема за размисъл на всички българи. Считаме, че именно този спектакъл ще ги удовлетвори“, допълни Нелина Църова. Тя подчерта, че танцьорите от ФТФ „Търновска царица“ са истински професионалисти и техните изпълнения не отстъпват по качество на изпълненията на професионалните ансамбли. „Този спектакъл показва не изпълнителско майсторство, а разказват една история и то така, че хората, които нямат никакво отношение към фолклора, да я преживеят“, допълни Нелина Църова. Фолклорният спектакъл „Чакана любов“ ще бъде представен на 3 ноември, от 19.00 часа в Голяма зала на МДТ „Константин Кисимов‘‘. Входът е свободен.\r\nНадежда КРЪСТЕВА", "date": "2017.10.25", "title": "Нелина Църова, Община Велико Търново: Спектакълът „Чакана любов“ е един прекрасен пример за съчетаване на българския фолклор с модерните технологии"}
{"url": "http://www.focus-news.net/news/2017/10/25/2450386/sliven-foyerverkite-po-povod-praznika-na-grada-se-otlagat-za-utre.html", "text": "Зарята, предвидена за 21.30 часа на площад „Хаджи Димитър“ в Сливен, по повод празника на града, се отлага за утре - 26 октомври 2017 г, заради опасността от валежи тази вечер и наличието на вятър. Това съобщиха от Община Сливен. Празничните фойерверки ще започнат след края на концерта на „БГ Дуетът“, който ще се проведе от 16.00 часа на площад „Хаджи Димитър“.", "date": "2017.10.25", "title": "Сливен: Фойерверките по повод празника на града се отлагат за утре"}
{"url": "http://www.focus-news.net/news/2017/10/25/2450387/inzh-dimitar-kerin-zam-oblasten-upravitel-na-plovdiv-pazarite-za-ptitsi-v-oblastta-sa-postaveni-pod-zabrana-kato-prevantivna-myarka-sreshtu-vaznikvane-na-influentsa.html", "text": "Пазарите за птици в Пловдивска област са поставени под забрана като превантивна мярка срещу възникване на инфлуенца. Това каза за Радио „Фокус“ – Пловдив заместник-областният управител инж. Димитър Керин. Той посочи, че днес в Заседателната зала на Областна администрация – Пловдив се е провело заседание на Областната епизоотична комисия във връзка с констатирани огнища на болестта инфлуенца по птиците в областите Добрич и Хасково. \r\n„По време на заседанието на Епизоотичната комисия се приеха мерки за превенция в няколко насоки. Едната насока е главните инспектори на общините от отдел „Здравеопазване на животните” да организират заседания на общинските епизоотични комисии за предприемане на спешни мерки за предотвратяване възникване на заболяването на територията на общината. Също да се извършат съвместни проверки с представители на орнитоложките дружества, ловно-рибарските дружества и на държавните лесничейства за наличие на болни или умрели диви птици и вземане на проби. Да се извършва постоянен ветеринарномедицински контрол за спазване на мерките за био-сигурност в птицевъдните обекти, също периодични клинични прегледи и при съмнение за инфлуенца да се взимат проби от домашни и диви птици за вирусологични изследвания“, посочи Керин. \r\nЗаместник-областният управител каза още, че като превантивна мярка е прието кметовете на общини и населени места да разпоредят на собствениците на животновъдни обекти, в които се отглеждат птици само за лични нужди да не се допуска контакт между птици, живеещи в дивата природа и домашни такива. „Също да се съхранява в закрити помещения фуража, с който изхранват птиците, и да се създадат условия за разделно отглеждане на домашни и диви птици. Също да уведомяват незабавно обслужващия обекта ветеринарен лекар или кмета на населеното място при отклонение в здравословното състояние на отглежданите птици или смъртност“, обясни инж. Димитър Керин. Той уточни, че предложените мерки са приети единодушно, като се забранява провеждането на изложби, пазари или други събирания на домашни и други птици на територията на Пловдивска област. \r\n„Когато има пренасяне на птици от едно място на друго, вероятността да бъдат заразени е много по-голяма. Основно се коментира, че въпросната инфлуенца по птиците е пряко свързана с дивите птици. Затова се обръща внимание на ловно-рибарските дружества, ако установят смъртност при птиците, надвишаваща нормалното, да сигнализират, да се вземат проби и да се установи дали не става въпрос за инфлуенца“, коментира Керин. Той е категоричен, че към момента няма основания за притеснения по отношение на инфлуенца по птиците в Пловдивска област.\r\nТони МИХАЙЛОВ", "date": "2017.10.25", "title": "Инж. Димитър Керин, зам.-областен управител на Пловдив: Пазарите за птици в областта са поставени под забрана като превантивна мярка срещу възникване на инфлуенца"}
{"url": "http://www.focus-news.net/news/2017/10/25/2450388/dobrich-kmetat-yordan-yordanov-i-negoviyat-ekip-shte-predstavyat-otchet-za-dvete-godini-na-upravlenie.html", "text": "Кметът Йордан Йорданов и неговият екип ще представят отчет за двете години на управление на общоградско събрание, на което са поканени гражданите, неправителствени организации, представители на бизнеса, на граждански сдружения и организации. Това съобщиха от пресцентъра на Община град Добрич. Събранието ще се проведе на 9 ноември във фоайето на концертна зала „Добрич“ от 18.00 часа. Кметът и неговият екип ще представят пред обществеността изпълнението на заложените приоритети.", "date": "2017.10.25", "title": "Добрич: Кметът Йордан Йорданов и неговият екип ще представят отчет за двете години на управление"}
{"url": "http://www.focus-news.net/news/2017/10/25/2450389/deutsche-welle-blizkiyat-krag-na-vladimir-putin-razpolaga-s-aktivi-na-stoynost-24-mlrd-dolara-pokazva-razsledvane-na-occrp.html", "text": "Общата стойност на богатството на близкото обкръжение на руския президент Владимир Путин е близо 24 млрд. долара. Това става ясно от доклад на Центъра за изследване на корупцията и организираната престъпност (ОCCRP), базиран на данни от рейтингите на Forbеs за 2017 г., предава Deutsche Welle.\r\nПо-голямата част от лицата, които попадат в рамките на разследването, имат активи в големи компании, свързани с нефтогазовата сфера или държавния сектор в Руската федерация. Сред имената, които фигурират в разследването, са Аркадий и Борис Ротенберг, Генадий Тимченко и още осем други руснаци от близкия кръг на Путин.  Тереза Герова", "date": "2017.10.25", "title": "Deutsche Welle: Близкият кръг на Владимир Путин разполага с активи на стойност 24 млрд. долара, показва разследване на OCCRP"}
{"url": "http://www.focus-news.net/news/2017/10/25/2450390/snezhana-kaneva-obshtina-sliven-70-litra-na-kvadraten-metar-sa-valezhite-na-teritoriyata-na-obshtinata-za-dva-dni.html", "text": "70 литра на квадратен метър е количеството на валежите, паднали на територията на Община Сливен за два дни. Това съобщи за Радио „Фокус“ – Сливен инж. Снежана Кънева – началник на отдел „Сигурност и управление при кризи“ в Община Сливен. Днес валежите са били по-обилни – около 40 л/кв. м. Вятърът е със скорост 30-40 м/с. Поражения по общинската инфраструктура и сигнали за наводнени имоти има за селата Жельо войвода, Блатец и Сотиря. Кънева уточни, че в Сливен, благодарение на почистените своевременно речни корита, няма наводнения.\r\nЛюдмила ЙОРГОВА", "date": "2017.10.25", "title": "Снежана Кънева, Община Сливен: 70 литра на квадратен метър са валежите на територията на общината за два дни"}
{"url": "http://www.focus-news.net/news/2017/10/25/2450391/shumen-razpredeliha-deloto-za-tragediyata-na-gara-hitrino.html", "text": "Разпределиха делото за трагедията на гара Хитрино, съобщиха от пресцентъра на Окръжен съд - Шумен. Днес точно в 15.02 часа заместникът на административния ръководител и ръководител на наказателно отделение на Окръжен съд – Шумен съдия Мариана Георгиева в присъствието на съдиите от отделението чрез софтуерния продукт за случайно разпределение на делата разпредели образуваното в съда дело от общ характер по внесен от Окръжна прокуратура – Шумен обвинителен акт за трагедията на гара Хитрино. За докладчик по делото  – НОХД № 349/2017г.  бе определен съдия Румяна Райкова.", "date": "2017.10.25", "title": "Шумен: Разпределиха делото за трагедията на гара Хитрино"}
{"url": "http://www.focus-news.net/news/2017/10/25/2450392/predsedatelyat-na-pg-na-gerb-tsvetan-tsvetanov-shte-prisastva-na-otkrivaneto-na-remontiranata-sportna-zala-mladost-v-dimitrovgrad.html", "text": "Председателят на ПГ на ГЕРБ и зам.-председател на партията Цветан Цветанов ще присъства днес на откриването на напълно ремонтираната и обновена Спортна зала \"Младост\" в Димитровград. Церемонията ще се състои от 18.00 часа. Това съобщиха от пресцентъра на ПП ГЕРБ.\r\nСтойността на ремонта е 3 млн. лв., като средствата са отпуснати от правителството на Бойко Борисов през 2016 г. Модернизираната и обновена спортна зала в Димитровград е превърната в съвременно многофункционално съоръжение за спортни и културни прояви. Събитието ще бъде открито с впечатляващ фолклорен спектакъл \"Ние, българите\" на ансамбъл \"Чинари\".", "date": "2017.10.25", "title": "Председателят на ПГ на ГЕРБ Цветан Цветанов ще присъства на откриването на ремонтираната спортна зала „Младост“ в Димитровград"}
{"url": "http://www.focus-news.net/news/2017/10/25/2450393/die-welt-norvegiya-planira-drastichna-reforma-na-sistemata-za-predostavyane-na-ubezhishte.html", "text": "Норвежкият министър на миграцията Силви Листхауг представи планове за драстична реформа на системата за предоставяне на убежище в страната, която предвижда създаването на национален център за настаняване на бежанци, пише германският национален ежедневник Die Welt.\r\nПлановете на правителството на скандинавското кралство предвиждат затваряне на повече от 80 центрове за бежанци, разположени на цялата територия на страната. Новопристигналите кандидати за убежище ще бъдат настанявани южно от столицата Осло. Отговорите на молбите им за закрила ще бъдат издавани в рамките на три седмици.\r\nСъгласно думите на Листхауг, в новия национален център ще бъдат разположени полицейски части и медицински персонал, за да бъдат намалени разходите на правителството по процедурите на разглеждане на молбите за убежище. Ако парламентът одобри предложението, то ще бъде приложено още от следващата година.\r\nВластите очакват, че през следващата година убежище в Норвегия ще поискат около три хиляди души.    Тереза Герова", "date": "2017.10.25", "title": "Die Welt: Норвегия планира драстична реформа на системата за предоставяне на убежище"}
{"url": "http://www.focus-news.net/news/2017/10/25/2450394/dobrich-obshtinata-shte-vrachi-godishnite-nagradi-v-oblastta-na-kulturata-i-naukata-v-denya-na-narodnite-buditeli-1-noemvri.html", "text": "Община град Добрич ще връчи годишните награди в областта на културата и науката в Деня на народните будители – 1 ноември. Това съобщиха от пресцентъра на Общината. Годишните награди „Добрич“ в областта на културата и науката се връчват всяка година и имат за цел да удостоят с публично признание творци, учени и дейци на изкуството и културата от град Добрич за ярки постижения и принос в развитието на сценичните изкуства, визуалните изкуства, културното наследство, книгите, четенето и библиотеките, медиите и науката, за дейност, пряко свързана със съвременни събития или живи традиции, с идеи и художествени произведения с изключителна универсална значимост. Церемонията по връчване на наградите ще се състои на 1 ноември т. г. от 11.00 ч. в Огледална зала „Нели Божкова“. Входът е свободен. Преди това, от 09.30 ч. в Храм „Света Троица“ ще бъде отслужен празничен водосвет, а от 10.00 ч. признателното гражданство ще поднесе цветя на Паметната плоча на Първото взаимно училище в Добрич.\r\nПравилникът за присъждане на Годишните награди „Добрич“ е приет с Решение № 34-12 от 29.07.2014 година на Общински съвет град Добрич. Наградите се връчват на специална церемония по повод 1-ви ноември – Ден на народните будители, организирана от Община Добрич. След направените предложения т. г. комисията по оценяване и присъждане на Годишните награди „Добрич“, назначена със заповед №1187 от 13 октомври 2017 г. на кмета на Община Добрич,  определи следните награди:\r\nИндивидуална награда – Елена Карабельова -  вокален педагог на Студио за поп-рок певци „Сарандев“ при Общински младежки център – Добрич;\r\nНаграда за млад творец – Александър Петров - ученик в 9 клас на ЕГ „Гео Милев“, автор на стихосбирката „Следобедна усмивка“, носител на награди от национални литературни конкурси и много награди от конкурси за поп-пеене.\r\nКолективна награда – не се присъжда.\r\nГрамоти за принос в науката и в духовното развитие на град Добрич: гл. ас. д-р инж. Красимира Загорова - преподавател в Добруджански технологичен колеж и в Технически университет град Варна; проф. д.н Димитър Дойнов Генчев -  Добруджански земеделски институт – Генерал Тошево; доц. д-р Цветолин Недков – главен уредник в Регионален исторически музей – Добрич, автор на приносни изследвания за историята на Добруджа; проф. д.м.н д-р Енчо Калчев – един от най-авторитетните хирурзи в страната с принос за развитието на здравеопазването в Община Добрич и учен с изключителни постижения; Атанас Генчев – музикант и основател на ПФА „Добруджа“, диригент на Смесен хор „Лира“ при Дом за стари хора – Добрич; Атанас Стоянов – управител на Издателство „Матадор 74”; Венцислав Рачев - преподавател по български език и литература в СУ „Св. Климент Охридски”, поет; Колеж – Добрич към Шуменски университет „Епископ Константин Преславски“ - утвърден център за подготовка на висококвалифицирани специалисти за Североизточна България в различни области на висшето образование; Екип от специалисти на Регионален исторически музей – Добрич - за  изключителен принос в националните чествания, посветени на войните от началото на ХХ век; Клуб за творческо писане „Литературна къща“ – Добрич с ръководител Генка Петрова - за високи постижения и награди от национални литературни конкурси, за активно участие в културния живот на Добрич; Екип на сп. „Антимовски хан“ – за осъществени  културни събития, които определят визията на Добрич като културен център; Смесен хор „Лира“ при Дом за стари хора – Добрич с диригент Атанас Генчев - музикална формация, която скоро ще чества своята 10-та годишнина, с много участия и награди от регионални и национални фестивали и конкурси; Народно читалище „Романо дром – 2002 г.“ с Марияна Георгиева – секретар – за изключително ползотворна дейност в областта на културата и образованието и в осмисляне на свободното време на деца и младежи от Добрич и региона, за успешна работа за интеграция на ромските деца и младежи; Представителен фолклорен ансамбъл „Добротица“ при Общински младежки център – Добрич с гл. худ. ръководител и хореограф А. Александров – за високи награди и признания от фестивали и конкурси.\r\n\"Приканваме нашите съграждани да положат през деня цветя на паметниците и паметните плочи на народните будители -  книжовници, учители, културни дейци и просветители, допринесли за нашето духовното развитие, посочват още от общината.", "date": "2017.10.25", "title": "Добрич: Общината ще връчи годишните награди в областта на културата и науката в Деня на народните будители – 1 ноември"}
{"url": "http://www.focus-news.net/news/2017/10/25/2450395/stara-zagora-fotoizlozhba-damastsena-filmat-zad-kadar-shte-bade-otkrita-na-29-oktomvri.html", "text": "Едно от основните съпътстващи събития на премиерната прожекция на новия български филм “Дамасцена\" в Стара Загора на 29 октомври, от 19.00 часа в Оперния театър в Стара Загора, ще бъде фотоизложбата \"Дамасцена: Филмът зад кадър\" на Гаро Кешишян. Еспозицията на художник-фотографа Гаро Кешишян, която показва филма през неговия обектив, ще бъде експонирана във фоайето на операта. Това съобщиха от пресцентъра на Община Стара Загора.\r\nФотограф-художникът е уловил различни състояния на актьорите в главните роли: Веселин Плачков, Любо Чаталов, Димитър Баненкин, Троян Гогов, Неда Спасова, Симона Халачева, по време на двегодишния снимачен период на най-новата суперпродукция в българското кино. В над 70 кадъра известният варненски майстор зад фотообектива е запечатал най-вълнуващите моменти от снимачния процес. Актьорският състав, режисьорът Тодор Анастасов и сценаристът и продуцент Мария Лалева са във фокуса на художествените търсения на фотографа. Освен с кадри от работата по филма, Кешишян ще се представи на публиката и с малка роля в една от най-ключовите сцени от кинолентата.\r\nПродуцентът на филма Мария Лалева неслучайно избира Стара Загора за старт на премиерите и откриване на изложбата. Това е жест към хората от региона, участвали и подпомогнали създаването на продукцията.\r\nСлед Стара Загора и София изложбата ще отпътува за Варна, където ще бъде експонирана във Фестивалния и конгресен център от 3 ноември - деня, в който “Дамасцена” официално тръгва по кината в цялата страна и ще има своята първа прожекция в морската ни столица.\r\nСлед всяка от трите премиери зрителите ще могат да получат автограф от любимите си актьори и да се снимат с тях.\r\nПо думите на изтъкнати родни киноактьори, режисьори и кинокритици, филмът \"Дамасцена\" е една от най-мащабните кинотворби, произвеждани в България след 1989 година. Създаден в духа на качественото българско кино от златните му години през 70-те и 80-те, с пълноценни снимачни техники, адекватен бюджет, достатъчно отделено време за прецизно изпълнение и заснемане на всяка сцена и детайл, филмът има огромен за днешните условия състав от 56 актьори и над 1300 статисти в масови сцени, снимани през четирите сезона на десетки локации както в Долината на розите, така и на други места в страната.\r\n\"Ето че днес България вече има такъв филм: \"Дамасцена\" - историята на нашия народ, разказана през паденията и успехите на мечтател. Една съвременна поетична драма за розата и българската мечта, чието действие се развива в Розовата долина, край Казанлък\", анонсира режисьорът Тодор Анастасов.\r\nФотограф-художникът Гаро Левон Кешишян е роден във Варна през 1946 г. През последните четири десетилетия негови изложби са показвани в САЩ, Франция, Германия, Швейцария, Дания, Финландия, Япония, Унгария, Чехословакия, Полша, Югославия, Турция и СССР.", "date": "2017.10.25", "title": "Стара Загора: Фотоизложба \"Дамасцена: Филмът зад кадър\" ще бъде открита на 29 октомври"}
{"url": "http://www.focus-news.net/news/2017/10/25/2450396/burgas-vazstanoveno-e-dvizhenieto-po-pat-iii-539-sredets-aytos-v-rayona-na-rusokastro.html", "text": "Възстановено е движението по път III-539 Средец - Айтос, в района на Русокастро. Това съобщиха от пресцентъра на Агенция \"Пътна инфраструктура\".", "date": "2017.10.25", "title": "Бургас: Възстановено е движението по път III-539 Средец - Айтос, в района на Русокастро"}
{"url": "http://www.focus-news.net/news/2017/10/25/2450397/pazardzhik-okrazhniyat-sad-ne-uvazhi-iskaneto-da-ne-bade-priemana-prevodacheskata-ekspertiza-ot-turski-ezik-po-deloto-za-razprostranenie-ideite-na-idil.html", "text": "Окръжният съд в Пазарджик остави без уважение искането на адвокатите и подсъдимите по делото за разпространение идеите на ИДИЛ да не бъде приемана експертизата на Пламен Орханкелиев, която съдържа преводи от турски език на текстове под снимки и от видеоклипове в профилите на обвиняемите в социалните мрежи, предаде репортер на Радио „Фокус“ – Пазарджик. Съдът прие експертизата, която е приложена по делото. \r\nСъдебното заседание продължава с изслушването на експертизата на вещото лице Александър Шунин, който е направил преводи от арабски език на текстове в профилите в социалните мрежи на част от подсъдимите. Съдът предложи да защитниците на 14-те подсъдими да обмислят евентуални дати за следващи съдебни заседания – 6 декември и 31 януари.\r\nВаня НИКОЛОВА", "date": "2017.10.25", "title": "Пазарджик: Окръжният съд не уважи искането да не бъде приемана преводаческата експертиза от турски език по делото за разпространение идеите на ИДИЛ"}
{"url": "http://www.focus-news.net/news/2017/10/25/2450398/prodalzhavat-deystviyata-na-spasitelnite-i-pozharni-ekipi-v-postradalite-ot-navodneniyata-rayoni-v-burgaska-oblast-obzor-ii.html", "text": "Продължават действията на спасителните и пожарни екипи в пострадалите райони в Бургаска област. От водното бедствие са засегнати най-вече село Равнец и бургаските квартали „Горно и Долно Езерово”, като хората са евакуирани навреме. Много от къщите в Карнобат също са наводнени, тъй като падналото количество дъжд е 100-178 л/кв. м. Бедствието взе три жертви -  възрастни и трудноподвижни хора от селата Ливада, Равнец и Полски извор са загинали. Издирва се и мъж от с. Черни връх. В община Царево е преляла река Велека, но хората от с. Кости са изведени навреме. Първите сигнали за бедственото положение, породено от проливния дъжд, са подадени в община Бургас около два часа след полунощ. Своевременно на сигналите са се отзовали спасителни екипи, четири от които продължават и към момента да отводняват къщите в Равнец, а един екип работи в Братово. В готовност са автобуси, с които евентуално да се превозват хора от засегнатите райони. Социалните служби ще обиколят къща по къща и ще описват щетите, причинени от поройния дъжд.\r\nНай-засегната от водното бедствие е община Камено, където спасителните и евакуационните действия продължават. В засегнатите села са изпратени полицейски патрули, които ще останат там,  докато е необходимо. Мярка е наложителна, не само за да бъде опазен имотът на хората, но и те да са спокойни за своето имущество. \r\nПет селища остават без ток – това са селата Полски извор, Черни връх, Тръстиково, Резово и Синеморец.\r\nСъстоянието на двата най-големи язовира на територията на Бургаски регион – Ясна поляна и Ново Паничарево е добро и няма опасност от преливане. Други седем язовира са със скъсани стени, но това са каскадни язовири, които не могат да създадат голяма приливна вълна и затова не са включени в списъка с опасните водни хранилища. Четири от язовирите са в община Бургас, два – в община Камено и един в община Айтос. Съставени са актове за нарушение на техните стопани и са издадени предписания за възстановяване на стените.  \r\nВременно ограничено е движението от Бургас към Средец, в района на пресечката от Черни връх към Константиново. Силно нарушена е конструкцията на моста над Мандренска река. Пътят Братово – Полски извор е затворен. По автомагистрала „Тракия”, в отсечката Карнобат – Айтос, са се образували шест свлачища. Към момента почистващи фирми отстраняват калта и камъните, затрупали пътното платно. Инспектиран е пътят между селата Черни Връх и Полски извор. Установено е, че на места е нарушена не само настилката, а е отнесен и горният асфалтов слой.\r\nМинистър-председателят Бойко Борисов разпореди на министрите на вътрешните работи Валентин Радев, на регионалното развитие и благоустройството Николай Нанков и на околната среда и водите Нено Димов да посетят засегнатите от наводненията места в Бургаска област и да се запознаят със ситуацията, причинена от обилните дъждове. Те трябва да предложат и допълнителни мерки за овладяване на последиците от бедствието.\r\nОколо 17.00 часа министрите ще бъдат в района на свлачището на автомагистрала „Тракия”, за да инспектират работата на поддържащата фирма, която се е заела с разчистването на свляклата се земна маса. След това ще отидат в Камено.", "date": "2017.10.25", "title": "Продължават действията на спасителните и пожарни екипи в пострадалите от наводненията райони в Бургаска област (ОБЗОР II)"}
{"url": "http://www.focus-news.net/news/2017/10/25/2450399/makfaks-makedoniya-albanskiyat-parlament-otne-imuniteta-na-bivshiya-vatreshen-ministar.html", "text": "В сряда депутатите в албанския парламент гласуваха за сваляне на имунитета на бившия вътрешен министър Саймир Тахири, заподозрян в корупция и трафик на наркотици, предава македонската информационна агенция „Макфакс“.\r\nЗаконодателите в Тирана дадоха „зелена светлина“ на Прокуратурата да разследва Тахири и да обискира дома му, но не и да бъде арестуван. \r\nПо-рано тази седмица депутатите от управляващата Социалистическа партия обявиха, че ще предложат на парламента да одобри искането на Прокуратурата за налагане на забрана на Тахири за напускане на страната. \r\nСаймир Тахири подаде оставка през месец март тази година, след като се появиха съмнения, че е участвал в схема за контрабанда на наркотици, докато е бил министър. Той отхвърли обвиненията, твърдейки, че процесът срещу него е политически.  Тереза Герова", "date": "2017.10.25", "title": "„Макфакс“ (Македония): Албанският парламент отне имунитета на бившия вътрешен министър"}
{"url": "http://www.focus-news.net/news/2017/10/25/2450400/komisiite-po-evropeyskite-vaprosi-i-kontrol-na-evropeyskite-fondove-i-po-vatreshna-sigurnost-i-obshtestven-red-shte-se-sreshtnat-s-evrokomisarya-po-vaprosite-na-migratsiyata-vatreshnite-raboti-i-grazhdanstvoto.html", "text": "Комисиите по европейските въпроси и контрол на европейските фондове и по вътрешна сигурност и обществен ред ще се срещнат с европейския комисар по въпросите на миграцията, вътрешните работи и гражданството Димитрис Аврамопулос. Това съобщиха от пресцентъра на Народното събрание.\r\nСрещата ще бъде на 26 октомври, от 14.00 часа в зала „Изток\" на Народното събрание.", "date": "2017.10.25", "title": "Комисиите по европейските въпроси и контрол на европейските фондове и по вътрешна сигурност и обществен ред ще се срещнат с еврокомисаря по въпросите на миграцията, вътрешните работи и гражданството"}
{"url": "http://www.focus-news.net/news/2017/10/25/2450401/apostol-apostolov-kmet-na-simitli-rabotim-v-posoka-sertifitsirane-na-brezhanskiya-kesten-kato-unikalen-balgarski-produkt-s-geografsko-oznachenie-ot-ek.html", "text": "Съвместно със сдружение „Хора и традиции“ – село Брежани и Югозападно държавно предприятие работим в посока сертифициране на брежанския кестен като уникален български продукт с географско означение от Европейската комисия (ЕК). Това каза за предаването „Симитли – минало, настояще и бъдеще“ на Радио „Фокус“ – Пирин Апостол Апостолов, кмет на Община Симитли. По думите му това, обаче, е доста бавен процес. „Сами разбирате, че една фиданка, посадена през тази година, ще започне да дава плодове след много години. Ние, обаче, правим всичко възможно да съхраним съществуващите кестени и ще ги популяризираме“, каза още Апостолов. Той изрази надежда, че усилията, които се полагат, в даден момент ще дадат своите резултати.\r\nЛивия НИНОВА", "date": "2017.10.25", "title": "Апостол Апостолов, кмет на Симитли: Работим в посока сертифициране на брежанския кестен като уникален български продукт с географско означение от ЕК"}
{"url": "http://www.focus-news.net/news/2017/10/25/2450402/vratsa-shofyor-na-kamion-e-osaden-na-chetiri-godini-zatvor-za-patna-katastrofa-otnela-zhivota-na-vazrasten-mazh-v-miziya.html", "text": "По обвинителен акт на Окръжна прокуратура – Враца съдът е признал за виновен Кр. Събев, извършил престъпление по транспорта в пияно състояние, отнело живота на велосипедист. Това съобщиха от пресцентъра на Апелативна прокуратура – София.\r\nНа 1 март 2016 г. подсъдимият Събев управлявал товарен автомобил „Ивеко“ в гр. Мизия. Около 19:05 ч. той шофирал със 102.2 км/ч, при максимално допустима скорост от 50 км/ч. Пред пункт за изкупуване на метали той блъснал минаващия с велосипед възрастен мъж, който починал. \r\nПристигналият на мястото на трагичния инцидент полицейски екип тествал шофьора на камиона за наличие на алкохол. По надлежния ред - с техническо средство, било установено, че Събев управлявал товарен автомобил с концентрация на алкохол в кръвта - 0.96 промила. \r\nПървоинстанционният съд във Враца е определил наказание четири години „лишаване от свобода“, което да се изтърпи при първоначален „общ“ режим, както и на лишаване от правоуправление на МПС за срок от пет години. \r\nПрисъдата подлежи на обжалване пред Софийския апелативен съд.", "date": "2017.10.25", "title": "Враца: Шофьор на камион е осъден на четири години затвор за пътна катастрофа, отнела живота на възрастен мъж в Мизия"}
{"url": "http://www.focus-news.net/news/2017/10/25/2450403/evrodeputatat-ot-gerbenp-emil-radev-privetstva-sazdavaneto-na-nova-sistema-za-vhodizhod-po-vanshnite-evropeyski-granitsi.html", "text": "Създаването на нова система за вход/изход, която ще се прилага по външните европейски граници, включително и българските, бе обсъдено и одобрено по време на пленарното заседание на Европейския парламент в Страсбург. Българският евродепутат от ГЕРБ/ЕНП Емил Радев приветства създаването на системата, защото тя ще позволи на правоприлагащите органи автоматично да изчисляват продължителността на престоя на гражданите на трети държави, за да установят дали е надвишен. Това съобщиха от пресцентъра на ПП ГЕРБ – Варна. Според Радев системата освен това ще допринесе за подобряване на европейската сигурност, сигурността по границите и най-вече - борбата срещу незаконната миграция.\r\nТой подчерта значението на новата система за България като пазител на една от най-тежките външни европейски граници. Въпреки липсата на пълноправно членство на страната ни в Шенгенското пространство, системата ще бъде използвана ефективно на българска територия и ще подпомага работата на нашите органи по охрана на границата. Евродепутатът отбеляза като голям успех за България включването й в географския обхват на системата и въвеждането на единно калкулиране на разрешения престой на територията на целия Европейски съюз, а не само в Шенгенското пространство, както предвиждаше първоначалното предложение на Европейката комисия. В резултат по-рано през октомври беше предоставен пасивен достъп на България и до Визовата информационна система.\r\nЕмил Радев припомни също значението на системата Вход/изход в контекста на взаимосвързаноста на европейските системи за охрана на границите и за доброто функциониране на Шенгенската информационна система за целите на връщането на нередовни мигранти.\r\nВ заключение българският евродепутат призова неговите колеги да подкрепят споразумението, постигнато със Съвета, защото сигурността на външните граници води до повече сигурност вътре в Европа.", "date": "2017.10.25", "title": "Евродепутатът от ГЕРБ/ЕНП Емил Радев приветства създаването на нова система за вход/изход по външните европейски граници"}
{"url": "http://www.focus-news.net/news/2017/10/25/2450404/varna-dvizhenieto-po-pat-i-9-varna-zlatni-pyasatsi-v-posoka-zlatni-pyasatsi-se-osashtestvyava-v-edna-lenta-poradi-ptp.html", "text": "Движението по път I-9 Варна – Златни Пясъци, в посока Златни Пясъци, се осъществява в една лента поради ПТП. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.10.25", "title": "Варна: Движението по път I-9 Варна – Златни Пясъци, в посока Златни Пясъци, се осъществява в една лента поради ПТП"}
{"url": "http://www.focus-news.net/news/2017/10/25/2450405/vitsepremierat-ekaterina-zaharieva-drugata-sedmitsa-shte-vnesem-za-ratifikatsiya-v-parlamenta-dogovora-za-dobrosasedstvo-s-makedoniya.html", "text": "Другата седмица ще внесем за ратификация в парламента Договора за добросъседство с Македония. Това каза вицепремиерът и министър на външните работи Екатерина Захариева по време на дискусия в парламента на тема „Европейска интеграция, регионално сътрудничество и свързаност на Западните Балкани – приносът на Българското председателство“, предаде репортер на Агенция „Фокус“. „Приоритетът Западни Балкани малко или много се свързва и с темите за кохезионната политика, създаване на работни места и конкурентоспособност. Ако не се види кохезионната политика в следващия бюджет, колкото и усилия да полагаме, колкото и политически послания да отправяме към тези държави, колкото и те да са готови, не може да сме сигурни, че до 2025 г. разширяване няма да има“, заяви Захариева. По думите ѝ за Албания и Македония има реално желание да се стартира започването на преговорите, но трябва да се изчака априлският доклад на ЕК по отношение на напредъка. „Подписахме договора с Македония, очакваме те да го ратифицират. Бяха в предизборна обстановка. Ние ще го внесем съвсем скоро. Той е в процедура по съгласуване втори път на министерствата. До другата седмица имаме план да е в Министерски съвет. Другата седмица ще го внесем за ратификация в Народното събрание и се надявам вече те също да преминат към ратификация, така че да започнем да го изпълняваме“, каза още Екатерина Захариева. \r\nЛюба АЛЕКСИЕВА", "date": "2017.10.25", "title": "Вицепремиерът Екатерина Захариева: Другата седмица ще внесем за ратификация в парламента Договора за добросъседство с Македония"}
{"url": "http://www.focus-news.net/news/2017/10/25/2450406/hoyt-brayan-yi-v-prishtina-evropeyskata-perspektiva-na-kosovo-i-regiona-sa-prioritet-za-sasht.html", "text": "След посещението си в Сърбия, заместник-помощник държавният секретар на САЩ за Централна и Източна Европа Хойт Брайън Йи пристигна в Прищина, където обсъди с косовския президент Хашим Тачи диалога с Белград, двустранните отношения, ролята на САЩ в региона и евроатлантическата перспектива на най-младата държава на Балканите, предава BK TV News. \r\nКакто се съобщава на официалната интернет страница на държавния глава на Косово, в рамките на срещата с американския дипломат Тачи е подчертал, че подкрепата на САЩ за Прищина и региона са „ключ към мира и стабилността“ на Балканите. „Ние сме благодарни за постоянната подкрепа на САЩ за Косово\", заяви Тачи.\r\nНа свой ред Хойт Брайън Йи потвърди подкрепата на САЩ за Прищина, подчертавайки, че „европейската перспектива за Косово, както и за целия регион, е американски приоритет“.   Тереза Герова", "date": "2017.10.25", "title": "Хойт Брайън Йи в Прищина: Европейската перспектива на Косово и региона са приоритет за САЩ"}
{"url": "http://www.focus-news.net/news/2017/10/25/2450407/borislav-sarafov-e-edinstveniyat-kandidat-za-direktor-na-natsionalnata-sledstvena-sluzhba.html", "text": "Борислав Сарафов е единственият кандидат за директор на Националното следствие. Прокурорската колегия на Висшия съдебен съвет прие предложение за избор на Борислав Сарафов – заместник на главния прокурор при Върховната касационна прокуратура, за директор на Националната следствена служба, съобщиха от пресцентъра на ВСС.\r\nТой е номиниран от четирима членове на ВСС – Евгени Диков, Пламена Цветанова, Пламен Найденов, Даниела Машева и главния прокурор Сотир Цацаров.\r\nТе се мотивират с професионалните и нравствени качества на Борислав Сарафов, както и с неговия управленски опит като заместник на главния прокурор при ВКП, и преди това като административен ръководител на Апелативната специализирана прокуратура. В предложението се обръща внимание, че АСпП е изградена и първоначално администрирана под негово ръководство. Акцентира се на умението на кандидата да отстоява позиции и носи отговорност, и изградения от него авторитет.", "date": "2017.10.25", "title": "Борислав Сарафов е единственият кандидат за директор на Националната следствена служба"}
{"url": "http://www.focus-news.net/news/2017/10/25/2450408/zam-ministar-denitsa-nikolova-imame-dve-transgranichni-programi-koito-iztsyalo-kasayat-zapadnite-balkani-s-resurs-ot-blizo-50-mln-evro.html", "text": "Имаме две трансгранични програми, които изцяло касаят Западните Балкани. Това каза зам.-министърът на регионалното развитие и благоустройството Деница Николова по време на дискусия в парламента на тема „Европейска интеграция, регионално сътрудничество и свързаност на Западните Балкани – приносът на Българското председателство“, предаде репортер на Агенция „Фокус“. „За нас като важна стъпка в развитието на взаимоотношенията със Западните Балкани ще бъде и бъдещата ни подкрепа по линия на трансграничното сътрудничество, което касае и бъдещата кохезионна политика. По отношение на европейската солидарност, България има своята роля в няколко основни приоритетни области. Имаме 2 трансгранични програми, които изцяло касаят Западните Балкани. Това е трансграничната ни програма България-Сърбия и България-Македония. Фокусиран е ресурс от близо 50 млн. евро, които са в подкрепа на подоброяване на свързаността, мерките за опазване на околната среда и мерките за стимулиране развитието на туризма между двете държави“, обясни Николова. По думите й в подкрепа на политиката за Западните Балкани са и други инструменти, финансирани от ЕС. „Един от тях е транснационалната програма за сътрудничество „Дунав“, в рамките на която има възможност за финансиране на проекти между партньори от различни държави, които включват в себе си Сърбия, Босна и Херцеговина, Черна гора, България и др. В рамките на тази програма с общ ресурс от 274 млн. евро бихме могли да изпълняваме проекти, свързани с укрепване на научно-изследователската дейност и иновациите, образованието и обучението, институционалния капацитет, обмен на практики и фокуса върху енергийната сигурност и ефективност“, допълни тя и уточни, че другият инструмент, който има своя фокус върху Западните Балкани, е програмата „Балкани-Средиземно море“ с ресурс от близо 40 млн. евро.   \r\nЛюба АЛЕКСИЕВА", "date": "2017.10.25", "title": "Зам.-министър Деница Николова: Имаме две трансгранични програми, които изцяло касаят Западните Балкани с ресурс от близо 50 млн. евро"}
{"url": "http://www.focus-news.net/news/2017/10/25/2450409/uagb-maychin-dom-za-pochinalata-rodilka-podadohme-signal-za-sluchaya-v-izpalnitelnata-agentsiya-po-meditsinski-odit-za-da-zapochne-razsledvane.html", "text": "Болница “Майчин дом” е подала сигнал за случая с починалата родилка в “Изпълнителната агенция по медицински одит”, за да започне разследване и е информирала ръководството на Министерство на здравеопазване. Това се посочва в позиция на УАГБ „Майчин дом”, разпространена от пресцентъра на болницата. \"Фокус\" публикува позицията без редакторска намеса:", "date": "2017.10.25", "title": "УАГБ „Майчин дом” за починалата родилка: Подадохме сигнал за случая в “Изпълнителната агенция по медицински одит”, за да започне разследване"}
{"url": "http://www.focus-news.net/news/2017/10/25/2450410/blagoevgrad-obshtina-gotse-delchev-organizira-predstavyane-na-knigata-na-prof-ognyan-gerdzhikov-az-ne-byah-politik.html", "text": "Книгата на проф. Огнян Герджиков „Аз не бях политик“ ще бъде представена в Гоце Делчев. Това каза за Радио „Фокус“-Пирин главен експерт в направление „Връзки с обществеността“ в Община Гоце Делчев. „Книгата на проф. Огнян Герджиков „Аз не бях политик“ ще бъде представена в град Гоце Делчев на 31 октомври 2017 г. /вторник/. Събитието се организира от Община Гоце Делчев“, посочи Крантева. По думите й книгата ще бъде представена от Ана Боянова – носител на литературната награда „Блага Димитрова“ за роман за 2014 г. Специално участие в събитието ще вземат Недялко Йорданов и актьорите Ивана Джеджева и Емил Калев.\r\nПредставянето ще се пооведе от 18.00 ч. на 31 октомври 2017 г. (вторник) в сградата на НТС в Гоце Делчев. „Проф. Огнян Герджиков е автор на десетки учебници, монографии, студии, статии и доклади на български, английски, руски и немски език в областта на гражданското, търговското, дружественото право и арбитраж. Той е автор на научна литература и поезия. Проф. Герджиков бе председател на 39-то Народно събрание и министър – председател на последното служебно правителство на Република България“, допълни Крантева.\r\nЛора КАЛЧЕВА", "date": "2017.10.25", "title": "Благоевград: Община Гоце Делчев организира представяне на книгата на проф. Огнян Герджиков „Аз не бях политик“"}
{"url": "http://www.focus-news.net/news/2017/10/25/2450411/varna-vazstanoveno-e-dvizhenieto-po-am-hemus-pri-km-413v-posoka-varna.html", "text": "Възстановено е движението по АМ \"Хемус\" при км 413,в посока Варна. Това съобщиха от пресцентъра на Агенция \"Пътна инфраструктура\".", "date": "2017.10.25", "title": "Варна: Възстановено е движението по АМ \"Хемус\" при км 413,в посока Варна"}
{"url": "http://www.focus-news.net/news/2017/10/25/2450412/toplofikatsiya-sofiya-zapochva-obshtoto-vklyuchvane-otoplenieto-na-26-oktomvri.html", "text": "Във връзка с предстоящото понижение на външните температури през следващите дни „Топлофикация София” има пълна готовност да започне поетапно общото пускане на отоплението в столицата от утре, 26 октомври 2017 г. Това съобщиха от пресцентъра на дружеството. Първо ще бъдат включени детските градини, учебните и здравните заведения, след това жилищните сгради във всички райони и накрая администртивните сгради и стопанските потребители.\r\nОт\"Топлофикация София\" напомнят на своите клиенти да отворят на максимална степен вентилите на радиаторите си, за да не се налага допълнително обезвъздушаване на отоплителните тела след пускане на отоплението, както и да проверят електронните си уреди за дялово разпределение. В случай, че дисплеят им е угаснал, клиентите трябва незабавно да потърсят съдействие от обслужващата ги фирма – топлинен счетоводител.\r\n Важно е преди пускането на отоплението клиенти да приключат всички ремонти и да запълнят източените инсталации. Отоплението няма да бъде включено в сградите, в които вътрешната отоплителна инсталация не е запълнена, защото това означава, че в някое жилище ремонтът все още не е приключил.\r\n„Топлофикация София” ЕАД дава възможност на клиентите, които поради някакви причини желаят включване на отоплението в сградата на по-късен етап, да подадат в обслужващия ги топлорайон заявление и подписано за целта решение от общото събрание на етажната собственост. За допълнителна информация във връзка с началото на отоплителния сезон и за всякакви въпроси, свързани с топлоподаването, клиентите могат да се свържат с кол центъра на компанията 0 700 11 111, както да пишат на .", "date": "2017.10.25", "title": "\"Топлофикация София\" започва общото включване отоплението на 26 октомври"}
{"url": "http://www.focus-news.net/news/2017/10/25/2450413/ekipi-na-agentsiyata-za-sotsialno-podpomagane-sa-v-gotovnost-da-okazhat-podkrepa-na-postradalite-ot-navodneniyata-v-oblast-burgas.html", "text": "Екипи на дирекциите „Социално подпомагане“ в Бургаска област са в готовност да окажат подкрепа на пострадалите при наводненията в региона, съобщиха от пресцентъра на Министерство на труда и социалната политика. Социалните работници ще съдействат на пострадалите да подадат заявления, с които да кандидатстват за получаване на еднократната помощ от 325 лв. Това ще се случи, след като се осигури достъп до населените места, за да може да се направи необходимата оценка на щетите.\r\nСумата се отпуска при инцидентно възникнали потребности по реда на Правилника за прилагане на Закона за социалното подпомагане.", "date": "2017.10.25", "title": "Екипи на Агенцията за социално подпомагане са в готовност да окажат подкрепа на пострадалите от наводненията в област Бургас"}
{"url": "http://www.focus-news.net/news/2017/10/25/2450414/emil-gushterov-predsedatel-na-obshtinski-savet-dupnitsa-dialogat-koyto-se-vodi-v-obshtinskiya-savet-e-s-gradiven-ton-i-vseki-predstavya-svoyata-politika.html", "text": "Диалогът, който се води в Общински съвет-Дупница, е с градивен тон и всеки представя своята политика. Това каза за Радио „Фокус“- Пирин Емил Гущеров, председател на Общински съвет-Дупница. “Аз мисля, че ежедневно има един съзидателен тон с колегите, независимо от политическите партии, които се представляват, хората са ни избрали да работим. Диалогът, който се води в Общинския съвет, е с градивен тон и всеки представя своята политика, но за мен основно верую е, че в политиките не са толкова важни думите, колкото реалните действия“, заяви Гущеров. По думите му хората са се нагледали на караници, но явно на техните опоненти, тъй като няма какво да покажат като изградено и създадено, им остава \"единствената писта, по която да тичат - на кавгите, скандалите и лъжите\". „Българският избирател е вече осъзнал от какво има нужда - работа, работа и пак работа“, подчерта Гущеров.\r\nЛора КАЛЧЕВА", "date": "2017.10.25", "title": "Емил Гущеров, председател на Общински съвет-Дупница: Диалогът, който се води в Общинския съвет, е с градивен тон и всеки представя своята политика"}
{"url": "http://www.focus-news.net/news/2017/10/25/2450415/bolnitsa-d-r-shterev-za-pochinalata-rodilka-patsientkata-e-prevedena-v-dobra-obshta-konditsiya-v-usbalag-maychin-dom.html", "text": "Пациентката е преведена в добра обща кондиция, на собствен ход, и с обикновен автомобил на болницата в УСБАЛАГ „Майчин дом“, тъй като състоянието й не изисква използване на линейка. Това се посочва в позиция на Болница \"Д-р Щерев\", разпространена от пресцентъра на болницата. \"Фокус\" публикува позицията без редакторска намеса:", "date": "2017.10.25", "title": "Болница \"Д-р Щерев\" за починалата родилка: Пациентката е преведена в добра обща кондиция в УСБАЛАГ „Майчин дом“"}
{"url": "http://www.focus-news.net/news/2017/10/25/2450416/veliko-tarnovo-41-e-ravnishteto-na-bezrabotitsata-v-byuroto-po-truda-v-grada.html", "text": "4,1% е равнището на безработицата, регистрирано в Дирекция „Бюро по труда“ във Велико Търново. Това съобщи пред журналисти директорът Обрешко Нечев, предаде репортер на Радио „Фокус“ – Велико Търново. Регистрираните безработни за месец септември са 1957 души. Във община Велико Търново са се регистрирали 1309 души, в община Елена – 399 и в община Златарица – 249. „Отчита се спад на безработните в дирекцията спрямо предходния месец с трима души, или 0,2%. В сравнение с месец септември 2016 година се наблюдава спад с 420 души или това е 17,7%. Равнището на безработица за Дирекция \"Бюро по труда\" – Велико Търново през септември е 4,1%. Остава без изменение спрямо месец август. То е с 2,4 пункта под това за страната ( 6,5%) и с 1,8 пункта по-ниско от това за Великотърновска област (5,9%)“, допълни Обрешко Нечев. Той посочи, че в община Велико Търново безработицата 3%, като през август тя е била 3,1%, в Община Елена е 11,2% при 11,3% за август и в община Златарица – 20,4% при 19,2 % за август.\r\nНечев посочи още, че в Дирекция „Бюро по труда“ – Велико Търново са обявени свободни работни места в сферата на услугите и в производството. Той обясни, че се търсят както работници за обслужване на поточни линии, така и бармани, готвачи и сервитьори. По думите му почти всички предприятия на територията на община Велико Търново са обявили свободни работни места. Заявените свободни работни места за месец септември  в Дирекция „Бюро по труда“ – Велико Търново са 497. „Те са с 213 повече в сравнение с месец август 201. За община Велико Търново те са 426, за община Елена – 15 и за община Златарица – 56. \r\nЗаявените свободни работни места на първичен пазар са 427, от които 318 са за лица без квалификация и 71 лица за специалисти. 38 са местата за лица с работническа професия. Заетите работни места общо са 267. За община Велико Търново са 203, за община Елена – 12 и за община Златарица – 52. Те са със 105 места по-малко от местата през месец август. Заетите работни места на първичен пазар са 237. От тях 165 места са за лица без квалификация, 67 места за специалисти и 5 места за лица с работническа професия“, посочи Обрешко Нечев. Той подчерта, че за едно работно място през септември са се конкурирали три безработни лица. Толкова са били и през предходния месец. През септември 5 безработни лица са включени в програми за заетост , а 12 – в мерки за заетост. Работилите общо по програми и мерки са 189. В схема „Обучение и заетост на младите хора“ е включено едно лица, а по схема „Младежка заетост“ са включени 12 младежи.\r\nНадежда КРЪСТЕВА", "date": "2017.10.25", "title": "Велико Търново: 4,1% е равнището на безработицата в Бюрото по труда в града"}
{"url": "http://www.focus-news.net/news/2017/10/25/2450417/evrokomisaryat-mariya-gabriel-zasilvane-na-satrudnichestvoto-sas-sredizemnomorieto-po-tsifrovi-vaprosi-e-v-nash-vzaimen-interes.html", "text": "Еврокомисарят по въпросите на цифровата икономика и общество Мария Габриел организира работна среща с посланиците към ЕС на страните от Средиземноморието, на която бе заявена готовност за засилване на сътрудничеството по въпроси от взаимен интерес в областта на цифровизацията. Това се казва в съобщение, разпространено от пресслужбата на ЕК. Комисарят предложи в близко време да се проведе дискусия с министрите по цифровите въпроси на средиземноморските държави, на която да бъде обсъдена концепция за една по-широка рамка на партньорство. \"Стабилността и сигурността на Средиземноморието означават сигурност и за Европа, а в този процес ключово място заемат и цифровите технологии. По-добра свързаност между съседните на Европа региони означава повече възможности за гражданите от двата бряга, повече възможности за младите хора, повече възможности за предприемачите.\", заяви еврокомисарят Мария Габриел. \r\nТя отбеляза още, че Средиземноморието трябва да бъде част от дневния ред на Европейската комисия и да се работи активно със Съюза за Средиземноморието. \"Акцент в отношенията ни поставям в сферата на киберсигурността, обмена на информация и добри практики, подобряване на свързаността, сътрудничество за цифрови умения, възможно разширяване на инициативата WIFI4EU в посока страните от Средиземноморието. Ще започна дискусии със Съюза за Средиземноморието какви са резултатите от работната група, занимаваща се с цифровизацията, за да можем да стъпим на тези резултати и преминем наистина към една по-широкообхватна рамка за сътрудничество. Това би било от наш взаимен интерес.\", категорична бе българският еврокомисар по цифровата икономика и общество Мария Габриел.", "date": "2017.10.25", "title": "Еврокомисарят Мария Габриел: Засилване на сътрудничеството със Средиземноморието по цифрови въпроси е в наш взаимен интерес"}
{"url": "http://www.focus-news.net/news/2017/10/25/2450418/el-pais-katalunskoto-pravitelstvo-oproverga-informatsiyata-spored-koyato-karles-puchdemon-se-e-saglasil-da-se-yavi-pred-senata.html", "text": "Говорителят на каталунското правителство Карме Форкадел опроверга информацията, появила се в някои медии, според която регионалният лидер Карлес Пучдемон се е съгласил да се яви пред Сената, за да разкрие позицията на местните власти относно продължаващата каталунска криза. Това пише изданието El Pais. \r\nОт Мадрид поясниха, че все още не са получили официален отговор на поканата, която отправиха във вторник към Пучдемон, която ще му позволи  да се обърне към членовете на горната камара на испанския парламент. От вестника добавят, че Форкадел е свикала заседание на каталунския парламент този четвъртък в почти същия час, в който трябва да се събере Сенатът. Цанко Цолов", "date": "2017.10.25", "title": "El Pais: Каталунското правителство опроверга информацията, според която Карлес Пучдемон се е съгласил да се яви пред Сената"}
{"url": "http://www.focus-news.net/news/2017/10/25/2450419/burgas-26-oktomvri-e-obyaven-za-den-na-traur-v-kameno.html", "text": "Утре, 26 октомври, със заповед на кмета Жельо Вардунски е обявен Ден на траур в памет на жертвите от бедственото положение днес. Това съобщиха от пресцентъра на Община Камено. Редовното 29-о заседание на ОС ще се проведе от 10.00 часа, като ще започне с минута мълчание.", "date": "2017.10.25", "title": "Бургас: 26 октомври е обявен за Ден на траур в Камено"}
{"url": "http://www.focus-news.net/news/2017/10/25/2450420/burgas-vazstanoveno-e-dvizhenieto-po-pat-polski-izvor-trastikovo-no-e-ogranicheno-po-pat-polski-izvor-bratovo-poradi-navodnen-uchastak.html", "text": "Възстановено е движението по път III-7907 Полски извор – Тръстиково. Това съобщиха от пресцентъра на Агенция \"Пътна инфраструктура\". Ограничено е движението по път III-7907 Полски извор - Братово, поради наводнен участък.", "date": "2017.10.25", "title": "Бургас: Възстановено е движението по път Полски извор – Тръстиково, но е ограничено по път Полски извор - Братово поради наводнен участък"}
{"url": "http://www.focus-news.net/news/2017/10/25/2450421/burgas-ogranicheno-e-dvizhenieto-po-pat-iii-9008-v-uchastaka-dolno-ezerovo-bratovo-poradi-navodnen-uchastak.html", "text": "Ограничено е движението по път III-9008 в участъка Долно Езерово - Братово поради наводнен участък. Това съобщиха от пресцентъра на Агенция \"Пътна инфраструктура\".", "date": "2017.10.25", "title": "Бургас: Ограничено е движението по път III-9008 в участъка Долно Езерово - Братово поради наводнен участък"}
{"url": "http://www.focus-news.net/news/2017/10/25/2450422/reuters-shveytsariya-shte-zashtitava-interesite-na-iran-v-riyad-i-na-sauditska-arabiya-v-teheran-sled-kato-dvete-darzhavi-skasaha-diplomaticheskite-si-otnosheniya.html", "text": "Швейцария ще защитава интересите на Иран в Рияд и на Саудитска Арабия в Техеран, след като двете държави скъсаха дипломатическите си отношения, предава Reuters. Това са съобщили от правителството на европейската държава в сряда. \r\nАгенцията припомня, че в началото на 2016 г. Саудитска Арабия и Иран прекъснаха своите дипломатически отношения и отзоваха представителите си. В съобщението на швейцарските власти се казва още, че страната има „дълга история в защитаването на чужди интереси, независимо дали се отнася за частични консулски услуги или официални дипломатически задачи“.  Цанко Цолов", "date": "2017.10.25", "title": "Reuters: Швейцария ще защитава интересите на Иран в Рияд и на Саудитска Арабия в Техеран, след като двете държави скъсаха дипломатическите си отношения"}
{"url": "http://www.focus-news.net/news/2017/10/25/2450423/sliven-nagradiha-zasluzhili-grazhdani-po-povod-praznika-na-sliven.html", "text": "Лекари от областната болница „Д-р Иван Селимински“ в Сливен получиха награди за спасяване на човешки живот на тържественото заседание на Общинския съвет, посветено на празника на града – Димитровден. Наградите бяха връчени от кмета Стефан Радев, предаде репортер на Радио „Фокус“ – Сливен. Посмъртно бяха наградени директорът на галерията в града Даниела Ненчева и д-р известничт хирург-уролог д-р Димитър Бушандров. Оперният певец Камен Чанев, проф. д-р Красимир Иванов, д-р на медицинските науки, и проф. д-р Ивайло Христов са тазгодишните почетни граждани на Сливен.\r\n„Всички ние сме убедени, че сме избрани, за да взимаме най-добрите решения в полза на хората и примерът на отличените може само да ни помага в това отношение. Мисля си, че да си изявен, да се открояваш, да си лидер не е достатъчно просто да си талантлив, не е достатъчно и да се трудиш усърдно, трябва да вървиш и по верния път. Той почти винаги не е най-лесен. Но нека не се прегъваме да избираме трудния път, когато той е верния за хората и за града. А времето ще покаже дали делата ни са били в съзвучие със стремежите на гражданите за един по-добър Сливен”, каза при връчването на наградите кметът Стефан Радев.\r\nПредседателят на Общинския съвет Димитър Митев съобщи, че през изминалите 2 години Общинският съвет – Сливен е взел над 900 решения.\r\nОт името на народните представители от Сливенски избирателен район поздравление за празника поднесе народният представител Кольо Милев. Гражданите на Сливен бяха поздравени от митрополит Иоаникии и от областния управител Чавдар Божурски.\r\nГости на тържествената сесия бяха общинското ръководство, почетни граждани на Сливен, Сливенският митрополит Иоаникий, народният представител Кольо Милев, областният управител Чавдар Божурски и заместниците му, кметове и кметски наместници, ръководители на регионални и общински структури, представители на нестопански организации, граждани. Гости на празника са делегации от побратимените градове на Сливен - Тернопол и Гера.\r\nЛюдмила ЙОРГОВА", "date": "2017.10.25", "title": "Сливен: Наградиха заслужили граждани по повод празника на Сливен"}
{"url": "http://www.focus-news.net/news/2017/10/25/2450424/burgas-ministrite-valentin-radev-nikolay-nankov-i-neno-dimov-shte-dadat-brifing-v-selo-cherni-vrah.html", "text": "Днес, в 17:30 в село Черни връх брифинг ще дадат трима министри - Валентин Радев, министър на вътрешните работи, министърът на регионалното развитие и благоустройството министерство Николай Нанков и Нено Димов, министър на околната среда и водите. Това съобщиха от пресцентъра на ОДМВР - Бургас.", "date": "2017.10.25", "title": "Бургас: Министрите Валентин Радев, Николай Нанков и Нено Димов ще дадат брифинг в село Черни връх"}
{"url": "http://www.focus-news.net/news/2017/10/25/2450425/sofiyska-gradska-prokuratura-nezabavno-zapochna-dosadebno-proizvodstvo-po-povod-nastapila-smart-na-rodilka.html", "text": "Днес Софийска градска прокуратура (СГП) незабавно започна досъдебно производство по повод настъпила смърт на родилка в столично здравно заведение. Това съобщиха от пресцентъра на Прокуратурата на Р България. Към настоящия момент се извършват неотложни процесуално-следствени действия от следователи към Следствения отдел при СГП. Предстои изясняване на обстоятелствата, довели до смъртта на младата жена.", "date": "2017.10.25", "title": "Софийска градска прокуратура незабавно започна досъдебно производство по повод настъпила смърт на родилка"}
{"url": "http://www.focus-news.net/news/2017/10/25/2450426/bsp-shte-provede-diskusiya-po-proekta-si-za-darzhaven-byudzhet-za-2018-g-v-sektor-sigurnost-na-26-oktomvri.html", "text": "На 26 октомври 2017г. (четврътък) от 10.00 ч. в зала „Г1“ на Интерпред ще се проведе дискусия по Алтернативния бюджет на БСП в областта на сигурността и отбраната. Това съобщиха от пресцентъра на Националния съвет на БСП. В срещата ще вземат участие съпредседателят на Съвета по външна политика и международна дейност, сигурност и отбрана Атанас Зафиров, Бриго Аспарухов – член на Изпълнителното бюро на Националния съвет на БСП, народните представители от ПГ на „БСП за България“ Иван Иванов, Красимир Янков и Николай Цонков.", "date": "2017.10.25", "title": "БСП ще проведе дискусия по проекта си за държавен бюджет за 2018 г. в сектор \"Сигурност\" на 26 октомври"}
{"url": "http://www.focus-news.net/news/2017/10/25/2450427/kyustendil-blagotvoritelni-initsiativi-v-podkrepa-na-nuzhdaeshti-se-ot-operatsiya-momicheta-se-organizirat-v-dupnitsa.html", "text": "Благотворителни инициативи в подкрепа на нуждаещи се от операция момичета се организират в Дупница. Това съобщиха за Радио „Фокус” – Кюстендил от Община Дупница. Инициативите са насрочени за 28 октомври. Организират се благотворителен базар и концерт. Те се организират като част от кампанията по набиране на средства за две момичета – Моника Цветанова и Ивелина Димитрова, които се нуждаят от операции в чужбина. Самата кампания е под надслов „Заедно за Ива и Мони“. На площад „Свобода“ базарът ще започне от 09.00 часа и ще продължи до 18.00 часа. Ще има атрактивна занималня за деца с рисунки, балони, базара с играчки, обувки,сувенири, книги, ръчно изработени детски играчки, ръчни стоки, лакомства. В 18.30 ще започне благотворителният концерт с участието на Иван Дяков и Гуна Иванова. Освен тях, на сцената на Общинския драматичен театър „Невена Коканова“ ще излязат Ивана Дякова, фолклорни танцови състави от областта, както и даровити дечица от региона, решили да подкрепят инициативата.\r\nВенцеслав ИЛЧЕВ", "date": "2017.10.25", "title": "Кюстендил: Благотворителни инициативи в подкрепа на нуждаещи се от операция момичета се организират в Дупница"}
{"url": "http://www.focus-news.net/news/2017/10/25/2450428/ministar-emil-karanikolov-razporedi-komandirovaneto-na-dopalnitelni-sluzhiteli-na-damtn-v-oblast-burgas-i-24-chasovo-dezhurstvo-na-problemnite-yazoviri.html", "text": "Министърът на икономиката Емил Караниколов разпореди командироването на допълнителни служители на Държавната агенция за метрологичен и технически надзор в област Бургас и осигуряването на 24-часово дежурство на проблемните язовири, съобщиха от пресцентъра на министерството. Екипите на държавната агенция обхождат водоемите в региона от миналата нощ. В ДАМТН е сформиран и кризисен щаб, който е в координация с щаба при областния управител в Бургас. \r\nЯзовир Трояново, за който по-рано се появиха информации в медиите е изправен, като и към този момент има свободен обем. Неверни са информациите за скъсана стена или друг проблем свързан с него. \r\nКъм момента общият брой на язовирите, които имат скъсване или нарушения на язовирни стените на територията на област Бургас са седем. Това са каскадни язовири, като четири, от тях са на територията на община Бургас, а три са в община Камено. Всички те са под 50 000 куб. м., с изключение на яз. „Чотората“, който е с обем от 100 000 м3. Нито един от тях не е включен в списъка на потенциално опасните язовири и не могат да създадат приливна вълна. \r\nНа територията на община Камено преливат язовирите „Чанаджик“ 3 и 4, „Овощна градина“, „Кокичина могила“ и „Санър дере“. Всички те са собственост на местната власт. Важно е да се отбележи, че под тези язовири няма населени места и водния отток от тях не е причина за човешките жертви. \r\nПрез нощта преливане е имало и на язовир Чотората. Първоначалната информация оттам е, че водата от язовири „Чанаджик“ 3 и 4 се е вляла в язовир Чотората около 2:00 часа през нощта, който е бил с отворен основен изпускател, но приливната вълна е носела почва и растителност, които са го запушили. Това е довело до рязко повишаване на неговото ниво и преливане през язовирната стена, а водата се е оттекла към Русокастренска река. Първоначалната информация е, че към момента изпускателя на язовир Чотората функционира нормално и водоема може да бъде изпускан контролирано, в случай, че валежите продължат. \r\nДАМТН е установила контакт с местната власт в Камено. По техни данни последните проверки от техни екипи на язовирите е от миналата седмица и не са констатирани проблеми. Язовир „Чотората“ е собственост на „ДИЕМ“ ЕООД. Най-вероятната причина за преливането на водоемите са падналите валежи през последното денонощие, които са в пъти над прогнозираните, като са били отчетени около 200 л. на кв. м.", "date": "2017.10.25", "title": "Министър Емил Караниколов разпореди командироването на допълнителни служители на ДАМТН в област Бургас и 24-часово дежурство на проблемните язовири"}
{"url": "http://www.focus-news.net/news/2017/10/25/2450429/reuters-filipinite-i-rusiya-sklyuchiha-dve-voenni-sporazumeniya.html", "text": "Филипините и Русия сключиха две военни споразумения, според които в сряда властите в Манила получиха безвъзмездно от Москва пет хиляди автомата \"Калашников\", придружени от голямо количество амуниции и бойна екипировка, предава Reuters. Като част от сделката, азиатската страна получи и 20 военни камиона, предадени на официална церемония, на която присъства филипинският президент Родриго Дутерте. Местните власти разкриха, че в момента текат преговори за безвъзмездно получаване и на екипировка, предназначена за гражданска защита, като за момента не се предоставя повече информация.   Цанко Цолов", "date": "2017.10.25", "title": "Reuters: Филипините и Русия сключиха две военни споразумения"}
{"url": "http://www.focus-news.net/news/2017/10/25/2450430/deputatat-ot-gerb-atanas-tashkov-vavezhdame-kontrol-sreshtu-manipuliraneto-na-kilometrazhite-na-kolite.html", "text": "Манипулирането на километражите на моторните превозни средства да се санкционира – това предвиждат промени в Закона за движение по пътищата, внесени за разглеждане в Народното събрание. Един от вносителите – народният представител от ГЕРБ-Пловдив-град инж. Атанас Ташков разясни снощи на среща с жители на район „Южен“, че целта на измененията е контрол и коректност на пазара на автомобили. Това съобщиха от пресцентъра на ПП ГЕРБ.\r\n„Идеята е при годишния технически преглед да бъде въвеждана и информация за изминалите километри на МПС-то. Освен това се предвижда при всяко посещение в сервиз за ремонт, техническото лице да бъде задължено да нанася данните от километража“, обясни депутатът от ГЕРБ Атанас Ташков, който е член на Парламентарната комисия по транспорт. \r\nНа въпрос на граждани той разясни, че се работи в посока да бъде въведена обща регистрация на техническите прегледи в Европейския съюз. „На първо място искаме да направим техническите прегледи валидни в целия ЕС – ако един автомобил е минал преглед в Германия, той да важи и в България, като това се отнася само за регистрираните автомобили“, каза още инж. Ташков. Това касае основно собствениците на автомобили нов внос, тъй като на всеки автомобил, вкаран от страна от ЕС, ще може да се проследи историята и ще се видят реалните километри. \r\nС цел въвеждане на по-голяма техническа безопасност, която ще доведе и до по-добра безопасност на движението, се предвижда при засичане на пътя на неизправно МПС длъжностните лица да могат да го дерегистрират до отстраняване на проблемите \r\nОсвен това се предвижда да се разширява обхватът на превозните средства, които трябва да минат през технически преглед – това да важи за всички превозни средства, които имат регистрация.\r\n„Предлаганите промени ще имат положителен ефект“, категоричен бе народният представител от ГЕРБ-Пловдив-град инж. Атанас Ташков.", "date": "2017.10.25", "title": "Депутатът от ГЕРБ Атанас Ташков: Въвеждаме контрол срещу манипулирането на километражите на колите"}
{"url": "http://www.focus-news.net/news/2017/10/25/2450431/kyustendil-predstoi-zakupuvaneto-na-nova-tehnika-za-zapazvane-na-bazite-s-danni-v-obshtinata.html", "text": "Предстои закупуването на нова техника за запазване на базите с данни в Община Кюстендил. Това съобщиха за Радио „Фокус” – Кюстендил от отдел „Канцелария и управление на собствеността” към Община Кюстендил. Със цел опазване на информационната база трупана с години и основните архивни фондове на общината се налага спешна доставка на ново устройство за обслужване и функциониране на сървърите на стойност. Поради тази причина се налага необходимата сума да бъде гласувана от Общински съвет – Кюстендил. Тя е малко над 3 хиляди лева.  Поради честите аварийни спирания на електроенергията и в резултат на дългогодишна употреба устройството за поддръжка и функциониране на сървърите в община Кюстендил се е повредило. Така устройството се оказва негодно за използване и не подлежи на ремонт, което налага закупуването на новата техника.\r\nВенцеслав ИЛЧЕВ", "date": "2017.10.25", "title": "Кюстендил: Предстои закупуването на нова техника за запазване на базите с данни в Общината"}
{"url": "http://www.focus-news.net/news/2017/10/25/2450432/zapochva-savmestnata-balgaro-polska-letatelna-trenirovka-v-aviobaza-graf-ignatievo.html", "text": "От днес, 25 октомври, до 7 ноември в авиобаза Граф Игнатиево ще се проведе  съвместна българо-полска летателна тренировка, съобщиха от пресцентъра на министерството. На официалната церемония по откриването присъства командирът на Военновъздушните сили генерал-майор Цанко Стойков. В своето приветствие той поздрави полските участници с успешното им пребазиране в България и подчерта голямото значение на учението за формированията от състава на българските Военновъздушни сили. \r\nВ съвместната тренировка участват три самолета МиГ-29 от състава на полските Военновъздушни сили, които вчера кацнаха в авиобаза Граф Игнатиево. От българска страна в летателната тренировка участват самолети МиГ-29 и наземни средства за противовъздушна отбрана от състава на Военновъздушните сили. Самолети EF-2000 “Typhoon” на италианските Военновъздушни сили ще се включат също в изпълнението на летателните задачи.\r\n„Съвместните тренировъчни действия са особено важни за повишаване на учебно-бойната подготовка, а това е резултатът, който ние търсим, както и непрекъснато усъвършенстване в изпълнението на мисията Air Policing“, каза командирът на Военновъздушните сили генерал-майор Цанко Стойков и увери, че от българска страна, като домакин, ще бъде осигурена най-добрата поддръжка за изпълнение на трениривъчните полети на полските, италианските и българските екипажи.\r\nТова е третата поред тренировка с полските Военновъздушни сили. Началото на съвместната летателна дейност започна през есента на 2015 г. в авиобаза Граф Игнатиево. През юни 2016 г. български екипажи се пребазираха в авиобаза Малборк, Република Полша, за участие в многонационалното учение „Анаконда“.\r\nПровеждането на съвместните тренировъчни мисии са в интерес на оперативната съвместимост между екипажите за участие в операции под егидата на НАТО.", "date": "2017.10.25", "title": "Започва съвместната българо-полска летателна тренировка в авиобаза Граф Игнатиево"}
{"url": "http://www.focus-news.net/news/2017/10/25/2450433/varna-lek-avtomobil-e-samokatastrofiral-na-patya-kam-zlatni-pyasatsi-na-zavoy-sled-evksinograd-nyama-postradali.html", "text": "Лек автомобил е самокатастрофирал на пътя от Варна към Златни пясъци на завой след резиденция \"Евксиноград\". Това  съобщиха за Радио „Фокус“ – Варна от пресцентъра на Областната дирекция на МВР – Варна. Инцидентът е станал около 15.00 часа. При пътното произшествие няма пострадали граждани.\r\nДвижението по път I-9 Варна – Златни Пясъци, в посока Златни Пясъци, се осъществява в една лента. Шофьорите трябва да се движат с повишено внимание и съобразена скорост, спазвайки указанията на служителите на „Пътна полиция“.\r\nМарияна ВАЛЕНТИНОВА", "date": "2017.10.25", "title": "Варна: Лек автомобил е самокатастрофирал на пътя към Златни пясъци на завой след \"Евксиноград\", няма пострадали"}
{"url": "http://www.focus-news.net/news/2017/10/25/2450434/stara-zagora-zapochna-demontazhat-na-elementi-ot-staroto-ploshtadno-prostranstvo-pred-obshtinata.html", "text": "С нормални темпове върви изпълнението на проекта за реконструкция на централния площад и първия участък от пешеходната зона в Стара Загора, което започна официално със символична първа копка на 3 октомври т.г. Това съобщиха от пресцентъра на Община Стара Загора.\r\nКъм момента се извършват само демонтажни работи, които включват облицовката на стъпалата и площадчето пред общината. Демонтирана е водната стена, монумента на птицата Феникс и шадраванчето около нея, пилоните на знамената и стълбовете, които се съхраняват в склада на общината. На склад при отговорно пазене е и Фениксът, за който проектът отрежда специално място - на повдигнато ниво спрямо котата на площада, където пластиката ще представлява основен акцент на тъмния нощен фон и търсен ефект в светлинното решение на площада.\r\nПродължава и премахването на излишното от конструкцията на резервоара и помпеното помещение. Паралелно се оформят и обратни насипи за изграждането на новите стъпала и рампи. Успоредно на ремонтните дейности на площада, по съседната ул.“Х. Д. Асенов“ ВиК ЕООД изпълнява проект за подмяна на централен водопровод, което налага съгласуване на дейностите по изпълнението на двата проекта.\r\nНамиращата се в съседство на площада Алея на дарителите на бул. „М. М. Кусев“, няма да бъде засегната от строително-монтажните дейности, тя не попада в периметъра на проекта, съобщи ръководителят на проекта инж. Веска Узунова.\r\nРеконструкцията на площадното пространство около Община Стара Загора  включва поставяне на настилка от гранит с голяма здравина и трайност, под формата на каменни плочи по целия площад, което трябва да обобщи и подчертае визията му. В западната част на площадното пространство ще бъде изградена ниска сцена със 7-8 стъпала към площада. Стъпалата ще бъдат оформени като места за сядане в близост до зеленината, за да бъде ползван площада ежедневно, като зона за почивка и срещи. Водни фонтани със звук и светлина, излизащи директно от земята ще разхлаждат въздуха и ще представляват атракция, желана зона в горещи дни и предпочитано място за игри от децата. Предвиждат се масивни пейки, които могат да бъдат ползвани както за почивка, така и за удобно наблюдаване на сцената. Нови високи широколистни дървета ще рамкират площта от юг и ще осигурят сянка по южната периферия. Предвижда се преустройване на стълбите южно и източно от сградата на общината, изграждане на нова междинна площадка с вкопани кашпи за дървета и коледна украса. Ще бъде осигурен и достъп за хора в неравностойно положение и майки с колички.\r\nПешеходната зона по бул. “Цар Симеон Велики“ също ще бъде изпълнена с настилка от гранит под формата на павета и каменни плочи по цялата улица. Предвижда се подобряване на пространствата пред жилищните сгради и търговските обекти.\r\nДостъпни зелени и рекреационни зони ще бъдат в пряка връзка с главната улица, чрез повече зони за почивка и организиране на нови места за културни и социални изяви.\r\nНадлъжно в улицата ще бъдат обособени централна ос, рекреационни пояси и периферна ивица. Основният пешеходен трафик ще се осъществява в най-широката зона - централната ос, а от двете ѝ страни ще бъдат разположени рекреационните пояси. На места рекреационният пояс ще се поставя в средата на централната ивица. В тези пояси ще има места за почивка, осветление, чешми, места за временни търговски обекти. Периферната ивица ще бъде освободена от обекти, а настилката ще бъде в по-голям мащаб и материал като на централната ос.\r\nВ самото начало на участъка, от ул. „Хаджи Димитър Асенов” до бул. „М. М. Кусев”, се предвижда да бъде поставен монумент на по-късен етап, зад който ще започне зелена зона с линия от висока растителност, питейна фонтанка, пейки и елементи на градската среда, а в оста на главната пешеходна улица ще бъде поставена рекреационна зона. В пространството пред хотел Верея, по бул. \"М. Методий Кусев\" на юг от главната улица, в средната зона ще бъдат поставени нови столчета за отдих, а от двете им страни ще се обособят ивици за свободно преминаване. Заетите от заведенията площи ще бъдат позиционирани изцяло по периферията на улицата. Настилката ще бъде ремонтирана като използваният варовик ще бъде заменен с мрамор. Предвижда се поставяне на няколко информационни мултимедийни табели , които да осведомяват жителите и гостите на града за културно-развлекателна програма  на града.\r\nВ зоната от бул.„М. М. Кусев” до бул. „Руски” са разположени надлъжно три различни функционални зони - централна ос, рекреационни пояси и периферна ивица. Предвидено е вкопаване на 2 метални релефни плочи – с градоустройствените схеми на античния град Августа Траяна и на град Стара Загора, проектиран от Лубор Байер.", "date": "2017.10.25", "title": "Стара Загора: Започна демонтажът на елементи от старото площадно пространство пред Общината"}
{"url": "http://www.focus-news.net/news/2017/10/25/2450435/vidin-oblastnata-epizootichna-komisiya-prie-merki-za-preventsiya-na-bolestta-influentsa-po-domashnite-ptitsi.html", "text": "Областната комисия за контрол на епидемиите, епизоотиите и зоонозните заболявания прие мерки за превенция на болестта инфлуенца по домашните птици в област Видин, предаде репортер на Радио „Фокус“ – Видин. На провелото се заседание на комисията, което бе под председателството на зам. областния управител Елка Георгиева, бе посочено, че в страната има констатирани огнища на болестта инфлуенца (грип по птиците) в областите Добрич и Хасково. Д-р Валери Велков, началник на отдел в Областна дирекция по безопасност на храните“ – Видин, запозна комисията с епозоотичната обстановка в област Видин, която към момента се контролира от ветеринарномедицинската служба във взаимодействие с институциите, имащи отношение към превенцията на болестта. На територията на област Видин няма регистрирани случаи на инфлуенца. \r\nОбластната дирекция по безопасност на храните – Видин ще извършва постоянен ветеринарномедицински контрол за спазване мерките за биосигурност в промишлените птицевъдни обекти и периодичен контрол в „задните дворове“. Ще се извършват периодични клинични прегледи и при съмнение за инфлуенца ще бъдат взимани проби от домашни и диви птици за вирусологични изследвания. Със заповед на областния управител Албена Георгиева се забранява се провеждането на пазари и изложби за птици на територията на област Видин. Собствениците на птицевъдни обекти и „задни дворове“ не трябва да допускат излизането на птиците извън дворовете и да не допускат контакт между птици, живеещи в дивата природа и домашни птици. Те ще трябва да съхраняват в закрити помещения фуража, с който изхранват птиците и да създадат условия за разделно отглеждане на домашни патици и гъски от други видове домашни птици.\r\nАнна ЛОЗАНОВА", "date": "2017.10.25", "title": "Видин: Областната епизоотична комисия прие мерки за превенция на болестта инфлуенца по домашните птици"}
{"url": "http://www.focus-news.net/news/2017/10/25/2450436/the-hill-donald-tramp-shte-propusne-sreshta-na-svetovni-lideri-vav-filipinite.html", "text": "Американският президент Доналд Тръмп ще пропусне среща на световни лидери във Филипините през ноември, пише The Hill. Държавният глава ще се срещне с филипинския си колега Родриго Дутерте по време на визитата си в Азия, но няма да участва в ежегодната среща на държавите от региона относно проблемите на Източна Азия. Говорител на Белия дом поясни, че причината е твърде дългото отсъствие на държавния глава от Вашингтон, който ще прекара 12 дни в Азия, най-дългото му международно пътуване до сега. Сред останалите страни, които ще присъстват на двудневните заседания насрочени за 13 и 14 ноември, са Русия, Япония, Китай, Република Корея, Австралия и др. Цанко Цолов", "date": "2017.10.25", "title": "The Hill: Доналд Тръмп ще пропусне среща на световни лидери във Филипините"}
{"url": "http://www.focus-news.net/news/2017/10/25/2450437/zam-ministar-zhecho-stankov-gazoviyat-hab-balkan-shte-igrae-izklyuchitelno-golyama-rolya-kakto-za-sasednite-ni-darzhavi-chlenki-taka-i-za-tezi-izvan-es.html", "text": "Газовият хъб „Балкан“ ще играе изключително голяма роля както за съседните ни държави-членки, така и за тези извън ЕС. Това каза зам.-министърът на енергетиката Жечо Станков по време на дискусия в парламента на тема „Европейска интеграция, регионално сътрудничество и свързаност на Западните Балкани – приносът на Българското председателство“, предаде репортер на Агенция „Фокус“.  „В енергийния съюз се преплитат 5 основни измерения и те са приоритет на комисията Юнкер. Това са енергийна ефективност, декарбонизация на икономиката, иновации и конкурентоспособност, интегриране на европейските енергийни пазари. За нас винаги е било основен приоритет задълбочаване на сътрудничеството с изграждането на липсващата инфраструктура. От голямо значение е да споменем, че основни приоритети на България са именно сигурността на газовите доставки, диверсификацията на източниците, енергийната ефективност и защитата на енергийната ни критична инфраструктура“, заяви Станков. По думите му на 5 май плануват провеждане на кръгла маса, на която ще говорят за липсваща газова инфраструктура, както и за газов хъб „Балкан“. „Преди седмица бе съгласувана листата на проекти от общ интерес. България е горда с това, че в този списък попаднаха 12 проекта. За нас голямо значение има и развитието на „Балкан“, който ще играе изключително голяма роля и за съседните на нас държави членки, а и такива извън ЕС. 50% от грантовото финансиране за предпроектното проучване са директно отпуснати от еврокомисията, останалите 50% са собствено финансиране на „Булгартрансгаз“. Очакваме получаване на финалните оферти до 1 ноември т.г. Очакванията са всички големи световни компании да се явят, понеже потенциалът за развитие на този проект е голям“, каза още Жечо Станков. \r\nЛюба АЛЕКСИЕВА", "date": "2017.10.25", "title": "Зам.-министър Жечо Станков: Газовият хъб „Балкан“ ще играе изключително голяма роля както за съседните ни държави-членки, така и за тези извън ЕС"}
{"url": "http://www.focus-news.net/news/2017/10/25/2450438/blagoevgrad-zhenata-na-vsichki-vremena-petya-buyuklieva-i-big-bend-sa-podgotvili-kontsert-na-27-oktomvri.html", "text": "„Жената на всички времена“ Петя Буюклиева и Биг Бенд Благоевград са подготвили един изключително наситен от музика и емоции концерт. Неговото начало е от 18.30 часа на 27 октомври в Драматичен театър „Никола Вапцаров“. Входът за възрастни е 5 лв. , а за ученици - 3 лв. това съобщиха от пресцентъра на Община Благоевград.\r\nМузикалната палитра, подготвена специално за жители и гости на Благоевград, включва изпълнения като „Среща“, „Пепеляшка“, „Влюбеният оркестър“. Благоевградският глас Христина Палева ще зарадва почитателите на поп и джаз музиката с „I just called to say I love you”, “It had better be tonight” и други. Двете прими съвместно ще изпеят световния хит, написан от Джон Фогърти и изпъленен от неговата банда Creedence Clearwater Revival- “Praud Mary”. Инструментални изненади обещават добро настроение.", "date": "2017.10.25", "title": "Благоевград: „Жената на всички времена“ Петя Буюклиева и Биг Бенд са подготвили концерт на 27 октомври"}
{"url": "http://www.focus-news.net/news/2017/10/25/2450439/sliven-politsai-i-pozharnikari-byaha-nagradeni-po-sluchay-praznika-na-grada.html", "text": "За проявен професионализъм в изпълнение на служебните им задържания кметът на Сливен Стефан Радев награди служители на ОДМВР-Сливен. Наградите бяха връчени днес по време на тържествената сесия на Общинския съвет в зала „Май”. Това съобщиха от ОДМВР-Сливен. Отличията  за принос в борбата с престъпността  се дават на полицейските служители по случай празника на град Сливен – Димитровден.\r\nС грамоти за  цялостен принос в дейността по предотвратяване и разкриване на извършвани на територията на община Сливен „телефонни измами“ и превенция този вид престъпност се присъждат на сектор „Криминална полиция“ при Районно управление-Сливен и Областна дирекция на Министерството на вътрешните работи-Сливен.\r\nС грамоти бяха отличени още Група „Охрана на обществения ред“ при РУ-Сливен, за цялостен и съществен принос за осигуряването и опазването на обществения ред, предотвратяването и разкриването на престъпления, превенция и противодействие на престъпността на територията на община Сливен, и група „Териториална полиция“ при РУ – Сливен, за проявен професионализъм и съществен принос при решаване на конкретни проблеми, свързани с гарантиране сигурността на учениците, опазване на обществения ред и обезпечаване на безопасността движението, в и около учебните заведения.\r\nСъс значки, по повод празник на град Сливен – 26 октомври-Димитровден, бяха удостоени: инспектор Георги Стефанов Топалов – разузнавач в сектор „Криминална полиция“ при Районно управление-Сливен,  инспектор Станимир Михов Петков – разузнавач в сектор „Криминална полиция“ при Районно управление – Сливен и инспектор Пламен Кънчев Николчев – разузнавач в сектор „Противодействие на криминалната престъпност“ при Областна дирекция на Министерството на вътрешните работи – Сливен за принос в дейността по предотвратяване и разкриване на „телефонни измами“ и превенция този вид престъпност. щина Сливен „телефонни измами“ и превенция този вид престъпност.\r\nОстаналите наградени са инспектор Михаил Пенчев Джонгозов – полицейски инспектор в участък „Надежда“ за значителен принос при опазването на обществения ред в кв. „Надежда“, много добро взаимодействие с органите на местното управление при работата с малцинствени групи и осъществяване на мероприятия, свързани със стратегията на Министерски съвет за повишаване образованието на ромския етнос; инспектор Васил Митков Монев – полицейски инспектор в група „Териториална полиция“ при Районно управление-Сливен за постигнати високи резултати и превантивен ефект при изпълнение на служебните си задължения, свързани с паркирането на МПС в централна градска част на Сливен, контрол над амбулантната търговия и питейните и увеселителни заведения на територията на Сливен – инспектор Стефан Георгиев Стефанов – полицейски инспектор в група „Териториална полиция“ при Районно управление-Сливен за постигнати високи резултати и превантивен ефект при изпълнение на служебните си задължения, свързани с паркирането на МПС в централна градска част на Сливен, контрол над амбулантната търговия и питейните и увеселителни заведения на територията на Сливен- младши инспектор Димитър Пламенов Иванчев – старши пожарникар в Районна служба „Пожарна безопасност и защита на населението“ – Сливен за заслуги при изпълнението на служебния му дълг и участие в спасителните дейности на 31 декември 2016 г. и 1 януари 2017 г. На Главен път I – 6 в участъка с. Венец – гр. Карнобат – гр. Айтос, при които в условията на мразовити температури и нулева видимост са спасени мъж, жена и 6-месечното й бебе, евакуирани са други хора и е оказано съдействие за потегляне и обезопасяване на около 400 закъсали МПС.\r\nОтличени са още:\r\n– младши експерт Христо Иванов Дюлгеров – командир на екип в Районна служба „Пожарна безопасност и защита на населението“ – Сливен за заслуги при изпълнението на служебния му дълг и участие в спасителните дейности на 31.12.2016 г. и 01.01.2017 г. На Главен път I – 6 в участъка с. Венец – гр. Карнобат – гр. Айтос, при които в условията на мразовити температури и нулева видимост са спасени мъж, жена и 6-месечното й бебе, евакуирани са други хора и е оказано съдействие за потегляне и обезопасяване на около 400 закъсали МПС;\r\n– инспектор Стефан Веселинов Димитров – инспектор в група „Пожарогасителна и спасителна дейност“ на Районна служба „Пожарна безопасност и защита на населението“ – Сливен за принос в изпълнението на служебния му дълг и активно участие при ликвидиране на сложния пожар в боровата гора в местността „Свети Кръстьо“ край гр. Сливен, развил се на 26 – 28.08.2017 г. и обхванал площ от над 160 дка, както и на подобен пожар в местността „Бармук баир“ край гр. Сливен, възникнал на 18.09.2017 г.;\r\n– младши експерт Алекси Стоев Велев – началник на дежурна смяна в Районна служба „Пожарна безопасност и защита на населението“ – Сливен за принос в изпълнението на служебния му дълг и активно участие при ликвидиране на сложния пожар в боровата гора в местността „Свети Кръстьо“ край гр. Сливен, развил се на 26 – 28.08.2017 г. и обхванал площ от над 160 дка, както и на подобен пожар в местността „Бармук баир“ край гр. Сливен, възникнал на 18.09.2017 г.", "date": "2017.10.25", "title": "Сливен: Полицаи и пожарникари бяха наградени по случай празника на града"}
{"url": "http://www.focus-news.net/news/2017/10/25/2450440/haskovo-2581-sa-imenitsite-v-obshtinata-na-26-oktomvri-dimitrovden.html", "text": "2581 са имениците в община Хасково октомври, когато църквата отбелязва празник на свети Димитър Солунски (Димитровден), съобщиха от Община Хасково.  2345 от имениците живеят в града. Празник утре имат Димитър, Димитрия, Димитрина, Дима и други.", "date": "2017.10.25", "title": "Хасково: 2581 са имениците в общината на 26 октомври - Димитровден"}
{"url": "http://www.focus-news.net/news/2017/10/25/2450441/stara-zagora-kmetat-na-kazanlak-galina-stoyanova-prisastva-na-prezentatsiya-na-oblastna-administratsiya-za-evropeyskiya-sayuz.html", "text": "Кметът на Казанлък Галина Стоянова присъства на първата презентация на Областна администрация за Европейския съюз, която се проведе днес в Информационния център на ул.“Искра“№4 в Казанлък, съобщиха от пресцентъра на Община Казанлък. Събитието е посветено на 10-годишнината от членството на България в Европейския съюз и предстоящото председателство на страната ни на Съвета на ЕС, част от тематична комуникационна инициатива на Областната администрация Стара Загора.\r\nНачало на срещата постави областният управител Гергана Микова, която поздрави присъстващите кметове на населени места и представители на обществени институции от община Казанлък и пожела на всички „да се превърнат в посланици на българското европредседателство“.\r\nПред гостите в залата бяха представени резултатите за нашата страна от 10-годишното й еврочленство, функциите на европейските институции и приоритетите за европредседателството на България през 2018г.\r\nПървата от поредицата срещи на Областна администрация за ЕС в Града на розите бе организирана със съдействието на Община Казанлък.", "date": "2017.10.25", "title": "Стара Загора: Кметът на Казанлък Галина Стоянова присъства на презентация на Областна администрация за Европейския съюз"}
{"url": "http://www.focus-news.net/news/2017/10/25/2450442/the-national-oae-obedinenite-arabski-emirstva-nalozhiha-zabrana-na-vnosa-na-pileshki-produkti-ot-balgariya.html", "text": "Обединените арабски емирства наложиха забрана за внос на пилешки продукти от България, пише местното издание The National, като това включва сурово месо, домашни и диви птици, както и яйца. Търговията с обработено месо не е засегната. Причината за забраната е доклад на Световната организация за здравето на животните, според който българските птици са изложени на влиянието на вещества, предизвикващи някои видове болести. \r\nВ началото на октомври, подобна забрана бе наложена и над руския внос на кожи и животни, припомнят от вестника.  Цанко Цолов", "date": "2017.10.25", "title": "The National (ОАЕ): Обединените арабски емирства наложиха забрана на вноса на пилешки продукти от България"}
{"url": "http://www.focus-news.net/news/2017/10/25/2450443/dobrich-fermerskiyat-pazar-tozi-chetvartak-shte-bade-po-praznichen-po-sluchay-dimitrovden.html", "text": "Фермерският пазар този четвъртък ще бъде по-празничен по случай Димитровден. Специално за големия християнски и земеделски празник е предвидена фолклорна програма с участието на танцови формации и инструментална фолклорна група от СУ „Св. Климент Охридски“, а производителите ще предложат още по-интересен асортимент на жителите и гостите на града. Това съобщиха от пресцентъра на Община град Добрич.\r\nОбщина Добрич възроди стара традиция, останала от минали времена и провежда съвместно с Кооперация Хранкооп - София фермерски пазар всеки четвъртък от 10 до 15 часа пред часовниковата кула на АЕМО „Стария Добрич“. И този четвъртък малки местни производители на чиста храна ще предложат лично от продукцията си, която се отличава със своите вкусови качества и се предпочита за здравословен начин на живот. \r\nТози четвъртък ще бъде по-празничен от друг път, защото е Димитровден, или Разпуст, както го наричат на места в страната. Денят е празник за много хора, носещи името на светеца. Вярва се, че на този ден приключва земеделската година и стопаните разпускат ратаите, наети за летния сезон. Смята се, че ако в нощта срещу деня месечината е пълна, кошерите ще преливат от мед. \r\nСред празничните акценти на фермерския пазар ще бъдат печени орехи и тиква, ябълкови сладкиши, скара с биволски специалитети, фолклорна музика през целия ден. Двама нови производители се включват в пазара – с есенни ягоди и с бонбони от занаятчийски шоколад. Нови участници има и в арт зоната – бижута и аксесоари от вълна, декорация за дома, както и меки текстилни играчки и кукли.\r\nЗа всички участници и посетители, талантливи деца от СУ „Св. Климент Охридски“ ще изпълнят фолклорни танци, които ще допринесат за приятната атмосфера на пазара. Две фолклорни танцови формации с ученици от VII клас и от гимназиален етап на училището ще зарадват присъстващите с фолклорни изпълнения от различи региони на страната. Към формациите ще се включи и инструментална фолклорна група към Училището по изкуствата, която за пореден път ще очарова със своя талант и майсторство.", "date": "2017.10.25", "title": "Добрич: Фермерският пазар този четвъртък ще бъде по-празничен по случай Димитровден"}
{"url": "http://www.focus-news.net/news/2017/10/25/2450444/aktsenti-v-sutreshniya-blok-dobro-utro-balgariya-na-radio-fokus.html", "text": "На живо от Бургас очаквайте последна информация за ситуацията в района след проливните дъждове, които взеха жертви и нанесоха щети. Как е преминала нощта и нормализира ли се обстановката ще научим от областния управител Вълчо Чолаков. Има ли реална воля за борба с корупцията или управляващи и опозиция разиграват политически театър? Очаквайте с коментар политолога Първан Симеонов. Ще говорим и за традициите и обичайте на Димитровден, а как отбелязват празника си Сливен и Видин ще разберем от кореспондентите ни в двата града. След 9.00 часа ще ви разкажем и за дните на духовността, които се провеждат в Панагюрище в навечерието на Деня на народните будители – 1 ноември. \r\nТези и още теми в „Добро утро, България“ от 6.00 до 10.00 с водещ Евелин Цанева.", "date": "2017.10.25", "title": "Акценти в сутрешния блок „Добро утро, България“ на Радио „Фокус“"}
{"url": "http://www.focus-news.net/news/2017/10/25/2450445/veliko-tarnovo-na-102-godini-e-nay-vazrastniyat-veteran-ot-voynite-v-oblastta.html", "text": "На 102 години е най-възрастният ветеран от войните в област Велико Търново. Това каза пред журналисти Иван Коев, председател на Областния съвет на ветераните от войните, предаде репортер на Радио „Фокус“ – Велико Търново. Той отбеляза, че най-възрастният ветеран живее в Павликени. Най-младият пък е на 94 години. Той е участвал в сраженията по време на Втората световна война. Иван Коев допълни, че общият брой на ветераните във Великотърновска област е 65, като от тях 12 са от град Велико Търново. 2000 са общо ветераните в цялата страна. Заедно с потомците им численият състав на организацията е 3000 души. Във Велико Търново членовете на организацията са 180. Иван Коев уточни, че има и жени-ветерани, които обаче не са били редовно служещи в Българската армия.\r\nНадежда КРЪСТЕВА", "date": "2017.10.25", "title": "Велико Търново: На 102 години е най-възрастният ветеран от войните в областта"}
{"url": "http://www.focus-news.net/news/2017/10/25/2450446/varna-vazstanoveno-e-dvizhenieto-po-pat-i-9-varna-zlatni-pyasatsi-v-posoka-zlatni-pyasatsi.html", "text": "Възстановено е движението по път I-9 Варна – Златни пясъци, в посока Златни пясъци. Това съобщиха от пресцентъра на Агенция \"Пътна инфраструктура\".", "date": "2017.10.25", "title": "Варна: Възстановено е движението по път I-9 Варна – Златни пясъци, в посока Златни пясъци"}
{"url": "http://www.focus-news.net/news/2017/10/25/2450447/burgas-vazstanoveno-e-dvizhenieto-po-pat-ii-79-sredets-burgas.html", "text": "Възстановено е движението по път II-79 Средец – Бургас. Това съобщиха от пресцентъра на Агенция \"Пътна инфраструктура\". Остава ограничение за движение на МПС над 10 т по път II-79 Средец – Бургас в участъка от Бургас до Константиново. Шофьорите на МПС над 10 т да се движат с повишено внимание и съобразена скорост по обходния маршрут: път II-53 Средец - разклон с. Малина, път III-795 с. Малина - Карнобат, път I-6 Карнобат - Бургас.", "date": "2017.10.25", "title": "Бургас: Възстановено е движението по път II-79 Средец – Бургас"}
{"url": "http://www.focus-news.net/news/2017/10/25/2450448/emil-gushterov-predsedatel-na-obshtinski-savet-dupnitsa-v-nay-skoro-vreme-dupnitsa-shte-ima-iztsyalo-evropeyski-vid.html", "text": "В най-скоро време Дупница ще има изцяло европейски вид. Това каза за Радио „Фокус“-Пирин Емил Гущеров, председател на Общински съвет-Дупница. Той подчерта, че той работи много добре с екипа на кмета инж. Методи Чимев. „Работим много добре и сме в постоянен диалог, като обсъждаме различни въпроси. Заедно и с народният представител Ивайло Константинов се борим да се случват нещата в Дупница. Със съдействието на Ивайло Константинов се осигуриха едни средства за жк. „Бистрица“, тъй като самият европроект включваше само надземната инфраструктура - асфалтиране, градинки. Успяхме да издействаме  средства и за водопреносната система, съответно и за отпадните води. Умолявам гражданите на Дупница да имат малко търпение докато текат ремонтите. Следващата година всички ще видят един напълно променен квартал“, посочи Гущеров. \r\nНа въпрос на кой пост се намира в свои води, като депутат или председател на Общинския съвет, Емил Гущеров коментира така: „Като народен представител имах малко по-малко опит, докато сега вече на базата на комуникации, контакти, които съм създал в сферата на изпълнителната власт. Народният представител е като един състезател от колективен спорт, докато председателят на Общинския съвет е като един вид треньор, който заедно с всички общински съветници работи в една посока и трябва да има диалог с всеки един от тях. Като председател на Общинския съвет, мен е най-важен диалогът чрез съответната политика на съответната партия. Нека всеки постави политиката на своята партия на дневен ред, но решението трябва да бъде в полза на гражданите на Дупница, защото те са ме избрали да работя в интерес на Дупница“, каза Гущеров.По думите му с усилията, които полагат в сферата на образованието,очакват да се появи сериозни инвеститори и с потенциала, който имат в сферата на туризма и разположението на град Дупница. „Наистина това са едни положителни очаквания, които е въпрос на време  с дружни усилия, както и с помощта на гражданите също да се случи съвсем скоро“, каза в заключение Гущеров.\r\nЛора КАЛЧЕВА", "date": "2017.10.25", "title": "Емил Гущеров, председател на Общински съвет-Дупница: В най- скоро време Дупница ще има изцяло европейски вид"}
{"url": "http://www.focus-news.net/news/2017/10/25/2450449/military-daily-news-vtori-amerikanski-samoletonosach-e-navlyazal-v-zapadnata-chast-na-tihiya-okean.html", "text": "Втори американски самолетоносач е навлязъл във водите на западния Тихи океан, пише Military Daily News. Корабът „Теодор Рузвелт“ напусна базата си в Сан Диего по-рано през октомври, като сега ще се присъедини към групата на другия самолетоносач „Роналд Рейгън“, който се намира в близост до Корейски полуостров, по средата на разигралата се криза между Вашингтон и Северна Корея. Командирът на морския съд поясни, че екипажът е готов да изпълни всякакви видове задачи „от хуманитарни до подготовка за бойни действия“.  Цанко Цолов", "date": "2017.10.25", "title": "Military Daily News: Втори американски самолетоносач е навлязъл в западната част на Тихия океан"}
{"url": "http://www.focus-news.net/news/2017/10/25/2450450/promeni-v-zakona-za-obshtestvenite-porachki-predvizhdat-otpadaneto-na-nyakoi-udostoveritelni-dokumenti-za-uchastie-v-protseduri.html", "text": "В процес на изготвяне са изменения и допълнения на Закона за обществените поръчки и на други закони, които предвиждат отпадането на някои удостоверителни документи за участие в процедури за обществени поръчки и за кандидатстване за финансиране със средства от ЕС. Това обяви вицепремиерът Томислав Дончев по време на Съвета за административна реформа, чието първо заседание под негово председателство се проведе днес, съобщиха от правителствената информационна служба. Предвижда се също при гладка процедура по разглеждане в Народното събрание до края на годината в сила да влезе и пакетът закони, свързан с отпадането на свидетелството за съдимост и осигуряване на техническа възможност за предоставяне на служебни справки за съдимост. \r\nСъветът разгледа доклада за извършване оценка на въздействието на нормативните актове за 2016 г. и направи преглед на предприетите мерки за изпълнение на един от основните приоритети на правителството – намаляването на административната тежест. Конкретните ангажименти до края на 2017 г. в изпълнение на този приоритет включват внасяне за разглеждане от Народното събрание на пакети законопроекти, свързани с оптимизация на административните услуги, намаляване на административната тежест, приемане на нормативните актове за премахване на изискването за предоставяне на хартия на 12 удостоверения, посочени в решение №338 на Министерския съвет от 2017 г. \r\nДо края на годината Държавна агенция „Електронно управление“ ще изготви проект на Архитектурна рамка на електронното управление и списък на административни услуги на централните администрации, които да бъдат електронизирани. В рамките на този ангажимент ще бъде осигурена връзка между Централния компонент за служебен обмен на данни и информация (RegiX) и регистъра „Булстат“.\r\nСъветът за административна реформа определи Министерството на здравеопазването като една от пилотните администрации за участие в проекта за споделени услуги, изпълняван от Световната банка. На заседанието беше представен експертен доклад за най-честите нарушения на Закона за държавния служител, постигнато бе съгласие за търсене на институционално решение за засилване на контрола в областта на държавната служба.", "date": "2017.10.25", "title": "Промени в Закона за обществените поръчки предвиждат отпадането на някои удостоверителни документи за участие в процедури"}
{"url": "http://www.focus-news.net/news/2017/10/25/2450451/veliko-tarnovo-50-godishen-yubiley-otpraznuva-kulturen-klub-na-pensionera-shtastlivetsa-v-svishtov.html", "text": "В салона на Първо българско народно читалище „Еленка и Кирил Д. Аврамови – 1856“ в Свищов тържествено бяха отбелязани 50 години от основаването на културен клуб на пенсионера „Щастливеца“, съобщиха от пресцентъра на Община Свищов. В присъствието на председателя на “Съюза на пенсионерите 2004“ Валентина Николаева, председателя на областната организация на БЧК във Велико Търново Генчо Стоянов, кмета на Свищов Генчо Генчев, председателя на Общински съвет – Свищов д-р Кристиян Кирилов, членове и гости, Мария Радулова направи обзор на дейността на клуба през всичките години на неговото съществуване. Като председател на общинските клубове, тя благодари за съвместната им дейност и призова в бъдеще да са все така обединени от общите цели за развитие на културната дейност в община Свищов. Мария Радулова не пропусна да изрази благодарности към общинското ръководство на Община Свищов, за топлото отношение, безрезервната подкрепа и приятелската ръка, на която могат да разчитат винаги. В своето прочувствено слово, тя покани Валентина Николаева и тържествено я удостои със званието почетен член на ККП „Щастливеца“, а тя от своя страна ѝ връчи от името на Националния съвет на Съюза на пенсионерите почетен плакет, за заслугите на клуба, и поздравителен адрес. След това на сцената излезе кръстницата, дала името на клуб „Щастливеца“ Надка Божанова, която направи трогателна ретроспекция за значимия принос на всеки от петте председатели – ръководили клуба през впечатляващия период от половин век. В края на своето изказване, тя отправи молитва за здраве и благоденствие на всички пенсионери. Много приветствия и подаръци получиха членовете на клуб „Щастливеца“ за своя празник. Сред тях се отличаваше икона от името на всички пенсионерски клубове в Общината, както и барелеф с лика на Щастливеца – подарък от ККП „Минерал“- с. Овча могила. За своя всеотдаен труд и безупречна ръководна дейност, Мария Радулова получи подарък картина с цветя и много благодарности.\r\nКметът и председателят на Общинския съвет поздравиха всички членове с празника и засвидетелстваха за пореден път уважението си към тях. Те дадоха за пример постигнатото единството между 19-те общински клуба в община Свищов, които успяха да оставят междуличностните противоречия на заден план и се обединиха в името на общи, и благородни цели. Пъстра кошница с цветя поднесе кметът Генчев на Мария Радулова и обяви, че подаръкът от Община Свищов за всички присъстващи ще бъде последвалият концерт на уникалната и впечатляваща изпълнителка на стари градски песни Бони Милчева. За празничното настроение в тържествения ден се погрижиха и самодейните групи към ККП „Щастливеца“, които се представиха чудесно в изпълнения на народни и стари градски песни, както и рецитиране на авторски стихове, посветени на любимия клуб.", "date": "2017.10.25", "title": "Велико Търново: 50 годишен юбилей отпразнува културен клуб на пенсионера „Щастливеца“ в Свищов"}
{"url": "http://www.focus-news.net/news/2017/10/25/2450452/dots-miglena-trashkova-velikotarnovski-universitet-sv-sv-kiril-i-metodiy-5-to-bienale-na-tsarkovnite-izkustva-shte-predstavi-tvorbi-po-netraditsionen-i-dostapen-nachin.html", "text": "5-то Международно биенале на църковните изкуства ще представи творби по нетрадиционен и достъпен за посетителите начин. Това каза в предаването „Царевград Търнов - славата и величието на България“ на Радио „Фокус“ доц. Миглена Трашкова, ръководител на катедра „Църковни изкуства“ във Великотърновския университет \"Св. св. Кирил и Методий\". В рамките на един месец от 18-ти октомври до 18-ти ноември почитателите на този тип изкуство могат да видят икони, стенописи, монументни творби, като целта е творци от страната и чужбина да представят работата си пред по-широка публика. \r\n„Интересното за 5-то издание на биеналето е, че са предвидени и редица съпътстващи събития. Ще бъдат показани две изложби. Едната е „Свято изкуство“, а другата, която е открита днес, е кураторски проект на съвременни български художници, чиито творби са инспирирани от библейски сюжети, но представени по нетрадиционен начин. Участие ще вземе и Университетът в Букурещ с проекти на негови студенти. Ще покажем и творби на деца от различни школи по стенопис в страната, сред които такива от Трявна, Севлиево, храм. „Св. Троица“ в Стара Загора и други“, обясни тя. Доц. Трашкова коментира още, че интересът към църковното биенале става все по-голям, като на всеки две години се представя работата на добре познати вече творци, а и на нови автори, и така тя става достъпна за широката публика.", "date": "2017.10.25", "title": "Доц. Миглена Трашкова, Великотърновски университет \"Св. св. Кирил и Методий\": 5-то биенале на църковните изкуства ще представи творби по нетрадиционен и достъпен начин"}
{"url": "http://www.focus-news.net/news/2017/10/25/2450453/the-local-italiya-e-gotova-da-zapochne-pregovori-po-golyama-avtonomiya-na-severnite-rayoni.html", "text": "Италианският премиер Паоло Джентилони заяви, че правителството е готово да започне преговори за по-голяма автономия на северните райони на страната, пише The Local. Изказването е във връзка с проведения в неделя в Ломбардия и Венето референдум, в който повече от 90% от гласувалите поискаха по-големи автономни права от Рим, припомня вестника. Приходите от двата региона съставляват почти 30% от Брутния вътрешен продукт на Италия.\r\nПо време на посещение във Венето във вторник, премиерът заяви, че „правителството е готово да започне преговори по въпросите за автономията“, като според него това биха били тежки разговори, но „ние сме готови да ги започнем и завършим, стига всичко да е в рамките на закона и Конституцията“.  Цанко Цолов", "date": "2017.10.25", "title": "The Local: Италия е готова да започне преговори по-голяма автономия на северните райони"}
{"url": "http://www.focus-news.net/news/2017/10/25/2450454/republika-koreya-podkrepya-prisaedinyavaneto-na-balgariya-kam-organizatsiyata-za-ikonomichesko-satrudnichestvo-i-razvitie.html", "text": "Република Корея подкрепя присъединяването на България към Организацията за икономическо сътрудничество и развитие. От това ще спечели както България, така и ОИСР. Това заяви на среща с президента Румен Радев министър-председателят на Република Корея Ли Нак-Йон, който е на посещение у нас, съобщиха от прессекретариата на държавния глава. Това е първата външнополитическа визита на премиера на Република Корея в чужбина след поемането на поста през май 2017 г. По време на разговора на „Дондуков“ 2 Румен Радев призова за по-скорошното приемане на страната ни в ОИСР и за задълбочаване на търговско-икономическия обем и инвестиционното сътрудничество с Република Корея. \r\n„Двустранният стокообмен от 200 млн. долара може да бъде значително увеличен, чрез задълбочаване на партньорството в сферата на информационните технологии, автомобилната индустрия и други области от взаимен интерес“, подчерта президентът. Българският държавен глава покани представители на компании от Република Корея да участват и в предстоящата Специализирана международна изложба за отбранителна техника, на която страната ни ще бъде домакин през 2018 г., за последващо разширяване на сътрудничеството в сферата на отбраната. Според министър-председателя Ли Нак-Йон със стратегическото си разположение в  Югоизточна Европа, благоприятната данъчна политика за инвеститорите и квалифицирания човешки капитал, България има потенциал да се превърне във врата за корейския бизнес към общия европейски пазар.   \r\nВ рамките на Българското председателство на Съвета на ЕС България ще бъде застъпник за задълбочаване на стратегическото партньорство между ЕС и Република Корея, подчерта още президентът Радев. Република Корея е единствената държава в Азия, с която ЕС има сключени споразумения за партньорство и сътрудничество и за свободна търговия.   \r\nПо време на срещата министър-председателят Ли Нак-Йон благодари за принципната и последователна политика на България за постигането на дългосрочно и устойчиво разрешение на ситуацията на Корейския полуостров и призова този въпрос да бъде сред външнополитическите приоритети на Европейския съюз по време на  Българско председателство на Съвета на ЕС. Във връзка с това той изтъкна важната роля на България за стабилността на Балканите и възможността да споделим ценния си опит с Република Корея.   \r\nБългарският държавен глава отправи покана към президента на Република Корея Мун Дже-ин да посети страната ни и прие покана да посети Република Корея.", "date": "2017.10.25", "title": "Република Корея подкрепя присъединяването на България към Организацията за икономическо сътрудничество и развитие"}
{"url": "http://www.focus-news.net/news/2017/10/25/2450455/nelina-tsarova-obshtina-veliko-tarnovo-vazhodat-i-velichieto-na-starata-stolitsa-formalno-zapochvat-ot-dimitrovden-predi-832-godini.html", "text": "Възходът и величието на старата столица формално започват от Димитровден преди 832 години. Това каза в предаването „Царевград Търнов - славата и величието на България“ на Радио „Фокус“ Нелина Църова, директор на Дирекция „Култура и туризъм“ в Община Велико Търново. По думите й историческата традиция обвързва Димитровден с въстанието на братята Петър и Асен от 1185 година. \r\n„Център на тазгодишните чествания традиционно ще бъде църквата-музей „Св. Димитър Солунски“. Самият празник ще започне с празнична света литургия от 09.00 часа в храм „Успение Богородично“, ще последва литийно шествие и слово от кмета Даниел Панов, както и слова по случай Деня на строителя, което е и другото измерение на Димитровден. Вечерта сме подготвили фолклорна програма на ансамбъл „Искра“ и аудио-визуалния спектакъл „Звук и светлина“, който ще бъде безплатен за посетителите“, обясни тя. Църова добави, че неслучайно празникът се отбелязва по този начин, тъй като преди 832 години започва подемът и възходът на Велико Търново, които продължават и до днес. Тя коментира още, че това съчетание на историческата с народната традиция всяка година привлича туристи в старата столица в дните около 26 октомври.", "date": "2017.10.25", "title": "Нелина Църова, Община Велико Търново: Възходът и величието на старата столица формално започват от Димитровден преди 832 години"}
{"url": "http://www.focus-news.net/news/2017/10/25/2450456/pregled-na-mezhdunarodnite-novini-do-18-chasa-agentsiya-fokus.html", "text": "Италианският премиер Паоло Джентилони заяви, че правителството е готово да започне преговори за по-голяма автономия на северните райони на страната. Изказването е във връзка с проведения в неделя в Ломбардия и Венето референдум, в който повече от 90% от гласувалите поискаха по-големи автономни права от Рим. Приходите от двата региона съставляват почти 30% от Брутния вътрешен продукт на Италия.\r\nПо време на посещение във Венето във вторник, премиерът заяви, че „правителството е готово да започне преговори по въпросите за автономията“, като според него това биха били тежки разговори, но „ние сме готови да ги започнем и завършим, стига всичко да е в рамките на закона и Конституцията“. \r\n*** Американският президент Доналд Тръмп ще пропусне среща на световни лидери във Филипините през ноември. Държавният глава ще се срещне с филипинския си колега Родриго Дутерте по време на визитата си в Азия, но няма да участва в ежегодната среща на държавите от региона относно проблемите на Източна Азия. Говорител на Белия дом поясни, че причината е твърде дългото отсъствие на държавния глава от Вашингтон, който ще прекара 12 дни в Азия, най-дългото му международно пътуване до сега. Сред останалите страни, които ще присъстват на двудневните заседания насрочени за 13 и 14 ноември, са Русия, Япония, Китай, Република Корея, Австралия и др.\r\n*** Швейцария ще защитава интересите на Иран в Рияд и на Саудитска Арабия в Техеран, след като двете държави скъсаха дипломатическите си отношения. Това са съобщили от правителството на европейската държава в сряда. \r\nАгенцията припомня, че в началото на 2016 г. Саудитска Арабия и Иран прекъснаха своите дипломатически отношения и отзоваха представителите си. В съобщението на швейцарските власти се казва още, че страната има „дълга история в защитаването на чужди интереси, независимо дали се отнася за частични консулски услуги или официални дипломатически задачи“. \r\n*** Говорителят на каталунското правителство Карме Форкадел опроверга информацията, появила се в някои медии, според която регионалният лидер Карлес Пучдемон се е съгласил да се яви пред Сената, за да разкрие позицията на местните власти относно продължаващата каталунска криза. \r\nОт Мадрид поясниха, че все още не са получили официален отговор на поканата, която отправиха във вторник към Пучдемон, която ще му позволи  да се обърне към членовете на горната камара на испанския парламент. Форкадел е свикала заседание на каталунския парламент този четвъртък в почти същия час, в който трябва да се събере Сенатът.\r\n*** Норвежкият министър на миграцията Силви Листхауг представи планове за драстична реформа на системата за предоставяне на убежище в страната, която предвижда създаването на национален център за настаняване на бежанци.\r\nПлановете на правителството на скандинавското кралство предвиждат затваряне на повече от 80 центрове за бежанци, разположени на цялата територия на страната. Новопристигналите кандидати за убежище ще бъдат настанявани южно от столицата Осло. Отговорите на молбите им за закрила ще бъдат издавани в рамките на три седмици.\r\nСъгласно думите на Листхауг, в новия национален център ще бъдат разположени полицейски части и медицински персонал, за да бъдат намалени разходите на правителството по процедурите на разглеждане на молбите за убежище. Ако парламентът одобри предложението, то ще бъде приложено още от следващата година.\r\nВластите очакват, че през следващата година убежище в Норвегия ще поискат около три хиляди души.  \r\n*** В рамките на операцията, насочена срещу ислямистките кръгове, полицията във федералната германска столица Берлин е арестувала 40-годишен мъж от турски произход. Мъжът е посещавал редовно джамия в Берлин, която властите са наблюдавали продължителен период. \r\nПо-рано бе съобщено, че полицията е иззела оръжия и големи количества муниции. По данни на Прокуратурата, „те биха могли да бъдат използвани за атаки“, но „до този момент няма доказателства за конкретна подготовка на атентат“. \r\nСъгласно разпространените данни, полицейската операция е предшествана от продължително разследване срещу 40-годишен гражданин на Германия, за който има съмнения, че е част от ислямистката сцена в Германия.\r\n*** Десет дни след предсрочните парламентарни избори в Австрия, във Виена започнаха преговорите за съставяне на коалиция между Австрийската народна партия (АНП) на Себастиан Курц и „Партията на свободата на Австрия“ на Хайнц-Кристиан Щрахе.\r\nИ в двете партийни делегации в първия етап на преговорите са включени по петима души. Лидерите на АНП и „Партията на свободата на Австрия“ демонстрираха оптимизъм преди началото на разговорите, подчертавайки, че на първо време трябва да бъде съгласувана пътна карта за преговорите през следващите седмици. \r\n*** Зам.-генералният председател на управляващата партия на справедливостта и развитието (ПСР)  Йознюр Чалък оповести подмяната на нови 22 местни лидери. По думите му това се извършва в името на „процеса на обновление на партията”, след като лично президентът Реджеп Тайип Ердоган поиска и получи оставките на шестима кметове на големи областни градове, включително на Истанбул и на Анкара. „Оставките не са последни; това може да е само едно начало. Подалите оставки наши кметове изпълниха едно взето от партията решение. Ако те имат някакви политически, правни и социални проблеми, ще бъде направено нужното, за да им се помогне. … Ние винаги сме казвали, че сме адреса на промяната. Особено след като президентът ни стана и лидер на нашата пария; ускорихме рязко процеса за обновяване на партийните редици.”, обяснява още Йознюр Чалък, цитиран от „Ватан”.\r\n*** След серията пожарения, които близкоизточната радикална групировка „Ислямска държава“ претърпя в Сирия и Ирак, в 33 държави са се завърнали най-малко 5,6 хил. чужденци, воювали в редиците на джихадистите. Това предупреждават в доклад експертите от американския изследователски институт  Soufan Center.\r\nВ публикувания документ се уточнява, че от пет хиляди екстремисти, присъединили се към „Ислямска държава“ от територията на Европа, една трета вече се е завърнала обратно в страните от Общността. \r\n„Част от тях остават предани на тази форма на насилствен джихад, който пропагандира „Ал Кайда“ и „Ислямска държава“. Не е тайна, че онези, които искат да продължат борбата, ще намерят начин как да го направят“, предупреждават експертите. \r\nСъгласно думите им, решението за изпращане в затвора на завърналите се джихадисти „само отлага проблема във времето“, а опитите да ги „превъзпитат“ чрез програми за реинтеграция твърде рядко завършват с успех – особено при жените.\r\nОт 2014 г. насам в редиците на „Ислямска държава“ са се присъединили около 40 хил. чужденци от 110 държави. Най-многобройната група е от Русия (3417), Саудитска Арабия и Йордания (над три хиляди от всяка), Тунис (2962), Франция (1920). С общите усилия на правителствените войски на Сирия и водената от САЩ международна коалиция, терористите вече са изгубили 85 % от териториите на халифата им.\r\n***", "date": "2017.10.25", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2017/10/25/2450457/api-ot-28-oktomvri-prodalzhava-remontat-na-patya-prez-vladaya-v-uchastaka-ot-kpp-to-do-svetofara-na-zh-p-gara-vladaya.html", "text": "От 8.00 часа на 28 октомври (събота) продължава ремонтът на път I-1 (Е-79) София - Перник, през прохода Владая, съобщиха от пресцентъра на Агенция \"Пътна инфраструктура\". Ще се работи в участъка от КПП-то до светофара на ж. п. гара „Владая“. Движението за Перник ще се осъществява по път I-1 в една лента, а за София трафикът се пренасочва през село Владая. \r\nНеобходимо е шофьорите да карат внимателно и да спазват пътната сигнализация. От пътноподдържащото дружество Агенция „Пътна инфраструктура“ изисква да работят с пълна мобилизация, за да може планираните дейности да завършат в максимално кратък срок и движението да се осъществява без ограничения.\r\nЗа по-бързо и удобно пътуване АПИ препоръчва на шофьорите да използват АМ „Люлин“.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2017.10.25", "title": "АПИ: От 28 октомври продължава ремонтът на пътя през Владая в участъка от КПП-то до светофара на ж. п. гара „Владая“"}
{"url": "http://www.focus-news.net/news/2017/10/25/2450458/arh-donka-koleva-obshtina-veliko-tarnovo-balgarski-i-mezhdunarodni-eksperti-shte-obsazhdat-opazvaneto-na-kulturnoto-nasledstvo-na-forum-prez-noemvri.html", "text": "Български и международни експерти ще обсъждат опазването на културното наследство на форум във Велико Търново през месец ноември. Това каза в предаването „Царевград Търнов - славата и величието на България“ на Радио „Фокус“ арх. Донка Колева, началник на Отдел „Културно-историческо наследство“ в Община Велико Търново. По думите й представители на общини със старинни архитектурни райони, различни организации, специалисти и партньори от Франция, ще обсъдят методи за опазване и обновление на обекти, част от културно-историческото наследство. \r\n„Около 1500 са обектите, част от културното наследство, намиращи се в община Велико Търново, а около 670 са тези в града. Трудно е да се конкретизира техният брой, тъй като някой отпадат, други влизат в тези списъци и е важно регистърът с паметници на културата да бъде прецизиран, особено за по-големите градове и старите столици на България. Така ще бъде по-лесно да се вземат мерки за тяхното опазване, които общините да следват“, обясни тя. Арх. Колева добави, че Франция е изключително активна в опазването на културно-историческите си обекти, като страната ни би могла да почерпи от опита й. \r\n„В Закона за културното наследство има задължение общините да представят планове за защитените територии и обекти, но липсва механизъм, по който финансово да се подпомагат те, особено малки общини като Дряново и Трявна, които нямат възможност сами да се ангажират с това. Въпреки развитието на културния туризъм, остават ангажиментите за консервация и реставрация на обекти, като е важно да има конкретен механизъм - по какъв начин и откъде ще дойде финансирането, за да могат общините да прилагат тези закони“, коментира още арх. Донка Колева.", "date": "2017.10.25", "title": "Арх. Донка Колева, Община Велико Търново: Български и международни експерти ще обсъждат опазването на културното наследство на форум през ноември"}
{"url": "http://www.focus-news.net/news/2017/10/25/2450459/afp-govoritel-na-katalunskoto-pravitelstvo-saobshti-che-karles-puchdemon-nyama-da-se-yavi-pred-ispanskiya-senat.html", "text": "Говорител на каталунското правителство съобщи в сряда следобед, че регионалният лидер Карлес Пучдемон няма да се яви пред испанския Сенат в четвъртък, предава AFP. По-рано бе опровергана информацията, според която Пучдемон се е съгласил да представи позицията на каталунските власти пред Сената в Мадрид, като от испанското правителство заявиха, че не са получили отговор на отправеното във вторник предложение. Късно следобед в сряда стана ясно, че Пучдемон е отказал официално на поканата.  Цанко Цолов", "date": "2017.10.25", "title": "AFP: Говорител на каталунското правителство съобщи, че Карлес Пучдемон няма да се яви пред испанския Сенат"}
{"url": "http://www.focus-news.net/news/2017/10/25/2450460/blagoevgrad-na-dimitrovden-nevrokopskiyat-mitropolit-serafim-shte-oglavi-arhiereyska-sveta-liturgiya-v-hram-sv-vmchk-dimitar-na-selo-brezhani.html", "text": "На 26 октомври, четвъртък, за  Димитровден, Негово Високопреосвещенство Неврокопският митрополит Серафим ще оглави  архиерейска св. Литургия в храм „Св. вмчк Димитър”, с. Брежани, Благоевградска духовна околия, Неврокопска епархия. Това предаде репортер на Агенция „Фокус“. Началото е от 9.00 часа. \r\nНикола ПЕТКОВ", "date": "2017.10.25", "title": "Благоевград: На Димитровден Неврокопският митрополит Серафим ще оглави архиерейска света Литургия в храм \"Св. вмчк Димитър\" на село Брежани"}
{"url": "http://www.focus-news.net/news/2017/10/25/2450461/gd-granichna-politsiya-na-gkpp-kapitan-andreevo-ima-5-km-a-na-gkpp-lesovo-3-km-kolona-ot-tovarni-avtomobili-na-izhod.html", "text": "На българо-турската граница трафикът е интензивен на изход. На ГКПП \"Капитан Андреево\" има 5 км, а на ГКПП \"Лесово\" - 3 км колона от товарни автомобили. Това сочат данни към 18.00 часа, публикувани в сайта на ГД \"Гранична полиция\". На границата с Румъния трафикът също е натоварен на изход. На ГКПП \"Дунав мост-Русе\" и ГКПП \"Дунав мост-Видин\" има по 1 км колони от товарни автомобили.\r\nНа българо-сръбската, българо-македонската българо-гръцката граница трафикът е нормален на всички гранични контролно-пропускателни пунктове.", "date": "2017.10.25", "title": "ГД \"Гранична полиция\": На ГКПП \"Капитан Андреево\" има 5 км, а на ГКПП \"Лесово\" - 3 км колона от товарни автомобили на изход"}
{"url": "http://www.focus-news.net/news/2017/10/25/2450462/yanka-gospodinova-kmet-na-alfatar-shte-polozhim-usiliya-pametta-na-pisatelya-vladimir-musakov-da-se-otbelyazva-podobavashto-vsyaka-godina.html", "text": "Ще положим усилия паметта на писателя Владимир Мусаков да се отбелязва подобаващо всяка година. Това каза за Агенция „Фокус“ кметът на община Алфатар Янка Господинова. „Днес в храма „Св. Троица“ беше изнесена панихида в чест на писателя. След това в лекционната зала на читалището в Алфатар деца от училище „Христо Ботев“ разказваха биографични данни за него в рамките на половин час. Беше наистина много интересно и вдъхновяващо“, каза още тя и обясни, че по време на тържеството е връчила награда на едно от децата за най-добри постигнати резултати по български език и литература през изминалата учебна година. \r\n„Пожелахме си това да се превърне в традиция и оттук нататък всяка година паметта на Владимир Мусаков да се отбелязва подобаващо. Надявам се следващият кмет на Алфатар също да възприеме това и да продължаваме да връчваме грамоти на всички деца, които допринасят за развитието на образованието на територията на общината. Основните ми пожелания бяха да не забравяме нашата история и това, че ние като възрастни трябва да я предаваме на идните поколения. Ние сме тези, които трябва да продължаваме да почитаме паметта на изявените личности и да възпитаваме чувство на родолюбие у младите“, обясни Господинова.\r\nТя уточни, че в 18.00 часа започва спектакълът в чест на Владимир Мусаков, който е специално за всички жители и гости на община Алфатар.Агенция \"Фокус\" припомня: Подпоручик Владимир Петров Мусаков - Командир на взвод в картечната рота на 41-ви пехотен полк. Роден в София. Юрист. Тежко ранен на 19 септември 1916 г. в боевете при Кокарджа. Умрял от рани в левия крак на 28 септември 1916 г. в 1/1-ва полска болница в Алфатар. погребан в двора на църквата \"Св. Троица\" в Алфатар. \r\nНо вместо да пише присъди на войници, отлъчили се 24 часа и три минути, когато други в течение на три години бяха се отлъчили 24,000 часа, 136,800 минути, вместо да пише с мастило, когато може да пише с кръв, този син на българи, внук на българи, правнук на българи — българинът подпоручик Владимир Мусаков предпочете да умре, но да живее. И умря до картечницата. Автор на драмата \"Далила\", играна през 1921 г. и на \"Кървави петна\", издадена през 1943 г., брат на скулптора Атанас Мусаков.\r\nЦветилена СИМЕОНОВА", "date": "2017.10.25", "title": "Янка Господинова, кмет на Алфатар: Ще положим усилия паметта на писателя Владимир Мусаков да се отбелязва подобаващо всяка година"}
{"url": "http://www.focus-news.net/news/2017/10/25/2450463/shumen-predlozhenieto-za-prodazhbata-na-mesta-za-23-garazha-beshe-odobreno-ot-pravnata-komisiya.html", "text": "Предложението за продажбата на места за 23 гаража в Шумен беше одобрено със 7 гласа „за“ от Правната комисия към Общинския съвет, предаде репортер на Радио „Фокус“- Шумен. В две докладни записки общинската администрация предлага да бъде учредено право на строеж на 21 гаража на ул. „Генерал Драгомиров“ в кв. \"Боян Българанов\", с начална тръжна цена от 2 500 лв. и на още 2 гаража на ул. „Северна” в квартал „Еверест“. Правната комисия даде одобрение за решенията и по още две точки от дневния ред на предстоящата общинска сесия - за отдаване под наем без търг или конкурс на части от недвижими имоти – общинска собственост за здравни дейности - става въпрос за два лекарски кабинета в здравните служби в селата Салманово и Новосел и за зъболекарски кабинет в здравната служба в село Ивански, както и за отдаване под наем без търг или конкурс на част от недвижим имот – частна общинска собственост на Сметна палата.\r\nИвелина ИВАНОВА", "date": "2017.10.25", "title": "Шумен: Предложението за продажбата на места за 23 гаража беше одобрено от Правната комисия"}
{"url": "http://www.focus-news.net/news/2017/10/25/2450464/nimh-nay-golyamo-kolichestvo-valezhi-sa-otcheteni-v-karnobat-177-lkv-m.html", "text": "Най-голямо количество валежи са отчетени  в Карнобат – 177 л./ кв. м. Това съобщиха за Агенция „Фокус“ от Националния институт по метеорология и хидрология (НИМХ) към Българската академия на науките (БАН). Информацията е от тази нощ до около 15.00 часа и е събирана от три типа източници: валежомерни, климатични и синоптични. В Зидарово са отчетени 176 л/кв. м., в Граматиково - 170 л/кв. м., в Костин - 91 л/кв. м.,  в Тръстиково 70 л/кв. м., в Бургас - 69л/кв. м., във Веселие – 62 л/кв. м., в Малко Търново – 57 л/кв. м., в Чирпан – 56 л/кв. м. От НИМХ обясниха ,че на много места валежите са отслабнали. Все още в отделни райони са малко по-интензивни, но като цяло отслабват. В югоизточните области на страната вече спира да вали.  \r\nДеница КИТАНОВА", "date": "2017.10.25", "title": "НИМХ: Най-голямо количество валежи са отчетени  в Карнобат – 177 л/кв. м."}
{"url": "http://www.focus-news.net/news/2017/10/25/2450465/sofiya-vavezhda-se-vremenna-organizatsiya-na-dvizhenieto-vav-vrazka-s-traditsionniya-praznik-na-selo-voluyak.html", "text": "Въвежда се временна организация на движението във връзка с традиционния празник на село Волуяк, съобщиха от пресцентъра на Столична община. На 27 октомври за времето от 10.00 часа до 18.00 часа в село Волуяк се забранява влизането на превозни средства по ул. „Зорница” в участъка между ул. „Свобода“ и улицата покрай читалището. \r\nЗа същото време се променя маршрутът на автобусна линия № 150, както следва (посока ж.п. гара „Волуяк“): от ул. „Зорница” наляво по ул. „Свобода”, надясно по улицата покрай читалището и наляво по ул. „Зорница“ към плодохранилището, двупосочно. \r\nРазкрива се двупосочна спирка в района на променения маршрут. \r\nСтолична дирекция на вътрешните работи осигурява охрана на мероприятието и постове за контрол и регулиране на движението на възловите кръстовища.", "date": "2017.10.25", "title": "София: Въвежда се временна организация на движението във връзка с традиционния празник на село Волуяк"}
{"url": "http://www.focus-news.net/news/2017/10/25/2450466/plovdiv-predstoi-remont-na-zhp-liniyata-mezhdu-grad-karlovo-i-selo-dabene.html", "text": "Предстои ремонт на жп линията между град Карлово и село Дъбене. Това съобщиха за Радио „Фокус“ – Пловдив от пресцентъра на Общината. Ремонтът ще продължи от 6 до 12 ноември 2017 година и ще бъде извършен на железопътните прелези при км 55 и км 57, в междугарието Баня – Карлово, по 82-ра жп линия, между населените места село Дъбене и град Карлово.\r\nПо време на ремонта автомобилите ще се движат по обходен маршрут Карлово – Баня – Войнягово – Дъбене, съгласно одобрен проект за временна организация на движението. По обходния маршрут и в района на прелезите от двете страни ще бъде поставена необходимата вертикална сигнализация.", "date": "2017.10.25", "title": "Пловдив: Предстои ремонт на жп линията между град Карлово и село Дъбене"}
{"url": "http://www.focus-news.net/news/2017/10/25/2450467/sofiya-izlozhba-pipi-dalgoto-chorapche-i-ezitsite-na-evropa-shte-bade-otkrita-v-stolichna-biblioteka-na-28-oktomvri.html", "text": "На 28 октомври (събота) от 11:00 часа в Детския отдел на Столична библиотека ще бъде открита изложбата „Пипи Дългото чорапче и езиците на Европа“, съобщиха от пресцентъра на Столична община. Изложбата е по проект № EDL_2017_1_BG_2 на ЕК и се организира от Столична библиотека и Генерална дирекция „Писмени преводи“ на Европейската комисия. Събитието включва многоезично литературно четене, драматизация, песни, игри и други езикови активности за деца, както и конкурс най-добър костюм и най-добра прическа на герой от книгата.", "date": "2017.10.25", "title": "София: Изложба „Пипи Дългото чорапче и езиците на Европа“ ще бъде открита в Столична библиотека на 28 октомври"}
{"url": "http://www.focus-news.net/news/2017/10/25/2450468/mzhg-osigureno-e-denonoshtno-nablyudenie-na-yazoviri-korektsii-na-reki-i-predpazni-digi-stopanisvani-ot-napoitelni-sistemi.html", "text": "Предприети са всички възможни действия с цел превенция от „Напоителни системи“. Ангажирани са всички ресурси, хора и техника за отводняване на засегнатите територии и недопускане преливането на язовири под контрола на дружеството. Това съобщиха от пресцентъра на Министерството на земеделието, храните и горите (МЗХГ). В резултат на предприетите  действия системите работят на пълна мощност, осигурено е денонощно наблюдение на язовири, корекции на реки и предпазни диги, стопанисвани от \"Напоителни системи\". Задействани са всички помпени станции и отводнителни системи в засегнатите райони, пусната е и аварийна помпа на ОПС „Димчево“ - Бургас.  В района на Бургаска област са паднали значителни валежи от 150-170 л/денонощие. В язовирите „Трояново“ и „Крушево“ са влезли  около 2-2,5 млн. куб. метра. \r\nВ момента наличния обем в яз. Трояново е 3,2 млн. м3, а свободния обем е 2,7 млн. м3, като нивото на водата е на 3 метра под кота преливен ръб. В язовир Крушево при общ обем 11,2 млн. м3, наличния обем е 3,5 млн. м3, а свободния обем е в размер на 7,7 млн. м3. \r\nСредния процент на напълване на язовирите, собственост и стопанисвани от \"Напоителни системи\" ЕАД на територията на област Бургас е  31% и нито един от язовирите не  прелива. \r\nВ районите с „оранжев“ и \"червен\" код е въведено денонощно дежурство, дружеството  има готовност да задейства аварийните групи, налична техника и механизация, съгласно утвърдените аварийни планове за действия при кризисна ситуация вследствие интензивни валежи и  формирани \"високи\" води.", "date": "2017.10.25", "title": "МЗХГ: Осигурено е денонощно наблюдение на язовири, корекции на реки и предпазни диги, стопанисвани от \"Напоителни системи\""}
{"url": "http://www.focus-news.net/news/2017/10/25/2450469/kmetat-na-sofiya-yordanka-fandakova-provede-sreshta-s-zhiteli-na-kv-vitosha.html", "text": "Кметът на София Йорданка Фандъкова проведе среща с жители на кв. „Витоша“, с които набелязаха конкретните мерки за подобряване на придвижването в квартала, инфраструктурата и благоустройството. На срещата присъства и кметът на район „Лозенец” Любомир Дреков. Това съобщиха от пресцентъра на Столична община.\r\nПървата група от мерки са краткосрочните и се предвижда да бъдат изпълнени до края на годината. Вече е променен интервалът на зеления светофар за излизане от квартала. С обратна информация от гражданите ще бъде направена допълнителна корекция при нужда, така че да се намали времето за изчакване. Предстои да се постави допълнително копче на светофара за пешеходно пресичане.\r\nДо края на годината ще бъде изградено още едно пътно платно за десен завой към бул. „Симеоновско шосе”, което ще намали времето за изчакване. За целта се организира преместването на разпределителните кутии от ъгъла при светофара (продължението на ул. „Георги Райчев” при бул. „Симеоновско шосе”). \r\nЩе се изгради и „джоб” за автобусите и спирконавес на спирката на бул. „Симеоновско шосе” (до S-образния завой), за да се освободи пътното платно при спиране на автобусите. Ще се изградят и изкуствени неравности и пешеходни пътеки по ул. „Слав Караславов”, ул. „Асен Разцветников”, ул. „Константин Петканов” и др. За целта комисията по транспорт разглежда всички предложения на гражданите. \r\nДетската площадка на ул. „Дионисии Дионисиев” в момента се проектира и при подходящи метеорологични условия ще бъде завършена до края на годината. \r\nИзграждането на тротоара по ул. „Чавдар Мутафов”, който да свързва детската градина и зоопарка, вече е възложено и ще е завършено до края на годината. \r\nИма готовност да започне поставяне на осветителни тела по съществуващи стълбове на ЧЕЗ, с които вече се водят разговори за осигуряване на мощност. Изграждането на осветление ще продължи и през следващата година. \r\nПроектира се изграждането на връзката между ул. „Борис Руменов” и ул. „Ангел Каралийчев” – по този начин ще бъде отворен вход/ изход на квартала към бул. „Черни връх”, метростанция „Витоша” и новата детска градина в кв. „Кръстова вада“, която ще се изгражда през 2018 г. \r\nРемонтират се участъци от ул. „Могилата“, заедно с тротоар и се изгражда канал по ул. „Филип Кутев”.\r\nРаботи се за отваряне на ул. „Васил Арнаудов”, като за целта трябва да бъдат изкупени частните терени, които попадат в обхвата на улицата. До момента е постигнато съгласие на част от собствениците и има отказ на един от собствениците да участва в преговори. При категоричен отказ за изкупуване ще се пристъпи към отчуждаване.\r\nГолемият проблем в кв. „Витоша“ е липсата на общински терени, включително и върху улици – голяма част от които са изградени върху частни терени. В последните години Столична община наложи практиката да изисква от инвеститорите да осигурят достъп на сградите, които изграждат през терени, които да са публична общинска собственост. Дарените в полза на общината улици в последните години са над 21 хил. кв. м. За съжаление, десетилетия назад това не е било практика, което е довело до тежка ситуация в някои квартали, като кв. „Витоша“, кв. „Кръстова вада“, кв. „Манастирски ливади“ и др. и в момента се изисква огромен финансов ресурс. Освен терена за детската градина, която е построена преди няколко години, в квартала до момента има само още два общински терена, върху които се предвижда да се построят детска площадка и спортно игрище. Частните терени в кв. „Витоша“ са бивши земеделски земи, които са връщани по силата на закона за собствеността и ползването на земеделски земи. \r\nКато дългосрочна цел  - работи се за изграждане на връзка между ул. „Борис Руменов ” и ул. „Ангел Каралийчев”.\r\nПо отношение на строежа на нова сграда на бул. „Симеоновско шосе“ кметът на София е възложила на Дирекция по Контрол на строителството на НАГ и районната администрация да направят пълна проверка на строителния обект. Столичният инспекторат със съдействието на Общинска полиция има задачата да извършва проверки на строителната техника.\r\nПо предложения на гражданите ще се изследват и възможностите за изграждане на други две връзки на квартала с Околовръстния път.", "date": "2017.10.25", "title": "Кметът на София Йорданка Фандъкова проведе среща с жители на кв. „Витоша“"}
{"url": "http://www.focus-news.net/news/2017/10/25/2450470/the-washington-post-kitayskata-komunisticheska-partiya-razkri-novoto-si-rakovodstvo.html", "text": "Китайската комунистическа партия разкри новото си ръководство в сряда, пише Washington Post, като лидерът Си Дзинпин получи още един петгодишен мандат на управление. Генералният секретар на партията представи шестте членове на Политбюро, като все още няма нито един човек, който би могъл да го наследи като лидер на партията и държавата, пише още вестника. Единственият, който запазва поста си в ръководството, освен генералния секретар, е сегашният премиер на страната. Във вторник бе променена и Конституцията на Китай, като името на Си Дзинпин бе добавено като един от принципите на управление, нещо, което не е правено от времето на Мао Дзедун, припомня изданието.  Цанко Цолов", "date": "2017.10.25", "title": "The Washington Post: Китайската комунистическа партия разкри новото си ръководство"}
{"url": "http://www.focus-news.net/news/2017/10/25/2450471/veliko-tarnovo-zapochva-monitoring-na-voennite-pametnitsi-v-naselenite-mesta-s-pod-10-zhiteli-v-oblastta.html", "text": "Започва мониторинг на военните паметници в населените места с под 10 жители в област Велико Търново. Това съобщи пред журналисти Иван Коев, председател на Областния съюз на ветераните от войните, предаде репортер на Радио „Фокус“ – Велико Търново. Той отбеляза, че ще бъдат обиколени 148 населени места. Идеята е на Съюза на ветераните от войните в България. Тя е била представена пред Областната комисия „Военни паметници“. Министерството на отбраната е откликнало. Очаква се мониторингът да се извърши през месец ноември. \r\n„Аз самият съм посещавал такива населени места, без нито един жител. Населеното място е в руини, но паметникът стои, обрасъл в храсти и с лоша инфраструктура. Нашата идея е да се създаде общо движение и на национални празници представители на държавната и местената власт, ученици и обществени политически организации да посещават тези места и да отдадат заслуженото на героите от войните. Никога подреждането на военните части по бойните полета не е определяно по политическа принадлежност“, отбеляза Иван Коев.\r\nСтанка Палазова, областен координатор на Отечествения съюз, посочи, че на 29 октомври се навършват 140 години от смъртта на Павел Бобеков – български революционер, председател на Привременно правителство в Панагюрище и хилядник по време на Априлското въстание в IV революционен окръг. Той умира от тиф във Велико Търново като доброволец в щаба на генерал Гурко по време на Руско-турската война. Павел Бобеков е погребан в църквата „Св. Никола“. През 1996 година, по инициатива на Общинския комитет \"Васил Левски\", подкрепена от Историческия музей, от Община Велико Търново, и Отечествения съюз, е издигнат паметник на героя на  ул. „Въстаническа“, до църквата „Св. Никола“.\r\nНадежда КРЪСТЕВА", "date": "2017.10.25", "title": "Велико Търново: Започва мониторинг на военните паметници в населените места с под 10 жители в областта"}
{"url": "http://www.focus-news.net/news/2017/10/25/2450472/silistra-s-panahida-v-hram-sveta-troitsa-v-alfatar-i-podnasyane-na-tsvetya-i-ventsi-beshe-otbelyazana-130-godishninata-ot-rozhdenieto-na-vladimir-musakov.html", "text": "С панахида в храм „Света Троица\" в град Алфатар и поднасяне на цветя и венци беше отбелязана 130 годишнината от рождението на Владимир Мусаков. Това съобщиха от пресцентъра на Общината.Пред паметника на писателя се поклониха представители на общинска администрация, ДСХ - гр. Алфатар, ОУ „Христо Ботев\" гр. Алфатар, ДГ  „Щастливо детство\" гр. Алфатар.\r\nС литературно-музикална програма в НЧ  „Йордан Йовков 1894\" гр. Алфатар учениците от ОУ „Христо Ботев\" запознаха и поздравиха всички присъстващи с творчеството на Мусаков.\r\nКметът на община Алфатар г-жа Янка Господинова връчи грамота и награда на Александър Петров Йорданов за постигнати високи резултати в национални, регионални и общински конкурси и състезания в сферата на образованието.", "date": "2017.10.25", "title": "Силистра: С панахида в храм „Света Троица\" в Алфатар и поднасяне на цветя и венци беше отбелязана 130 годишнината от рождението на Владимир Мусаков"}
{"url": "http://www.focus-news.net/news/2017/10/25/2450473/izpalnitelna-agentsiya-po-gorite-gorskite-sluzhiteli-reagirat-svoevremenno-na-vseki-za-padnali-darveta-koito-vazprepyatstvat-dvizhenieto-v-obshtina-burgas.html", "text": "Горските служители реагират своевременно на всеки подаден сигнал за паднали дървета и счупени клони, които възпрепятстват движението по пътната мрежа в резултат от силните дъждове и вятър в Община Бургас. Това съобщиха от пресцентъра на Изпълнителната агенция по горите. Въпреки лошото време и дъжда, екип на Държавно горско стопанство – Малко Търново своевременно освободи днес пътя Малко Търново – Граматиково от паднали дървета.\r\nУстановена е връзка с общинските структури по места и всички служители на 12-те горски и ловни стопанства в региона са в готовност да окажат помощ и да реагират с техника за възстановяване движението по пътищата. \r\nОт началото на по-интензивните валежи до сега най-засегнати горски територии са на горските стопанства Малко Търново, Кости и Бургас. \r\nВсе още не е ясен точният размер на щетите, нанесени в горските територии на държавните и общински структури на територията на Регионална дирекция по горите – Бургас, като предстои пълното им установяване съвместно с горските стопанства и общините. \r\nМеждувременно на среща в МРРБ днес се взе решение за създаване на междуведомствена работна група за преглед на нормативната уредба по отношение стопанисването на териториите във вододайни зони, в която да участват представители на МРРБ, МЗХГ и МОСВ. От страна на МЗХГ в срещата взе участие изпълнителният директор на Изпълнителна агенция по горите инж. Григор Гогов.", "date": "2017.10.25", "title": "Изпълнителна агенция по горите: Горските служители реагират своевременно на всеки за паднали дървета, , които възпрепятстват движението в Община Бургас"}
{"url": "http://www.focus-news.net/news/2017/10/25/2450474/reuters-britanskoto-pravitelstvo-ochakva-sdelkata-za-brekzit-da-bade-sklyuchena-v-srok.html", "text": "Британското правителство очаква сделката за Брекзит да бъде сключена в срок и одобрена от Парламента до март 2019 г., предава Reuters, като се позовава на изказване на официален говорител. \r\n„Наше намерение и очакване е, че преговорите ще завършат с добра сделка и достатъчно време преди крайния срок, така че Парламента да одобри условията преди правителството да приключи мандата си“, се казва в съобщението. Изказването опровергава по-ранните очаквания, че преговорите няма да завършат преди месец март 2019 г., когато Великобритания ще излезе от Европейския съюз със или без сделка. \r\nГоворителят потвърди, че премиерът Тереза Мей има пълно доверие във водещият преговорите от страна на Лондон Дейвид Дейвис.  Цанко Цолов", "date": "2017.10.25", "title": "Reuters: Британското правителство очаква сделката за Брекзит да бъде сключена в срок"}
{"url": "http://www.focus-news.net/news/2017/10/25/2450475/d-r-aleksandar-kalaydzhiev-tsirkulira-stomashno-chreven-virus-koyto-proticha-kato-uragan-razviva-se-v-ramkite-na-chasove-sled-kontakt-s-bolen.html", "text": "Циркулира стомашно-чревен вирус, който протича буквално като ураган. Това каза за Радио „Фокус“ – Пловдив д-р Александър Калайджиев, председател на Сдружението на общопрактикуващите лекари в Пловдив. Той поясни, че заразяването става бързо и се развива в рамките на часове след осъществен контакт с болен. „Ако сутринта сте имали контакт със заразен, до вечерта вече сте с болки в корема, отпадналост и повръщане. Вирусът е изключително контагиозен и заразен. Хубавото е, че на този етап протича без усложнения. Преминава за около ден-два, но е изключително прилепчив и страшно неприятен през първите часове“, обясни специалистът.\r\nД-р Александър Калайджиев посочи, че единственият начин за предпазване от вируса е чрез избягване на контакт с болните. „Тук опираме до съвестта на болните. Те не трябва да ходят на работа, но с цялата истерия покрай болничните се получава точно обратното – всички се стремят да са на работните си места и се надяват да оздравеят за ден-два, като си взимат болнични, когато вече почти са оздравели. Но през тези един-два дни, през които са били на работа, половината персонал вече е заразен. Призивът ми към болните е в момента, в който усетят неразположение, още в първите часове да ограничат контактите си, защото човекът отсреща няма как да знае кой е болен и кой как се чувства. Затова оставяме на съвестта на болните просто да си останат в къщи и да ограничат контактите си. Трябва да се знае, че всеки следващ заразен боледува по-лошо от предишните“, каза още председателят на Сдружението на общопрактикуващите лекари.\r\nД-р Александър Калайджиев добави, че все още не се отчита разпространение на есенните вируси с хрема и кашлица. Броят на болните е под нормалния за сезона.\r\nТони МИХАЙЛОВ", "date": "2017.10.25", "title": "Д-р Александър Калайджиев: Циркулира стомашно-чревен вирус, който протича като ураган – развива се в рамките на часове след контакт с болен"}
{"url": "http://www.focus-news.net/news/2017/10/25/2450476/ministar-valentin-radev-osnovnata-prichina-za-situatsiyata-v-burgaska-oblast-sa-dazhdovete.html", "text": "Основната причина за ситуацията в Бургаска област са дъждовете. Това каза министърът на вътрешните работи Валентин Радев пред журналисти в бургаското село Черни връх, във връзка с бедственото положение в общините Бургас и Камено в областта, предаде репортер на Агенция \"Фокус\". Видяхме какви са пораженията. Пътувайки насам видяхме това, което се е случило. Първото впечатление, което имаме, че дъждовете са били толкова големи, че е нямало как да не се случи такова нещо, коментира Радев. Той отбеляза, че прогнозата е била за количества около 20-30 л/кв. м., след това от МВР чрез ГД \"Пожарна безопасност и защита на населението\" са предупредили всички области, че ще има 40-50 л/кв. м. \"Оказва се, че на места са стигнали до 200 л/кв. м. Това означава, че основната причина за това, което се е случило във всички села, са дъждовете\", заяви Радев. \r\nТук е мястото с колегите да изкажем съболезнованията си на близките на тримата загинали. Хубаво е, че са направени всички други неща и не се е случило по-голямо нещастие. Взети са всякакви мерки, не виждаме бедстващи хора - всички, които са имали нужда, са или в роднини, или в кметствата. Електричество и питейна вода има навсякъде. Няма нужда от храна. Пътищата са проходими. Навсякъде има пътища и жандармерия, каза още вътрешният министър.", "date": "2017.10.25", "title": "Министър Валентин Радев: Основната причина за ситуацията в Бургаска област са дъждовете"}
{"url": "http://www.focus-news.net/news/2017/10/25/2450477/ep-po-dobra-zashtita-na-rabotnitsite-ot-izlagane-na-kantserogeni.html", "text": "Граници на експозиция на работното място, тоест максималното количество вредни химични вещества (обикновено изразени в милиграми на кубичен метър въздух), на които работници могат да се излагат, са въведени за: \r\n‒         десет химични агента: 1,2-епоксипропан, 1,3-бутадиен, 2-нитропропан, акриламид, бромоетилен винилбромид, някои хромни (VI) съединения, етилен оксид, хидразин и о-толуидин, плюс огнеупорни керамични влакна; и \r\n‒         генериран от процеса прах от кристален силициев диоксид, създаден чрез добив, рязане или раздробяване на материали като бетон, тухли или камъни. \r\nНовото законодателство също така преразглежда границите на експозиция за две вещества, които вече присъстват в списъка: \r\n‒         прах от твърда дървесина (получен чрез рязане или пулверизиране на дървесина); и \r\n‒         винилхлориден мономер, използван предимно за производство на PVC. \r\nРаботодателите ще трябва да определят и оценят рисковете за работниците, изложени на тези вещества и да предприемат превантивни мерки, съобщават от прессцентъра на Европейския парламент.\r\nЕвродепутатите включиха в промените и задължение на Комисията да направи оценка на възможността за добавяне на репротоксични вещества, т.е. тези, които оказват влияние върху сексуалната функция и репродукцията, в списъка на опасните вещества до първото тримесечие на 2019 г. \r\nНаблюдение на здравето \r\nОсвен това новите правила предвиждат, че националният орган, отговорен за здравното наблюдение на работниците, може да реши, че наблюдение на тяхното състояние трябва да продължи и след края на експозицията, доколкото това е необходимо за опазване на здравето им. \r\nЦитат \r\nДокладчикът Марита Улвског (С&Д, Швеция) каза: „Аз съм невероятно щастлива, че ЕС най-накрая успя да преработи директивата за канцерогените и мутагените. Отне повече от 10 години усилия, за да бъдат постигнати по-амбициозните ѝ цели. Работниците имат нужда да знаят, че са защитени и компаниите не се конкурират въз основа на тяхното здраве. ЕС има нужда от по-силна социална програма и това е добро начало. Ракът е най-голямата причина за смъртност на работното място и ние ще продължим да се борим с него“. \r\nДирективата беше приета с 540 гласа „за“ срещу 6 „против“, 119 „въздържал се“. След като бъдат потвърдени от Съвета, новите правила ще бъдат публикувани в Официалния вестник на ЕС и ще влязат в сила 20 дни след това. \r\nБързи факти \r\nРакът е водеща причина за смърт на работното място в ЕС. Годишно, 53% от работните смъртни случаи са в следствие на рак, сравнени с 28% заболявания на кръвообращението и 6% респираторни заболявания. Най-често срещаните видове, в следствие на работната среда, са рак на белия дроб, мезотелиом (причинен от излагане на азбестови частици) и рак на пикочния мехур.  \r\nНовите правила ще са в полза на работниците в строителния сектор, химическата, автомобилната, дървообработващата и мебелната промишленост, производителите на хранителни продукти и текстил, сектора на здравеопазването и болниците.", "date": "2017.10.25", "title": "ЕП: По-добра защита на работниците от излагане на канцерогени"}
{"url": "http://www.focus-news.net/news/2017/10/25/2450478/veliko-tarnovo-52-ma-veterani-na-otechestveniya-sayuz-v-grada-shte-badat-nagradeni-po-povod-75-godishnina-ot-sazdavaneto-na-organizatsiyata.html", "text": "52-ма ветерани и дейци на Отечествения съюз във Велико Търново ще бъдат наградени по повод 75-годишнина от създаването на организацията. Това съобщи Станка Палазова, областен координатор на Отечествения съюз, предаде репортер на Радио „Фокус“ – Велико Търново. Тържественото събрание – концерт ще се проведе на 30 октомври, от 17.00 часа в Голяма зала на Община Велико Търново. Участие в програмата ще вземат ветерани, дейци и активисти на Отечествения съюз. Доклад за дейността на организацията ще изнесе проф. д-р Христо Глушков, след което ще бъде излъчен кратък филм. С почетен знак и удостоверение ще бъдат наградени 25 души, а юбилеен медал „75 години Отечествен фронт“ ще получат 26 души.  Почетен член на организацията ще стане само един, който ще бъде излъчен от Националния съвет. На събранието ще присъстват представители, дейци и активисти от цялата област, от три поколения. Най-възрастният от тях е на 80 години – Крум Минчев. Станка Палазова отбеляза, че общият брой на членовете на Отечествен съюз в област Велико Търново е 850. Желанието на Инициативния комитет за честването на годишнината в областта е да се изгради мемориален знак в памет на  жертвите и пострадалите от политически репресии при всички режими. Предложението е паметникът да бъде създаден под патронажа на президента Румен Радев. Областният председател на Съюза на ветераните от войните на България Иван Коев припомни, че на 30 септември се е провело национално честване на 75 години от създаването на Отечествения съюз. „По време на националните чествания беше спомената тази идея. Не знам дали е стигнала до президента Радев, но организации, които участват в Инициативния комитет за честването на годишнината в областта, сме на мнение, че такъв мемориал трябва да бъде изграден“, допълни Коев.\r\nНадежда КРЪСТЕВА", "date": "2017.10.25", "title": "Велико Търново: 52-ма ветерани на Отечествения съюз в града ще бъдат наградени по повод 75-годишнина от създаването на организацията"}
{"url": "http://www.focus-news.net/news/2017/10/25/2450479/bozhidar-mihaylov-regionalnata-sluzhba-po-zaetostta-vav-varna-za-vseki-edin-sektor-v-momenta-izpitvame-nedostig-na-kadri.html", "text": "Проблемът с търсенето на кадри е сериозен. Това каза в интервю за Радио „Фокус“ – Варна Божидар Михайлов, директор на Регионалната служба по заетостта във Варна. „Във всеки един сектор в момента изпитваме недостиг, много трудно могат да се намерят специалисти за различните браншове – туризъм, ремонт на автомобили, търговия. Почти във всеки сектор имаме проблем с намирането на хора“, отбеляза Божидар Михайлов. По думите му много се разчита на това, че икономиката е в сериозен подем и работните места, които се обявяват, са относително стабилни.\r\nСпоред заявените работни места в бюрата по труда от областта учителите са най-търсените кадри на първичния трудов пазар, като общо 139 работни позиции за учители са обявени през септември. Търсят се също заварчици, телефонисти, хигиенисти, продавач-консултанти, касиери, организатори работа с клиенти, корпусници корабостроене и кораборемонт, зидаромазачи, общи работници.\r\nМарияна ВАЛЕНТИНОВА", "date": "2017.10.25", "title": "Божидар Михайлов, Регионалната служба по заетостта във Варна: За всеки един сектор в момента изпитваме недостиг на кадри"}
{"url": "http://www.focus-news.net/news/2017/10/25/2450480/shumen-blizo-50-vida-rechni-i-morski-obitateli-vklyuchva-izlozhbata-podvoden-svyat-koyato-shte-gostuva-v-regionalniya-istoricheski-muzey-ot-1-noemvri.html", "text": "„Подводен свят” е новата временна изложба в Регионалния исторически музей в Шумен. Това съобщиха от музея. Тя включва обитатели на речните и морски води от близо петдесет различни вида – най-любопитните декоративни рибки, сред които екземпляри от видовете Черен нож, Уару, Ягуар цихлида, Риба-лъв, Червен папагал, Сребърна акула, Оранда, Скалария, Телескоп, Трофеус дюбози, Гибицепс, Лабидохромис и др. Най-едрите „експонати” са червеноопашат сом, наричан още „речно чудовище”, достигащ дължина 1.8 м, както и псевдоплатистома с максимална дължина в природни условия до 1.5 м, а в аквариумни – до 0,9 м. Най-малките са от видовете Гупа – достигащи от 2 до 4 см и риба-клоун – до 5-8 см. Последният вид е интересен с това, че живее по двойки и ако самката загине, мъжкият се превръща в женска, развивайки съответните полови белези. Риба-стрелец и скат от вида Potamotrigon motoro са сред най-редките живи експонати в изложбата. Periopthalmus papilio е с най-необичайния външен вид от представените в залите на музея риби. През любовния период мъжките впечатляват „дамите” със скокове над водата, при което разперват огромния си и ярко разкрасен гръбен плавник. За удобството на колоритните водни обитатели 22 аквариума с вместимост от по 100 и 200 литра осигуряват естествена среда, която в максимална степен да отговаря на нужните условия – температура, кислород, специфични растителни видове, камъни и аранжировка. Изложбата „Подводен свят” се реализира със съдействието на Община Бургас и може да бъде разгледана в централната експозиция на Регионален исторически музей – Шумен от 1 ноември, всеки ден от 10.00 до 19.00 часа.", "date": "2017.10.25", "title": "Шумен: Близо 50 вида речни и морски обитатели включва изложбата „Подводен свят“, която ще гостува в Регионалния исторически музей от 1 ноември"}
{"url": "http://www.focus-news.net/news/2017/10/25/2450481/asahi-shimbun-sasht-planirat-razpolaganeto-na-nov-eskadron-iztrebiteli-na-ostrov-okinava.html", "text": "САЩ планират разполагането на нов ескадрон изтребители тип F-35A “Светкавица“ в американската база в Кадена на японския остров Окинава, пише местното издание Asahi Shimbun. Това са най-модерните изтребители на въоръжение в армията на САЩ в момента. Съобщението е предизвикало протестите на общинските власти, предава още вестника. Заедно с изтребителите в началото на ноември, ще пристигне и екип от 300 пилоти, с цел участие в шестмесечни учения на острова. До сега на Окинава се намираха само самолети тип F-22, припомня изданието.  Цанко Цолов", "date": "2017.10.25", "title": "Asahi Shimbun: САЩ планират разполагането на нов ескадрон изтребители на остров Окинава"}
{"url": "http://www.focus-news.net/news/2017/10/25/2450482/plovdiv-s-fotoizlozhba-pogled-kam-minaloto-na-26-noemvri-zapochvat-initsiativite-za-denya-na-narodnite-buditeli-v-karlovo.html", "text": "С фотоизложба „Поглед към миналото“, представена в СУ “Васил Левски“ утре, 26 ноември, започват инициативите за отбелязване на Деня на народните будители – 1 ноември, в Карлово. Това съобщиха за Радио „Фокус”-Пловдив от отдел Култура към общината. На 27 октомври, от 13.30 часа в Историческия музей ще се проведе урок по родолюбие под надслов „Богат ли е богатият, ако не е образован“, а от 16.30 часа ще бъде представена и фотоизложбата „Архитектът Йосиф Шнитер“ с участието на проф. д-р Мария Шнитер. В същия ден от 17. 00 часа в Общинска библиотека Карлово ще се проведе литературно четене „Млади будители“ с участието на деца и юноши от всички карловски училища и структурата на Съюза на българските писатели в Карлово. \r\nНа 30 октомври в ОУ „Св. Св. Кирил и Методий“ ще се проведат беседи в клас, посветени на народните будители, а от 13.15 часа отново в СУ „Васил Левски“ ще се състои представяне на проекти на ученици на тема „Аз и моето училище“. На 31 октомври ще се проведат училищни тържества и поднасяне цветя пред паметниците и паметните плочи на народните будители в Карлово и пред Паметник „Васил Левски“.\r\nЗа 1 ноември е предвидено общоградско отбелязване на празника с поднасяне на цветя пред паметниците и паметните плочи на народните будители в Карлово. В 10.30 часа в Комплекс „Старинно Карлово“ в Къща „Райно Попович“ ще се проведе срещата „Поклон пред карловските възрожденци“ с родственици на карловски будители. Гост на инициативата ще бъде поетесата Стоянка Боянова – основател и член на структурата на Съюза на българските писатели в Карлово. Вечерта, от 17. 30 часа в Камерна зала на Народно читалище „Васил Левски – 1861 г.“  ще бъде открито балетно студио „GRAND FOUETTE“, посветено на основоположника на балетното изкуство в България карловеца Пешо Радоев.", "date": "2017.10.25", "title": "Пловдив: С фотоизложба „Поглед към миналото“ на 26 ноември започват инициативите за Деня на народните будители в Карлово"}
{"url": "http://www.focus-news.net/news/2017/10/25/2450483/ministar-nikolay-nankov-yazovir-kamchiya-ima-18-svoboden-obem-yasna-polyana-i-panicharevo-se-izpuska-kontrolirano.html", "text": "Нямаме прекъсване на водоподаването. Трите язовира, които поддържа ВиК-Бургас - язовир \"Камчия\" има 18% свободен обем, двата други язовира \"Ясна поляна\" и \"Паничарево\" при 450-460 куб.л./сек допустим обем ние изпускаме около 18-20 куб.л/сек. Така че контролирано изпускаме язовирите. Това каза министърът на регионалното развитие и благоустройството Николай Нанков пред журналисти в бургаското село Черни връх, във връзка с бедственото положение в общините Бургас и Камено в областта, предаде репортер на Агенция \"Фокус\". \"Имаме в някои села проблеми. Там, ако не заработят помпите, имаме налична питейна вода в рамките на два календарни дни\", коментира Нанаков.  \r\nТой обясни, че от 03.00 часа на АМ \"Тракия\" работят аварийни екипи, като в ранния следобед са преодолени последствията от 4 големи свличания. \"Само в канавките имаме проблеми и понастоящем т.е. там не може да се оттича вода, но ще изчакаме да спрат валежите и ще изчистим и канавките. На АМ \"Тракия\" нямаме ПТП-та заради добрата и акуратна работа на пътноподдържащите фирми и организацията на движението на \"Пътна полиция\" в рамките на деня\", коментира министърът. \r\n\"Към настоящия момент остава затворен участъкът от републиканския път Братово през Полски извор. Отворихме участъка \"Долно Езерово\"- Братово и проблемния участък по пътя Бургас-Средец, където в рамките на 400 м има земни маси и вода на пътното платно. Там от няколко часа сме организирали движението само в едното платно\", обясни Нанков.", "date": "2017.10.25", "title": "Министър Николай Нанков: Язовир \"Камчия\" има 18% свободен обем, \"Ясна поляна\" и \"Паничарево\" се изпуска контролирано"}
{"url": "http://www.focus-news.net/news/2017/10/25/2450484/tass-vladimir-putin-i-frank-valter-shtaynmayer-sa-obsadili-ukrainskata-kriza.html", "text": "Президентите на Русия Владимир Путин и Германия Франк-Валтер Щайнмайер са обсъдили украинската криза в сряда, предава ТАСС. Двамата са разговаряли по време на визитата на Щайнмайер в Москва, припомнят от агенцията. Руският държавен глава разкри в обръщение в сряда, че една от темите по време на двустранната среща е било иницииране от Москва на миротворческа мисия на ООН в Украйна. Путин добави, че „по времето, в което Щайнмайер бе външен министър [на Германия], е предложил някои решения на украинската криза,“, като руският държавен глава се надява те да бъдат изпълнени в следващите години, без обаче да предложи допълнително пояснение.  Цанко Цолов", "date": "2017.10.25", "title": "ТАСС: Владимир Путин и Франк-Валтер Щайнмайер са обсъдили украинската криза"}
{"url": "http://www.focus-news.net/news/2017/10/25/2450485/montana-magla-zatrudnyava-dvizhenieto-po-patya-prez-prohoda-petrohan.html", "text": "Мъгла затруднява движението по пътя през прохода „Петрохан“, съобщи за Радио „Фокус“ – Видин дежурният служител в Областно пътно управление – Монтана. Видимостта там е ограничена до 50 метра. Снеговалежът е спрял, образувалата се снежна покривка е от 8 см. Пътната настилка е почистена от сняг, съобщиха от фирмата, която поддържа пътя през зимата. За прохода „Петрохан“ остава забраната за преминаване на тежкотоварни автомобили над 12 тона.\r\nАнна ЛОЗАНОВА", "date": "2017.10.25", "title": "Монтана: Мъгла затруднява движението по пътя през прохода „Петрохан“"}
{"url": "http://www.focus-news.net/news/2017/10/25/2450486/vrachanskiyat-mitropolit-grigoriy-shte-oglavi-praznichnata-liturgiya-za-dimitrovden-vav-vidin.html", "text": "На духовния празник на Видин – Димитровден Врачанският митрополит Григорий ще оглави тържествената света литургия в града, съобщават от митрополията.  Богослужението ще започне в 9.00 часа в храма „Св. Димитрий Солунски” и ще бъде отслужено от владиката Григорий, който е и наместник на овдовялата видинска епархия, в съслужение със свещеници от града. След края на светата литургия, пред храма, ще бъдат осветени знамена на училища в града. След това с литийно шествие, предвождано от Врачанския митрополит Григорий, кметът на града Огнян Ценков и други официални гости на празника, гражданството ще стигне от църквата до градския площад. В 11 ч. на площада ще започне официалната церемония по издигането на националния флаг. В 12 ч. ще бъде открита тържествената сесия на общинския съвет, на която ще се обявят имената на новите почетни граждани на Видин.", "date": "2017.10.25", "title": "Врачанският митрополит Григорий ще оглави празничната литургия за Димитровден във Видин"}
{"url": "http://www.focus-news.net/news/2017/10/25/2450487/ministar-neno-dimov-depoto-za-otpadatsi-v-bratovo-i-prechistvatelnata-stantsiya-v-gorno-ezerovo-ne-rabotyat.html", "text": "Депото за отпадъци в Братово и пречиствателната станция в \"Горно Езерово\" не работят. Това стана ясно от думите на министъра на околната среда и водите Нено Димов пред журналисти в бургаското село Черни връх, във връзка с бедственото положение в общините Бургас и Камено в областта, предаде репортер на Агенция \"Фокус\". \"Това, което знаем в момента е, че депото на новата регионална система за битови отпадъци има компрометирана част от дренажната система, но няма изливания извън рамките на депото. Част от дигата също е компрометирана. При всички положения депото ще престане да работи до изчистване на тези проблеми. Имаме 4 варианта, които ще обсъдим с кметовете - къде да се депонират отпадъците, преди да се възстанови работата на депото\", обясни Димов. По думите му пречиствателната станция в квартал \"Горно Езерово\" също е престанала да работи. \"Чака се да се оттече водата, за да се види какви са проблемите там и дали и как ще започне депонирането.\r\nКъм днешна дата няма риск нито за почистването на водата, нито за депото\", добави той.\r\n\"Не мога да кажа защо ни е изненадал дъждът. При всички положения е трябвало да бъде предсказан от метеоролозите, но те също не винаги успяват да бъдат точни\", коментира още министърът.", "date": "2017.10.25", "title": "Министър Нено Димов: Депото за отпадъци в Братово и пречиствателната станция в \"Горно Езерово\" не работят"}
{"url": "http://www.focus-news.net/news/2017/10/25/2450488/zhelyo-vardunski-kmet-na-kameno-vse-oshte-se-izdirva-edna-zhena-ot-obshtinata.html", "text": "Все още се издирва една жена от община Камено. Това каза за Радио „Фокус“ кметът Жельо Вардунски. „В момента има една жена, която се издирва. Бедстващи хора единствено останаха две жени в село Ливада, които сме ги приютили и сме им осигурили стая за нощувка с отопление и храна. Други бедстващи хора няма, всички са извадени от къщите, които бяха потенциално опасни. Голяма част се прибраха при роднините и при децата си. От тази гледна точка обстановката е малко по-спокойна“, посочи Вардунски. Той поясни, че остава опасността да се пътува в региона, както и, че все още няма основание за отмяна на бедственото положение. Кметът на Камено допълни, че всички хора са изведени от потенциално опасните постройки. Жельо Вардунски съобщи, че е получил уверение от пристигналите на място министри на вътрешните работи Валентин Радев, на регионалното развитие и благоустройството Николай Нанков и на околната среда и водите Нено Димов, че имат  готовност за оказване на съдействие и помощ на общината в тежката ситуация. \r\n26 октомври е обявен за Ден на траур в община Камено.", "date": "2017.10.25", "title": "Жельо Вардунски, кмет на Камено: Все още се издирва една жена от общината"}
{"url": "http://www.focus-news.net/news/2017/10/25/2450489/the-hill-povecheto-ot-chlenovete-na-demokraticheskata-partiya-na-sasht-imat-polozhitelno-mnenie-za-dzhordzh-bush-mladshi-spored-anketa.html", "text": "Според анкета, направена съвместно от The Economist и агенция YouGov, 51% от челновете на американската Демократическа партия имат положително мнение за бившия американски президент Джордж Буш (младши), пише The Hill. Други 42% от анкетираните са заявили, че не харесват 43-я държавен глава, докато седем процента от участвалите са посочили отговора „Не знам“. Информацията е публикувана само седмица, след като Буш разкритикува сегашната политика на Белия дом най-вече що се отнася до външните дела. Речта на Буш бе приета като атака срещу сегашния президент Дондалд Тръмп, въпреки че неговото име не бе пряко споменато, напомнят от вестника. Цанко Цолов", "date": "2017.10.25", "title": "The Hill: Повечето от членовете на Демократическата партия на САЩ имат положително мнение за Джордж Буш (младши), според анкета"}
{"url": "http://www.focus-news.net/news/2017/10/25/2450490/ministar-valentin-radev-na-23-noemvri-shte-se-provede-mezhduvedomstven-savet-za-namalyavane-riska-ot-bedstviya.html", "text": "На 23-ти ноември е обявен Междуведомствен съвет за намаляване риска от бедствия. Това е обявено преди това бедствие. Казвам го, защото получихме обвинения от опозицията. Там ще се обсъждат две неща - какви ще са плановете за в бъдеще и стратегия за 10 години напред какво да направим в зависимост от климатичните промени и това, което се случва в Европа. Важно е да се знае, защото получаваме неадекватни обвинения. Това каза министърът на вътрешните работи Валентин Радев пред журналисти в бургаското село Черни връх, във връзка с бедственото положение в общините Бургас и Камено в областта, предаде репортер на Агенция \"Фокус\". \"Говорих с главния прокурор, пътувайки насам, той ме увери, че и за тримата починали се води досъдебно производство как се е случило това. За четвъртата - жена, изчезнала, нямаме информация в момента\", обясни Радев.\r\nМинистърът на вътрешните работи Валентин Радев съобщи, че на пострадалите ще бъде отпусната държавна помощ по 325лв., но тепърва предстои оглед на пострадалото имущество в региона. \r\n\"Сутринта първо община Бургас обяви частично бедствено положение, малко по-късно община Камено обяви пълно бедствено положение. На законово основание обявих частично бедствено положени за областта. С екипите на пожарната и на общинските администрации от първия възможен момент сме на терен. Участвахме в помагането на хората. Беше мобилизирана максимална техника - 8 екипа на пожарната, с водолази, спасителни лодки. за съжаление стихията беше огромна и трудно преодолима като обем вода, за да може да се достигне до някои от хората и да им се помогне, други бяха спасени. Съболезнования на близките\", каза от своя страна областният управител на Бургас Вълчо Чолаков.", "date": "2017.10.25", "title": "Министър Валентин Радев: На 23 ноември ще се проведе Междуведомствен съвет за намаляване риска от бедствия"}
{"url": "http://www.focus-news.net/news/2017/10/25/2450491/plovdiv-mezhdunaroden-kitaren-festival-shte-se-provede-za-vtori-pat-v-grada-kontserti-i-muzikalni-rabotilnitsi-sa-chast-ot-programata-mu.html", "text": "Международният китарен фестивал „GuitArt Fest“ ще се проведе за втори път в Пловдив в последните дни на октомври. Това съобщиха за Радио „Фокус“ – Пловдив от дирекция „Култура и културно наследство“ към Общината. Второто издание на събитието ще се открие с фламенко спектакъл на 27 октомври от 19.30 часа в Драматичен театър – Пловдив от испанския Еду Вико секстет. Същата вечер от 22.00 часа концерт в Bee Bop Café ще направят Ritmos Negros – група, която интерпретира афро-перуанска музика.\r\nСледващият ден е наситен с музикални работилници, които ще се проведат в галерия „Тракарт“. Първата работилница ще направи Еду Вико от 10.30 часа, след него Ивайло Звезомиров ще запознае присъстващите с „Ролята на бас китарата в съвременните музикални стилове“, а след това ще се проведе уъркшоп на тема „Акордите: вдъхновението и бекграунда, върху който импровизираме“.\r\nВечерта на 28 октомври в Драматичен театър рецитал ще изнесе кубинският китарист Марко Тамайо. Вечерта ще приключи с концерт на Йес Псайла и Веселин Койчев в Bee Bop Café. На 29 октомври проф. Марко Тамайо ще проведе майсторски клас, за който активните участници ще се подбират предварително. По същото време в галерия „Тракарт“ ще се проведат китарни работилници, които стартират в 11.00 часа с Йес Пайла и Веселин Койчев на тема „Техника, фразиране и душевност: импровизацията като стил“ . След тях застъпва Атанас Шишков-фюжън китара,  с „Тапинг техника: концепция и изпълнение“.\r\nВ 18.00 часа в галерия „Тракарт“ Марко Тамайо ще представи авторската си книга „Основни принципи при изпълнението на класическа китара“. Вечерта ще завърши с концерт на „Йес Псайла Квартет”със специалното участие на Стоян Янкулов, Ясен Велчев и Ивайло Звездомиров в Bee Bop Café.\r\nВсички работилници и лекции са с вход свободен, а билети за концертите в рамките на фестивала могат да бъдат закупени в билетните мрежи и центрове.\r\nТони МИХАЙЛОВ", "date": "2017.10.25", "title": "Пловдив: Международен китарен фестивал ще се проведе за втори път в града, концерти и музикални работилници са част от програмата му"}
{"url": "http://www.focus-news.net/news/2017/10/25/2450492/sport-zavarshiha-dve-sreshti-ot-osminafinalite-na-turnira-za-kupata-na-balgariya.html", "text": "Монтана загуби от Левски с 0:1 в мач от осминафиналите на турнира за Купата на България. Минималната победа придвижи столичния тим към следващата фаза на надпреварата. В другата среща от осминафиналите, Славия и Локомотив (Пловдив) завършиха 1:1 в редовното време, след което мача стигна до продължения, като Славия победи с 2:1 благодарение на гол в последните минути.", "date": "2017.10.25", "title": "Спорт: Завършиха две срещи от осминафиналите на турнира за Купата на България"}
{"url": "http://www.focus-news.net/news/2017/10/25/2450493/predstoyashti-sabitiya-v-stranata-za-26-oktomvri-agentsiya-fokus.html", "text": "***\r\nОт 12.00 часа министърът на здравеопазването проф. Николай Петров ще присъства на тържественото освещаване на регистратурата в Поликлиника – ВМА и на дарени 3 линейки и 4 леки автомобила за Военномедицинска академия. \r\n***\r\nОт 14.00 до 17.30 часа в зала „София“ на хотел „Маринела“ ще се състои годишната министерска среща ЕС – Западни Балкани в областта на правосъдието и вътрешните работи под егидата на Естонското председателство на Съвета на ЕС. От 17.30 часа пресконференция ще дадат Вера Йоурова - еврокомисар по правосъдие, потребители и равнопоставеност на половете, Урмас Рейнсалу - министър на правосъдието на Естония, Цецка Цачева – министър на правосъдието на България.\r\n***\r\nОт 09.00 часа ще започне заседанието на Народното събрание.\r\n***\r\nВ 09.00 часа в „София Ивент цетър“ ще бъде открит „Форум Градът“. Участие в събитието ще вземе зам.-министърът на регионалното развитие и благоустройството Деница Николова. Темите на тазгодишното издание на традиционния форум са „Модерно градско развитие“, „Транспорт и мобилност“, „Интелигентни решения и технологии“.\r\n***\r\nОт 09.00 часа в зала „Рубин“ на хотел „Рамада“ ще бъде открита XII международна научна конференция „Физика, химия и биология на водата“.\r\n***\r\nВ 09.00 часа в хотел „Балкан“ ще бъде проведена XIII национална конференция по е-образование.\r\n***\r\nОт 09.00 часа в Специализирания наказателен съд ще се гледа делото срещу Емил М., Лазарин Л., Едуард П. и Мартин Д. за организиране и ръководене на организирана престъпна група. \r\n***\r\nОт 09.30 часа в църквата „Св. вмчк Димитър“ Българският патриарх Неофит ще участва в празнична св. Литургия по повод Димитровден.\r\n***\r\nОт 09.30 часа в Специализирания наказателен съд ще се гледа делото срещу Мирослав С., Данаил А. и Георги К. за изнудване.\r\n***\r\nОт 09.30 часа в Института за етнология и фолклористика с Етнографски музей при БАН ще се проведе българо-полската научна конференция „Християнска култура и фолклор в съвременността - българо-полски паралели\".\r\n***\r\nОт 10.00 часа ще се проведе заседание на Столичния общински съвет.\r\n***\r\nОт 10.00 часа в Националния пресклуб на БТА ще се пресконференция по повод Първата Балканска конференция по персонализирана медицина.\r\n***\r\nОт 10.00 часа в СГС е насрочена въззивна мярка на Йордан Златков за стрелбата в кв. „Лозенец\".\r\n***\r\nОт 10.00 часа в Специализирания наказателен съд ще се гледа делото срещу Гриша Г., Данаил Г., Емилия С. и др. за организиране и ръководене на организирана престъпна група. \r\n***\r\nОт 10.00 часа в Специализирания наказателен съд ще се гледа делото срещу Атанас Д., Мартин В., Стоян А. и др. за организиране и ръководене на организирана престъпна група. \r\n***\r\nОт 10.00 часа в Специализирания наказателен съд ще се гледа делото срещу Пенчо Ч. за незаконно превеждане през граница. \r\n***\r\nОт 11.00 часа в Специализирания наказателен съд ще се гледа делото срещу Сашко П., Васил К., Йорданка Х. за образуване и ръководене на организирана престъпна група. \r\n***\r\nОт 11.00 часа в Националния исторически музей ще се състои пресконференция по повод откриването на колективни монетни находки и края на разкопките на крепостта „Кокалянски Урвич”, Софийско.\r\n***\r\nОт 14.00 часа в зала „Изток“ на Народното събрание Комисиите по европейските въпроси и контрол на европейските фондове и по вътрешна сигурност и обществен ред ще се срещнат с европейския комисар по въпросите на миграцията, вътрешните работи и гражданството Димитрис Аврамопулос. От 16.00 часа в Софийска градска художествена галерия комисар Димитрис Аврамопулос ще проведе граждански диалог на тема \"Крепостта Европа? Миграция и сигурност в ЕС\".\r\n***\r\nОт 15.30 часа в зала 130 в Народното събрание (пл. „Княз Александър I“, № 1) ще се проведе заседание на Комисия по здравеопазването  към НС, в рамките на което ще се проведе дискусия на тема „70 години ревматология в България: минало, настояще и бъдеще“. \r\n***\r\nОт 15.30 часа в хотел „Хилтън“ за първи път в България ще бъде отбелязван Световният ден на ценностите.\r\n***\r\nОт 18.00 часа в Американския център на Столична библиотека ще се проведе поетична вечер под надслов „Япония, любов моя!“.\r\n***\r\nВ 18.00 часа в Двореца ще бъде открита изложбата „Пейзажи със старини. От колекция на Националната галерия“. \r\n***\r\nОт 19.00 часа във Военния клуб ще се състои ще бъдат представени първите два филма от документалната поредица „Българско военно чудо“.\r\n***\r\nОт 19.00 часа в зала „Experience“ на Софтуерния университет ще се състои премиерата на книгата „Вдъхновяващи истории на успели българи“, проект на сп. Амбиция.\r\n***\r\nВ Sofia Tech Park българският еврокомисар по цифровата икономика и общество \r\nМария Габриел ще открие първата и уникална по своя формат за България Дигитална (не)конференция София 1.0 (The Digital UnConference Sofia 1.0).\r\n***\r\nОт 10.30 часа, в зала № 5 на общината ще се проведе среща на тема „Движение и подготовка за раждане“.   \r\n***\r\nОт 11.00 часа на територията на Централен склад, местност Джампалица ще бъде открит първият Музей на водата. \r\n***\r\nОт 13.00 часа в Културен център „Морско казино“, зала „Георги Баев“  ще се проведе XIX годишна международна конференция на Общинската мрежа за енергийна ефективност ЕкоЕнергия.\r\n***\r\nОт 14.00 часа в зала „Варна“, Община Варна, на посещение ще бъде посланикът на Литва у нас Н. Пр. Арвидас Почиус.\r\n***  \r\nОт 09.00 часа в църквата „Успение Богородично“ ще се състои празнична Света литургия по случай  Димитровден. \r\n***  \r\nОт 11.00 часа ще се проведе литийно шествие с иконата на св. Димитър от църквата „Успение Богородично“ до църква-музей „Св. Димитър Солунски“. \r\n***  \r\nОт 11.00 часа в зала 321 на Ректоратана Великотърновския университет ''Св. Св. Кирил и Методий'' ще бъде открита Шеста международна научна конференция „Балканите – език, история, култура”. \r\n***  \r\nОт 11.15 часа в църква-музей „Св. Димитър Солунски“ ще се проведе празник по повод Димитровден. \r\n***  \r\nОт 14.00 часа в голяма зала на Община Велико Търново ще се проведе Сесия на Великотърновски общински съвет. \r\n***  \r\nОт 14.00 часа в чуждоезиковия център на РНБ “П. Р. Славейков“ в кв. „Колю Фичето“ ще се проведе среща-разговор с писателя, журналист и фотограф - Огнян Панов и представяне на дебютната му книга с разкази \"Горчива мъгла\".\r\n***  \r\nОт 18.00 часа в Изложбени зали „Рафаел Михайлов“ ще бъде открита фотоизложба „Портрет“ с автор Марина Чамуркова. \r\n***  \r\nОт 20.00 часа на  площад „Цар Асен I“ ще бъде излъчен Аудио-визуален спектакъл „Царевград Търнов – звук и светлина“. \r\n***  \r\nОт 09.00 часа в храм „Св. Димитрий Солунски” ще бъде отслужена от Врачанския владика Григорий, който е и наместник на овдовялата видинска епархия, Света литургия за празника на Видин – Димитровден. \r\n***  \r\nОт 11.00 часа  на площад „Бдинци“  ще започне официалната церемония по издигането на националния флаг. В 12.00 часа ще бъде открита тържествената сесия на Общинския съвет, на която ще се обявят имената на новите почетни граждани на Видин. \r\n***\r\nОт 14.00 часа в Синята зала на Младежки дом – Враца кметът Калин Каменов ще присъства на откриването на фотоизложба.  Целта на изложбата е, със събраните от продадените фотоси средства да се направи спортен музей, където ще бъдат показани успехите на врачанските спортисти. \r\n***\r\nОт 17.00 часа в синя зала на Младежки дом ще се проведе авторски поетичен рецитал на Евдокия Марангозова „Под шапката на Живота“. \r\n***\r\nОт 18.30 часа във Военен клуб – Враца ще се състои празничен концерт – честване по повод 120 години от създаването на клуба. \r\n***\r\nОт 19.00 часа в Драматичен театър „Йордан Йовков“ ще се играе спектакълът „Гераците“. \r\n***\r\nОт 09.30 часа в Зала „Инфра“ на Община Казанлък ще се проведе заседание на Общинския съвет.\r\n***\r\nОт 10.00 часа в залата на Информационния център на ул. „ Искра“ 4 ще се състои дискусия на тема „„Общата селскостопанска политика на Европейския съюз след 2020г. и развитието на българското земеделие“, организирана от Община Казанлък.\r\n***\r\nОт 10.30 часа в заседателната зала на Община Кюстендил ще се проведе редовно заседание на Общински съвет.\r\n***\r\nВ 10.30 часа в Приемна зала на областна администрация Пазарджик ще се проведе извънредно заседание на Областната епизоотична комисия във връзка с констатирани огнища на болестта инфлуенца по птиците /грип/.\r\n***\r\nОт 09.00 часа в храм „Св. Димитър” в Старинен град Пловдив Пловдивският митрополит Николай ще оглави Aрхиерейска света Литургия по повод Димитровден.\r\n***\r\nОбщинските съветници от ГЕРБ - Пловдив организират приемни за граждани:\r\nПетър Попов ще разговаря с граждани от 17.30 до 19.00 часа в офиса на ГЕРБ в район „Западен” на ул. „Царевец” № 9. ; Ясен Михайлов ще се срещне с граждани от 17.30 до 19.00 часа в офиса на ГЕРБ в район „Западен” на ул. „Царевец” № 9; Гошо Къчков ще приеме граждани от 17.30 до 19.00 часа в офиса на ГЕРБ в район „Северен” на бул. „Марица” №91; Пенчо Малинов ще проведе приемна за граждани от 17.00 до 18.30 часа в офиса на ГЕРБ в район „Източен” на ул. „Коста Паница” №5; Веселин Маневски ще разговаря с граждани от 16.00 до 18.00 часа в офиса на ГЕРБ в район „Южен” на ул. „Академик Петър Динеков” № 1А.\r\n***\r\nОт 9.30 часа в 10 зала на Пловдивския окръжен съд ще се гледа делото срещу подсъдимия Таньо Т., обвинен в умишлено убийство по особено жесток и мъчителен начин. \r\n***\r\nОт 10.00 часа в зала 12 на Районен съд – Пловдив ще се гледа делото срещу Пенка П. и Петя В., обвинени в присвояване на чужди пари на обща стойност 3600 лв. \r\n***\r\nОт 10.00 часа в общинската база на Дирекция „Спорт и младежки дейности“ в Общината ще се проведе шахматен турнир „Мечтай, планирай, реализирай – живей истински!”.\r\n***\r\nОт 10.30 часа на официална церемония в Драматичен театър „Н.О.Масалитинов“ 124 магистри от 13 специалности във Висшето училище по агробизнес и развитие на регионите ще получат дипломите си, с което ще бъде отбелязана 25-годишнината на учебното заведение. \r\n***\r\nОт 11.00 часа на ул. „Дилянка“ в кв. „Тодор Каблешков“ кметът на район “Северен” инж. Ральо Ралев ще направи първа копка, с която ще даде старт на строително-ремонтните дейности по изграждане на приемна на III-то РУ “Полиция” при ОД на МВР – Пловдив. На събитието се очаква да присъстват вицепремиерът Валери Симеонов и заместник-министърът на вътрешните работи Стефан Балабанов.\r\n***\r\nОт 11.00 часа в сградата на КНСБ – Пловдив ще се проведе пресконференция във връзка с националният протест, организиран от КНСБ на 27 октомври в София под мотото „Работеща България иска по-високи заплати“.\r\n***\r\nОт 11.30 часа в зала 10 на Пловдивския районен съд ще се гледа делото срещу подсъдимите Красимир Ф. и синът му Петър Ф. Двамата са обвинени  за причиняване на имотна вреда в особено големи размери, представляваща особено тежък случай.\r\n***\r\nОт 17.00 часа в хотел „Риу Правец“ ще бъде открит VІІІ-ми конгрес по физикална и рехабилитационна медицина.\r\n***\r\nОт 10.00 часа в Зала 1 на Областна администрация Русе ще се проведе извънредно заседание на постоянно действащата междуведомствена областна епизоотична комисия заради птичия грип.\r\n*** \r\nОт 15.00 часа в „Детски отдел“ на Градска библиотека ще бъдат отбелязани 110 години от рождението на Астрид Линдгрен. \r\n***  \r\nОт 18.30 часа в салона на ПБНЧ „Еленка и Кирил Д. Аврамови 1856“ ще бъде представена постановка  на ДКТ „Васил Друмев“ – Шумен „Хористи“ – комедия от Николай Гундеров и Димитър Събов. \r\n***\r\nВ празничния за Сливен 26 октомври програмата в града започва в 08.30 часа в Катедрален храм „Свети Димитър”, където ще бъде отслужена празнична Света литургия. В 09.30 часа в къща-музей „Добри Чинтулов” ще се състои ритуал по вписване името на носителя на наградата „Добри Чинтулов” в паметната лауреатска книга. От 11.00 часа на  площад „Хаджи Димитър” ще започне тържествената церемония по повод празника на Сливен. От 12.00 часа на площада ще се състои концерт на орк. „Канарите“ . Програмата за празника ще продължи в 16.00 часа в парк „Юнак“ срещу спортна зала „Васил Левски“ с официално откриване на новопостроената спортна зала  по борба на клуб „Станка Златева“. От 18.00 часа на открита сцена на пл. „Хаджи Димитър“ ще се състои празничен концерт на БГ-Дуетът. След концерта ще се състои празнична заря.\r\n***\r\nОт 08.30 часа в храм „Св. Димитър“ Неврокопският митрополит Серафим ще отслужи тържествена литургия по повод 170-ата годишнина от освещаването на църквата. Програмата за празника на храма ще продължи с водосвет, курбан за здраве и концерт на хора „Йоан Кукузел“. \r\n***\r\nОт 18.00 часа в зала „Петър Стайков“ в Клуба на дейците на културата ще бъде представена книгата  „Сърце на длан“ на журналиста от БНР Румен Стоичков. \r\n***\r\nОт 10.30 часа ще се бъде открита Първата Национална среща на експертите по социални дейности и здравеопазване от Общините.\r\n***\r\nОт 10.30 часа в НЧ „Пробуда -1927“, с. Горно Ботево, по повод празника на селото Димитровден ще се състои празник под надслов „Едно село, едни традиции, едни обичаи“. \r\n***\r\nОт 13.30 часа ще се проведе среща на състезатели и треньори от националния отбор по плуване с ученици от Спортно училище  „Тодор Каблешков“ Стара Загора. От 16.00 часа на плувния басейн започва Открит урок на състезатели и треньори от националния отбор по плуване пред деца от спортните клубове по плуване.\r\n***\r\nОт 11.00 часа в Регионалния пресклуб на БТА ще бъде представена програмата и участниците на предстояща международна конференция на тема „Войната и мирът в Средновековна България” във Велики Преслав.", "date": "2017.10.25", "title": "Предстоящи събития в страната за 26 октомври (Агенция „Фокус“)"}
{"url": "http://www.focus-news.net/news/2017/10/25/2450509/predstoyashti-mezhdunarodni-sabitiya-za-26-oktomvri-agentsiya-fokus.html", "text": "Каталунският регионален парламент заседава за да реши как да отговори на намеренията на испанското правителство да отнеме част от правата на автономната област.\r\n*** Продължават преговорите за формиране на управляваща коалиция в Германия.\r\n*** Среща между представители на НАТО и Русия в белгийската столица.\r\n*** В ООН ще бъде представен нов доклад за използването на химическо оръжие в Сирия. \r\n***", "date": "2017.10.25", "title": "Предстоящи международни събития за 26 октомври (Агенция „Фокус“)"}
{"url": "http://www.focus-news.net/news/2017/10/25/2450510/pazardzhik-oblastniyat-savet-za-namalyavane-riska-ot-bedstviya-obsadi-izgrazhdaneto-na-dobrovolni-formirovaniya-i-oborudvaneto-im.html", "text": "Областният съвет за намаляване риска от бедствия е провел заседание, свързано изграждането на доброволни формирования на територията на област Пазарджик, организирането и провеждането на обучения на доброволците, оборудването им с техника и екипировка. Това съобщи за Радио „Фокус“ – Пазарджик Мария Ловчинова от Областна администрация Пазарджик. Тя обясни, че в съвета участват ръководители на държавни институции, представители на общини и на неправителствени организации. „На днешното заседание, членовете на Областния съвет за намаляване на риска от бедствия определиха и състава на постоянните работни групи в пет направления – земетресения, наводнения, ядрена и радиационна авария и химическа защита, пожари и снегонавявания, епидемии и епизоотии“, уточни Ловчинова. По време на заседанието е станало ясно, че на база на стандартите за численост, на територията на областта следва да има 250 доброволци. Към края на септември регистрираните доброволци в област Пазарджик са общо 114, което представлява 45,6% от предвидените бройки.\r\nВаня НИКОЛОВА", "date": "2017.10.25", "title": "Пазарджик: Областният съвет за намаляване риска от бедствия обсъди изграждането на доброволни формирования и оборудването им"}
{"url": "http://www.focus-news.net/news/2017/10/25/2450511/radostin-tanev-gerb-antikoruptsionniyat-zakon-e-nasochen-kam-grazhdanite-i-ne-obsluzhva-politicheski-kragove.html", "text": "Антикорупционният закон, който беше приет на първо четене, е насочен към гражданите и не обслужва конкретни политически кръгове, заяви в интервю за Радио „Фокус“ народният представител от Парламентарната група на ГЕРБ Радостин Танев. По думите му органите, които предстои да бъдат обединени в ново антикорупционно звено, са доказали своята ефективност. \r\n“Ясно трябва да се знае, не само от нас, политиците, но и от гражданите, че този закон не е насочен и не се прави за дадена политическа партия, или само за политически цели, или, както днес се изразиха колегите - с цели, насочени към хора в правителство, в парламента и т. н. Идеята ни е ние да го  насочим към максимален брой институции, към които към момента има подадени по някакъв начин жалби“, заяви Радостин Танев и допълни, че основната цел на новия антикорупционен закон е той да действа с максимално голям обхват. „Идеите, въз основа на които е изграден законът, показват, че ГЕРБ не се страхува да се бори с корупцията“, подчерта той.", "date": "2017.10.25", "title": "Радостин Танев, ГЕРБ: Антикорупционният закон е насочен към гражданите и не обслужва политически кръгове"}
{"url": "http://www.focus-news.net/news/2017/10/25/2450512/vitseprezidentat-iliyana-yotova-razgovarya-sas-studenti-ot-unss-po-temata-za-otbranitelnata-sistema-na-es-obzor.html", "text": "Вицепрезидентът Илияна Йотова проведе лекция-дискусия в Университета по национално и световно стопанство (УНСС), по време на която разговаря със студентите по темата за отбранителната система на Европейския съюз. Срещата беше организирана от Студентско сдружение „ЕГО ПОЛИТИКО“.\r\nПо време на дискусията стана ясно, че Европа е на второ място в света след САЩ по разходи за отбрана. „Все по-често се задават въпросите дали трябва да влагаме толкова много в това, но нека да погледнем реално каква е ситуацията днес в Европа. Отбранителната промишленост е силно фрагментирана и имаме нови предизвикателства и заплахи, на които трябва да отговорим адекватно – тероризъм, киберпрестъпност, конфликти в много части на света и т.н.“, обясни тя и посочи, че през последните години САЩ са увеличили разходите си за отбрана два пъти повече от всички държави в Европейския съюз взети заедно, Русия е инвестирала 5.4% от БВП в сигурност, а Китай е увеличила със 150% бюджета си за отбранителна политика. „Ако допреди години хората са се интересували само от собствения си стандарт на живот, то сега всеки го е грижа най-вече сигурността на него и семейството му“, каза още Йотова.\r\nВицепрезидентът обясни, че заплахите пред сигурността са много и нито една държава по целия свят не може да гарантира нужната сигурност самостоятелно. „И европейските институции все още не могат да намерят правилните решения на всички конфликти. За съжаление, все още сме на етап, в който службите за сигурност буквално си кътат информацията и не искат да я предоставят на своите колеги“, каза Йотова.\r\nКато една от най-големите грешки по отношение на мигрантската политика на Европа тя посочи превръщането на европейски територии в т.нар. горещи точки. Това са онези пунктове в градове от страните от външната граница на Европейския съюз – най-вече България и Гърция, където като пристигнат бежанците, се извършва нотификация, снемат им се отпечатъците и т.н., за да се разбере кой пристига на европейска територия. „Нашето предложение беше друго – тези пунктове да бъдат още в транзитните държави – там, където са големите лагери от бежанци емигранти преди да тръгнат към Европа, и още на това място да се знае кои са всъщност хората, които мигрират. За съжаление, ние ги допуснахме на европейска територия, а се оказа, че нито финансово, нито икономически, нито социално сме готови за тях“, каза вицепрезидентът и обясни, че чак сега се е заговорило, че това било грешка. „Едва сега в програмната си реч новият френски президент г-н Макрон каза, че това не е правилно и трябва да се върви в друга посока“, каза още Йотова.\r\nТя коментира и темата за отбранителната ограда с Турция, като обясни, че европейските институции са зле настроени към нейното изграждане. От думите й стана ясно, че липсата на финансиране идва още от 2013 г., когато се е изчислявало колко трябва да получава България за сигурността на своите граници и това е станало въз основа на данни от 2011 г. „А като погледнем назад във времето, ще видим, че през 2011 г. България не е имала проблем с миграцията“, каза още Йотова и изрази надеждата си, че в края на 2020 г. с гласуването на новия бюджет на страната ни вече ще ѝ бъде отчетено място като външна граница на съюза и ще ѝ бъдат заделени повече средства за сигурността.\r\nВицепрезидентът коментира и темата за предстоящото Българско председателство на Съвета на ЕС, като обясни, че по време на него България ще трябва да балансира крайните позиции по Дъблинското споразумение. Тя уточни, че последните решения от него не са добри за страната ни, защото голяма част от хората, които влизат у нас, не искат да остават тук, а това не се отчита. „Нашите министри ще трябва да предлагат как да се балансират и различните позиции – тази на Вишеградската четворка и европейската позиция, които са в двете крайности. При нас, българите, много малко се говори по тази тема“, каза още Йотова.\r\nЦветилена СИМЕОНОВА", "date": "2017.10.25", "title": "Вицепрезидентът Илияна Йотова разговаря със студенти от УНСС по темата за отбранителната система на ЕС (ОБЗОР)"}
{"url": "http://www.focus-news.net/news/2017/10/25/2450513/blagoevgrad-v-grada-shte-bade-otkrit-parviyat-muzey-na-vodata.html", "text": "В Благоевград ще бъде открит първият Музей на водата. Това съобщиха за Радио „Фокус“ – Пирин от „Водоснабдяване и канализация“ ЕООД – Благоевград. Събитието ще се проведе на 26 октомври от 11.00 часа на територията на Централен склад, местност Джампалица. От водното дружество приканват жителите и гостите на града да присъстват на откриването на музея, посветен на 60-годишнината от създаване на „Водоснабдяване и канализация“ ЕООД – Благоевград. В музейната експозиция е събрана информация и снимки от работа на ВиК специалистите през годините, важни и интересни ВиК инструменти и съоръжения, познавателни и обучителни материали за малките и големи любители на водата.", "date": "2017.10.25", "title": "Благоевград: В града ще бъде открит първият Музей на водата"}
{"url": "http://www.focus-news.net/news/2017/10/25/2450514/burgas-postavyat-yubileyniya-spektakal-patuvane-v-nhk-posveten-na-80-godishninata-na-vanyo-valchev.html", "text": "Определян като безмилостен сатирик, безжалостен критик и нежен поет, авторът на текстовете на едни от най-популярните български естрадни песни Ваньо Вълчев навърши 80 години. Юбилеят ще бъде отбелязан в родния му Бургас със спектакъла \"Пътуване...\", който ще бъде поставен в Дома на нефтохимика в петък, 27 октомври, от 18:30 часа. Това съобщиха от пресцентъра на Община Бургас.\r\nРежисьор на спектакъла е Симеон Димитров. Участие в него ще вземат актьорите Стоян Памуков, Юри Ангелов, Алекс Анмахян, Ива Иванова, Никол Николова, които ще изнесат рецитал по творби на Ваньо Вълчев.\r\nНа сцената в Дома на нефтохимика ще се качат изпълнителите Тони Димитрова, Стефан Диомов, Вокална формация \"Фортисимо\", Георги Дюлгеров, Красимира Кралева, Вокална формация \"Морски песъчинки\", ДТФ \"Усмивка\".\r\nПисателят Михаил Вешим и литературният критик доц. Йордан Ефтимов ще говорят за творчеството на Ваньо Вълчев.\r\nГостите на спектакъла \"Пътуване...\", който е с вход свободен, ще имат възможността да видят с участието на Ваньо Вълчев и интервю с композитора Тончо Русев.\r\nВаньо Вълчев е почетен гражданин на Бургас, а през 2016 беше удостоен с най-голямата литературна награда на морския град \"Златен пегас\" за цялостно творчество и принос към развитието на националната култура.", "date": "2017.10.25", "title": "Бургас: Поставят юбилейния спектакъл „Пътуване…“ в НХК, посветен на 80-годишнината на Ваньо Вълчев"}
{"url": "http://www.focus-news.net/news/2017/10/25/2450515/parlamentat-preporacha-po-dobra-koordinatsiya-mezhdu-vedomstvata-i-izvarshvane-monitoring-na-kachestvoto-na-piteynata-voda-obzor.html", "text": "Парламентът препоръча по-добра координация между ведомствата и извършване мониторинг на качеството на питейната вода. Препоръката бе направена в Доклада, изготвен от Временната комисия за случаите на радиоактивно замърсяване на питейните води, който Народното събрание прие със 137 гласа „за“, 16 „против“ и 2 „въздържал се“. Депутатите решиха да изпратят приетия доклад до Министерство на здравеопазването, Министерство на регионалното развитие и благоустройството и до Министерство на околната среда и водите. Комисията констатира, че отклоненията на нормите в питейните води са по-чести и периодични. Според Комисията на много места наличните водоизточници черпят вода от един и същи водоносен хоризонт, което силно намалява възможностите за намиране на водоизточник с подходящи за консумация на води от човека, дори при допълнително изграждане на нови водовземни съоръжения. Според експертите, представили становища по въпроса, съществуват различни възможности за решаване на проблема като пречистване на сега използваните подземни водни тела, търсене на нови такива в близост до населеното място и други. Всички посочени начини изискват сериозни конкретни технически задания, предпроектни проучвания и сериозни инвестиции, които често не са по силите на съответните ВиК дружествата и общините.  В рамките на дебата говорителят на БСП Елена Йончева посочи, че Комисията за уран във водата препоръчва да не се укрива информация от гражданите, когато водата е заразена и това представлява риск, какъвто е случаят в Хасково. Тя обърна внимание, че Временната комисия за случаите на радиоактивно замърсяване в питейните води не е предоставила изследванията на БАН за състоянието на водата в Хасково.  Председателят на Временната комисия от „Обединени патриоти“ Георги Колев посочи, че оглавяваната от него комисия е поискала информация от БАН за изследванията на водата в Хасково, но в момента върви проверка на главния прокурор. Александър Ненков от ГЕРБ подчерта, че в момента, в който РЗИ е установила наличие на уран във водата, е препоръчала на ВиК да спре водоснабдяването. Според него хората остават с впечатление, че някои институции крият нещо от тях и не отива на някои народни представители да правят подобни внушения.„Фокус“ припомня: \r\nПо предложение на БСП на 28 април Народното събрание създаде Временна комисия за установяване на радиоактивно замърсяване на питейните води в страната. Идеята на комисията бе да предложи законодателни промени, действия и мерки за преодоляване на съществуващите рискове и заплахи за околната среда, живота и здравето на гражданите. В състава на Комисията влязоха 10 депутати, по двама от парламентарна група. За председател на Комисията бе избран Георги Колев от „Обединени патриоти“, а за членове: Станислав Нечев и Александър Ненков от ГЕРБ, Манол Генов и Атанас Костадинов от БСП, Джевдет Чакъров и Джейхан Ибрямов от ДПС, Полина Христова и Андон Дончев от „Воля“ и Йордан Апостолов от „Обединени патриоти“. По предложение на ГЕРБ комисията се избира за срок от 2 месеца, а не 3, както предлагаха от БСП.  На 21 юни народните представители удължиха срока за работа на Временната комисия за установяване на потенциално опасните и конкретни случаи на радиоактивното замърсяване на питейни води до 30 септември. Мотив за удължаването на срока е, че досега действащият срок от 2 месеца не е достатъчен за разглеждане на лабораторни резултати от анализи на водните проби, за които се изисква технологично време, в някои случаи до един месец.\r\nДеница КИТАНОВА", "date": "2017.10.25", "title": "Парламентът препоръча по-добра координация между ведомствата и извършване мониторинг на качеството на питейната вода (ОБЗОР)"}
{"url": "http://www.focus-news.net/news/2017/10/25/2450516/new-europe-osem-darzhavi-prizovaha-frederika-mogerini-da-predprieme-po-tvardi-merki-spryamo-rusiya.html", "text": "Осем държави-членки на Европейския съюз призоваха Фредерика Могерини, върховният представител на съюза по въпросите, свързани с външна политика, да предприема по-твърда позиция спрямо Русия, пише New Europe. Подписалите писмото страни са Великобритания, Хърватска, Чешката република, Латвия, Литва, Полша, Румъния и Швеция, които освен това освен това са изказали искане за отделяне на допълнителни средства, предназначени за развитие на информационните технологии. Наложително е да се бори руското влияние особено в региона на Западните Балкани, се казва още в писмото.  Цанко Цолов", "date": "2017.10.25", "title": "New Europe: Осем държави призоваха Фредерика Могерини да предприеме по-твърди мерки спрямо Русия"}
{"url": "http://www.focus-news.net/news/2017/10/25/2450517/sport-maritsa-plovdiv-pobedi-salo-sled-zlaten-geym.html", "text": "Марица (Пловдив) победи финландския отбор Сало в мач реванш от турнира Шампионска лига за жени след „златен гейм“. В първия мач българските се наложиха с 3:1 гейма, но загубиха днешната среща със същия резултат, като успяха да спечелят финалния „златен гейм“ с 15:12 точки. След победата Марица продължава в третия кръг на турнира, където ги чака следващият им съперник Енисей (Красноярск), който миналата година бе сребърен медалист.", "date": "2017.10.25", "title": "Спорт: Марица (Пловдив) победи Сало след „златен гейм“"}
{"url": "http://www.focus-news.net/news/2017/10/25/2450518/stara-zagora-600-m-brakonerierski-mrezhi-i-nad-40-kg-riba-sa-izzeti-v-yazovir-zhrebchevo.html", "text": "10 хрилни мрежи с обща дължина 600 м са иззети при планирана проверка в язовир „Жребчево“, съобщиха от Изпълнителната агенция по рибарство и аквакултури. Мрежите са открити на 23 октомври в местността „Острова“ до село Паничерево. Върната е обратно в язовира Уловената в тях 20 кг бяла риба, 20 кг платика и 2 кг шаран.\r\nСъставен е констативен протокол на неизвестен нарушител.", "date": "2017.10.25", "title": "Стара Загора: 600 м браконериерски мрежи и над 40 кг риба са иззети в язовир „Жребчево“"}
{"url": "http://www.focus-news.net/news/2017/10/25/2450519/sliven-izpalnitelniyat-direktor-na-mbal-d-r-ivan-seliminski-d-r-vasislav-petrov-blagodari-za-priznanieto-kam-meditsi-ot-bolnitsata.html", "text": "Изпълнителният директор на МБАЛ „Д-р Иван Селимински“-Сливен д-р Васислав Петров благодари най-сърдечно на ръководството на Община Сливен и лично на кмета Стефан Радев за вниманието, проявено към медиците от болницата, които бяха отличени на тържествената сесия на Общинския съвет. Това съобщиха от лечебното заведение.\r\nНа днешното  тържествено за заседание на Общинския съвет в Сливен 25 лекари, медицински сестри, акушерки и санитари от МБАЛ „Д-р Иван Селимински“-Сливен, както и трима медици от Болница „Тракия“ – Стара Загора, получиха от кмета значки на Община Сливен за проявен професионализъм и участие в 10-часова операция за спасяването на пострадала в катастрофа бременна жена и бебето й през месец юни 2017 г.\r\n„Всички колеги ежедневно вършат с голяма всеотдайност своята работа и участват в спасяването на човешки животи. Тъй като рядко получаваме такава оценка, за нас тази награда е особена ценна и хората ще я помнят за цял живот. Благодаря на кмета Стефан Радев и на зам.-кмета Пепа Чиликова, че обърнаха внимание на служителите, които извършват подвиг всеки ден, но остават незабелязани. Надявам се тази добра инициатива да продължи, защото в днешното напрегнато и динамично време сякаш вниманието към другия и доброто отношение между хората остава на заден план“, каза д-р Петров. \r\nНаградите бяха връчени по повод празника на Сливен – Димитровден.", "date": "2017.10.25", "title": "Сливен:  Изпълнителният директор на МБАЛ „Д-р Иван Селимински“ д-р Васислав Петров благодари за признанието към медици от болницата"}
{"url": "http://www.focus-news.net/news/2017/10/25/2450520/veliko-tarnovo-sporazumenie-za-sazdavane-na-tsentar-za-preventsiya-tvorchestvo-i-sport-e-podpisano-v-obshtina-elena.html", "text": "Споразумение за партньорство подписаха в Община Елена директорът на Областната дирекция на МВР – Велико Търново старши комисар Димитър Машов, директорът на Регионална дирекция „Пожарна безопасност и защита на населението“ – Велико Търново комисар Красимир Кръстев, кметът на Община Елена инж. Делян Млъзев и председателят на Дарителско сдружение „Свети Иван Рилски“ – с. Балван Благовеста Факирова, съобщиха от Областна дирекция на МВР – Велико Търново. Документът урежда  правата и задълженията на страните във връзка със създаването на Център за превенция, творчество и спорт в град Елена. Той ще бъде официално открит на 7 ноември 2017 година.\r\nЦентърът е разположен в общинска сграда, в която се помещават Център за подкрепа за личностно развитие, Школа по изкуствата, Скаутски клуб и Младежки червен кръст. Целта на Центъра за превенция, творчество и спорт е придобиване, формиране и развитие на умения и компетентности от деца и младежи на възраст от 8 до 18 години, които ще участват в теоретични и практически обучения с възпитателна и превантивна насоченост. Приоритет в работата на Центъра е поведението и начина на общуване на младежите в обществото и уважение към институциите.\r\nТова е третият такъв център на територията на област Велико Търново. Първият бе открит през декември миналата година в село Балван, на 1 септември врати отвори такъв център и в Павликени.", "date": "2017.10.25", "title": "Велико Търново: Споразумение за създаване на Център за превенция, творчество и спорт е подписано в Община Елена"}
{"url": "http://www.focus-news.net/news/2017/10/25/2450521/sliven-zhiteli-na-shivachevo-iskat-zashtita-sreshtu-bitovi-prestapleniya.html", "text": "Кметът на община Твърдица Атанас Атанасов и началникът на районното полицейско управление Стефан Динков проведоха среща с жители на град Шивачево. Тя бе посветена на сигурността, съобщиха за Радио “Фокус” – Сливен от община Твърдица. Жителите на Шивачево настояват за по-ефективна защита от полицията и местната власт заради повишена криминогенна обстановка и постоянни посегателства върху собствеността.\r\nПоводът за срещата е кражба и побой над жител на Шивачево. Около 02.00 часа през нощта на 20 октомври 68-годишен жител на Шивачево е хванал двама мъже на 25 и 18 години в момент на кражба на дърва - негова собственост. Той се е опитал да спре каруцата, при което те са му нанесли побой. Извършителите са криминално проявени са задържани. На срещата хората са поискали ефективно използване на наблюдателните камери в Шивачево, които в момента са повредени. Те са настояли и да има задължително номера на каруците. Жителите на Шивачево са предупредили, че ако набезите продължават, ще се самоорганизират за противодействие на битовата престъпност.\r\nЛюдмила ЙОРГОВА", "date": "2017.10.25", "title": "Сливен: Жители на Шивачево искат защита срещу битови престъпления"}
{"url": "http://www.focus-news.net/news/2017/10/25/2450522/shumen-sportna-ploshtadka-s-uredi-za-fitnes-na-otkrito-shte-bade-otkrita-v-selo-tsarev-brod.html", "text": "Спортна площадка с уреди за фитнес на открито ще открият кметът на Шумен Любомир Христов и зам.-кметът Боян Тодоров в Царев брод. Това съобщиха от пресцентъра на Общината. Събитието е на 26 октомври от 15.00 часа. Площадката се намира в центъра на селото и е изградена в рамките на Националната кампания „Чиста околна среда 2017“ към Предприятието за управление на дейностите по опазване на околната среда.", "date": "2017.10.25", "title": "Шумен: Спортна площадка с уреди за фитнес на открито ще бъде открита в село Царев брод"}
{"url": "http://www.focus-news.net/news/2017/10/25/2450523/afp-v-ungariya-e-arestuvan-pakistanski-naemen-ubiets-izdirvan-za-ubiystvoto-na-70-dushi-v-rodinata-mu.html", "text": "Полицията в Унгария арестува пакистански наемен убиец, издирван от Интерпол за убийството на 70 души в родината му, предаде AFP. 35-годишният пакистанец е бил заловен във вторник сред група имигранти, опитващи се да достигнат Австрия. В изявление на австрийската полиция се посочва, че групата е била спряна в района на Боли, на 175 км южно от Будапеща, в близост до границата с Хърватия и Сърбия. Калина Жекова", "date": "2017.10.25", "title": "AFP: В Унгария е арестуван пакистански наемен убиец, издирван за убийството на 70 души в родината му"}
{"url": "http://www.focus-news.net/news/2017/10/25/2450524/nezavisimostta-e-edinstvenata-vazmozhnost-pred-kataluniya-zayavi-vitsepremierat-na-oblastta.html", "text": "Испанските власти не оставят друг избор на Каталуния, освен да обяви независимост и да се провъзгласи за отделна република, предупреди каталунският вицепремиер Ориол Хункерас, цитиран от Fox News. Хункерас заяви, че партията му, влизаща в управляващата в автономния испански регион коалиция, отхвърля възможността за предсрочни регионални избори като вариант за изход от политическата безизходица, тъй като според него каталунците вече са избрали независимостта. По думите му, неговата партия ще работи в посока на изграждането на нова република, тъй като има демократичен мандат за основаването на такава. Той настоя, че говори само от името на своята Републиканска партия, а не от името на регионалното правителство. \r\nВ четвъртък лидерът на Каталуния Карлес Пучдемон ще участва в ключова сесия на регионалния парламент. На нея ръководството на региона ще решава следващите си стъпки в конфронтацията с испанското правителство, след като Мадрид взе решение да задейства процедурите за суспендиране на автономията на Каталуния. Мерките ще се гласуват от испанския Сената в петък. Калина Жекова", "date": "2017.10.25", "title": "Независимостта е единствената възможност пред Каталуния, заяви вицепремиерът на областта"}
{"url": "http://www.focus-news.net/news/2017/10/25/2450525/afp-nato-shte-okazhe-natisk-nad-moskva-zaradi-informatsiya-che-talibanite-se-snabdyavat-s-rusko-gorivo.html", "text": "НАТО иска да обсъди с Русия информацията, че талибаните имат достъп до руско гориво, предаде AFP, като се позова на представител на Алианса. Представители на НАТО ще се срещнат с постоянния представител на Русия в Алианса Александър Грушко, като Афганистан е в дневния ред, съобщи председателят на Военния комитет на НАТО ген. Петър Павел пред журналисти във Вашингтон. Помолен да коментира твърденията, че Русия доставя оръжия на талибаните, Павел заяви, че няма категорични доказателства за това. Въпреки това, съществува информация, че Русия предоставя гориво на компании, които след това го препродават на талибаните. Афганистан ще бъде сред темите в дневния ред заради взаимния интерес на НАТО и Русия в борбата срещу тероризма, каза председателят на Военния комитет на НАТО. Калина Жекова", "date": "2017.10.25", "title": "AFP: НАТО ще окаже натиск над Москва заради информация, че талибаните се снабдяват с руско гориво"}
{"url": "http://www.focus-news.net/news/2017/10/25/2450526/reuters-donald-tramp-pozdravi-kitayskiya-prezident-za-novata-yerarhiya-v-rakovodstvoto-na-komunisticheskata-partiya.html", "text": "Президентът на САЩ Доналд Тръмп е провел телефонен разговор с китайския си колега Си Дзинпин и го е поздравил за новата йерархия в ръководството на управляващата Комунистическа партия, предаде Reuters. Двамата са обсъдили също Северна Корея и търговията. \r\nКитайският лидер получи втори мандат като председател на Комунистическата партия, а неговата идеологическа доктрина бе вписана в партийната конституция. С това той стана вторият лидер на Китай след Мао Дзедун, чието име влиза в конституцията. Калина Жекова", "date": "2017.10.25", "title": "Reuters: Доналд Тръмп поздрави китайския президент за новата йерархия в ръководството на Комунистическата партия"}
