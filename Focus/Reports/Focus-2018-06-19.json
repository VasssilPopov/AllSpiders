{"url": "http://www.focus-news.net/news/2018/06/19/2535959/afp-za-da-badat-presledvani-migrantite-tryabva-da-im-otnemem-detsata.html", "text": "Президентът на САЩ Доналд Тръмп защити своята политика на нулева толерантност, довела това хиляди семейства на мигранти да бъдат разделени на границата на страната като единствения ефективен начин за борба с нелегалната миграция, предава   AFP.\r\n„Не ми се иска децата да бъдат отнемани от родители им. Но когато преследване родителите им за това, че идват нелегално, което трябва да се прави, трябва да им отнемате децата“, заяви Тръмп. \r\n„Не трябва да преследваме децата, но тогава не можем да преследваме родителите им за това, че влизат в страната незаконно, а това не е добре“, заяви президентът на САЩ.  Виктор Турмаков", "date": "2018.06.19", "title": "AFP: За да бъдат преследвани мигрантите, трябва да им отнемем децата"}
{"url": "http://www.focus-news.net/news/2018/06/19/2535960/ventseslava-genova-ruo-varna-zapochva-podavaneto-na-zayavleniya-za-kandidatstvane-v-darzhavnite-i-obshtinski-uchilishta-sled-zavarshen-vii-klas.html", "text": "От 20 юни започва подаването на заявления за кандидатстване в държавните и общински училища в област Варна след завършен VII клас, т. е. основно образование. Това каза за Радио „Фокус“ – Варна Венцеслава Генова, началник на Регионалното управление на образованието (РУО) във Варна. Венцеслава Генова допълни, че за определените с държавния план-прием места в VIII клас могат да кандидатстват ученици, които са завършили успешно основно образование в годината на кандидатстването, както и не са по-възрастни от 17 години, навършвани в годината на кандидатстване. \r\n„Кандидатстването става с общия брой точки от първи и втори модул, получени на националното външно оценяване по български език и литература и математика. Ученикът може да има нула точки на един от двата модула, но участва с получените точки. Прави се обща оценка, като максималният  брой точки може да бъде 100“, каза още Венцеслава Генова. Тя отбеляза, че ученикът може да има нула точки от националното външно оценяване, но може да кандидатства с резултатите от свидетелството за завършено основно образование. „Над държавния план-прием могат да се приемат близнаци в паралелката, в която единият от двамата е приет по условията за приемане на ученици в VIII клас. Над държавния план-прием могат да се приемат и деца с двама починали родители“, подчерта Венцеслава Генова.\r\nПодаването на документи за участие в I етап на класиране ще продължи до 26 юни. Списъците с приетите ученици на първи етап на класиране ще бъдат обявени до 3 юли. Записването на приетите ученици на първи етап на класиране или подаване на заявление за участие във втори етап на класиране ще бъде в дните от 4 до 6 юли, като в заявлението за участие във втори етап на класиране учениците не променят и не пренареждат желанията си.\r\nМарияна ВАЛЕНТИНОВА", "date": "2018.06.19", "title": "Венцеслава Генова, РУО – Варна: Започва подаването на заявления за кандидатстване  в държавните и общински училища след завършен VII клас"}
{"url": "http://www.focus-news.net/news/2018/06/19/2535958/kragovata-ikonomika-e-edna-ot-tselite-na-es-za-ustoychivoto-badeshte-na-planetata-obzor.html", "text": "Кръговата икономика е една от целите на ЕС за устойчивото бъдеще на планетата. Това стана ясно по време на Деветия национален зелен форум, който тази година е под надслов „100% кръгова икономика – споделена цел, споделена отговорност“. Участие в него взеха министърът на околната среда и водите Нено Димов, заместник-кметът на София по направление „Зелена система, екология и земеползване“ Йоана Христова и представители на българския бизнес.\r\nМинистър Нено Димов посочи, че най-важното условие, за да успеем да създадем кръгова икономика, е първо да променим мисленето си. „Кръгова икономика - това са две думи, които като че ли влязоха в много широка употреба напоследък, но тези, които ги използват, може би не вникват в техния смисъл. Влагането на ресурсите и изтичането на енергията да бъдат сведени до минимум – това е в основата на идеята на тази икономика. Само че, за да стигнем до там, трябва да си дадем идея на какво е базирана нашата икономика – тя е суровинна, създава се продукт, който влиза в употреба, и след това се изхвърля“, каза още той и уточни, че това е права линия и идеята на кръговата композиция е да я затвори. „Един от съществените елементи е, че пластмасите имат молекули, които са опасни, и те трябва да бъдат извлечени при рециклирането. Защото ако останат там, те се връща отново. И това е едно от най-големите предизвикателства – как да премахнем това, което знаем, че е опасно, а останалото да продължи да се употребява“, обясни министър Димов.  Той посочи и кои са основните цели на кръговата икономика. „Първото е предотвратяването на упадък – тоест, така да бъде направен продуктът, че да не се превръща в упадък. Второто е да бъде направен животът на един продукт така, че да може той да се ремонтира. След това идва рециклирането – когато стигне на етап рециклиране, отделните елементи от продукта трябва лесно да могат да бъдат отделяни. Ако никое от тези неща не може да бъде направено, идва изгарянето. И последното е депонирането. Поглеждайки тази йерархия, ще видим, че целите, които си поставя ЕС – да постигне 10% депониране, се вписват идеално в концепцията за кръгова икономика“, коментира министър Димов. Той посочи, че много пъти човечеството се е изправяло пред такива големи предизвикателства. „Нямам кристална топка и не знам какво ще стане. Но според мен някога в бъдещето кръговата икономика ще бъде нещо като овладяването на огъня за човечеството“, каза още той.\r\nЗам.-кметът на София Йоана Христова посочи, че когато говорим за кръгова икономика, трябва да мислим за няколко неща и винаги да се водим от най-големия риск. „А той е да изпаднем в невъзможност да използваме отново продуктите за повторна употреба, те да попаднат на депо и в това депо да не бъдат депонирани по правилния начин. Този риск трябва да успеем да го елиминираме и основните ни процеси трябва да бъдат насочени най-вече към намаляване на процента на депонирани отпадъци. От едната страна, трябва да е превенцията, а от другата нека да бъде и последващото използване, рециклирането, оползотворяването и, дай Боже, в един момент да успеем нито един тон да не го закараме на депо. Вярвам, че иновациите технологично се появяват в правилния момент и че това ще се случи“, каза още Христова. Тя посочи, че в момента 16% отпадъци на софиянци отиват на депо. „И се надяваме да паднат под 10% и работим за това. Така, както например Великобритания, Дания и Швеция оползотворяват своите отпадъци – там процентите са между 4 и 6“, обясни Христова.\r\nЦветилена СИМЕОНОВА", "date": "2018.06.19", "title": "Кръговата икономика е една от целите на ЕС за устойчивото бъдеще на планетата (ОБЗОР)"}
{"url": "http://www.focus-news.net/news/2018/06/19/2535962/veliko-tarnovo-v-debelets-otbelyazaha-chetiri-godini-ot-razrushitelnoto-navodnenie-prez-2014-g.html", "text": "В Дебелец отбелязаха четири години от разрушителното наводнение през 2014 г. Това съобщи за Радио „Фокус“ – Велико Търново кметът на населението Снежана Първанова. Бе раздаден курбан за здраве, благополучие и защита от бедствия. „Така изразяваме нашата благодарност към Бога и отново отправяме молитва за здраве и благоденствие на жителите на нашия град, техните стопанства и домове“, посочи кметът. Устройването на обществената трапеза съвпада с Петровите пости, затова и ястието бе постно. Пъстрата градинарска чорба бе сготвена в кухнята на Социалния патронаж. „Не веднъж дамите приемат присърце нашите инициативи и ни помагат в приготвянето на храната за някои празненства. Искрено благодаря на целия екип за съпричастността и разбирането, особено на управителя Стела Петлянкова“, допълни Снежана Първанова.\r\nНа 19 юни 2014 година приливна вълна по река Белица заля десетки домове, промишлени сгради и общински обекти, издавени бяха животни, разрушена бе инфраструктура, унищожена покъщнина, за щастие без човешки жертви.\r\nНадежда КРЪСТЕВА", "date": "2018.06.19", "title": "Велико Търново: В Дебелец отбелязаха четири години от разрушителното наводнение през 2014 г."}
{"url": "http://www.focus-news.net/news/2018/06/19/2535957/inzh-oleg-kolev-obshtina-varna-rayon-asparuhovo-e-iztsyalo-vazstanoven-sled-navodnenieto-prez-2014-godina.html", "text": "Район „Аспарухово“ във Варна е изцяло възстановен след наводнението през 2014 година. Това каза за Радио „Фокус” – Варна инж. Олег Колев, главен експерт в направление „Свлачища и укрепване на територии“ в Община Варна. „Район „Аспарухово“ е доста приоритетен в последно време за Община Варна и е изцяло възстановен след наводнението през 2014 година. Освен пари от бюджета на Общината са привлечени средства и от европейската оперативна програма „Региони в растеж“, заяви инж. Олег Колев. \r\n„В кв. „Аспарухово“ имаме два канала – източен охранителен канал и западен охранителен канал. Източният канал е с дължина 1 426 м, от които 351 м са открити и 1 075 метра са закрити. Западният канал е с обща дължина 1 280 метра, от които 467 м открити и 813 м са закрити“, припомни инж. Олег Колев.\r\nРемонтът на двата охранителни канала в Аспарухово стана възможен след успешно защитен проект от Община Варна и осигурено финансиране по  фонд „Солидарност“ на Европейския съюз. Фондът е създаден през 2002 година и има за цел да предоставя средства на държави-членки на съюза, които имат необходимост от финансиране след бедствия. При ремонта на източния канал е възстановена водопроводимостта на съоръжението. Възстановени са водоскокът на ул. „Св. Св. Кирил и Методий“, мостовите съоръжения на бул. „Първи май“, както и на крайбрежната алея. Извършени са строително-монтажни работи върху подземната инфраструктура в обхвата на съоръжението. По западния канал проводимостта също е факт, изпълнени са ремонти на мостовете на ул. „Орел“ и на крайбрежната алея. И за двата канала е изградено заустване в морето. \r\nПрез март Община Варна получи награда за проекта „Възстановяване на водопроводимостта на двата охранителни канала в кв. „Аспарухово“ в категорията „Екологична инфраструктура“ по време на специалното издание на инициативата „Infrastructure Bulgaria Awards 2018“. Събитието бе част от календара на Българското председателство на Съвета на ЕС 2018.\r\nМарияна ВАЛЕНТИНОВА", "date": "2018.06.19", "title": "Инж. Олег Колев, Община Варна: Район „Аспарухово“ е изцяло възстановен след наводнението през 2014 година"}
{"url": "http://www.focus-news.net/news/2018/06/19/2535963/krayniyat-srok-za-protsesa-po-brezkit-e-oktomvri-2018-g-obzor.html", "text": "Крайният срок, в който трябва да се затворят всички текстове по споразумението за Брекзит, е октомври 2018 г. Това коментира вицепремиерът и министър на външните работи Екатерина Захариева. Тя обясни, че  в началото на следващата година това споразумение трябва да бъде ратифицирано от парламента във Великобритания и одобрено от Европейския парламент. По думите ѝ остават да се договорят още 25 % по споразумението, като най-спорна точка е въпросът за Ирландия и Северна Ирландия. Министърът отчете, че Брезкит означава напускане на над 750 договора и споразумения от страна на Великобритания. Тя поясни, че 90% от споразуменията на страната ни с Великобритания са отпреди 1989 г. Според Захариева е важно административните процедури за гражданите на ЕС, които са решили да живеят във Великобритания след Брезкит, да не бъдат тежки, скъпи и бюрократични. \r\nЗахариева бе част от дискусия на тема „Въздействието на Брекзит върху България – Какво ще се промени и какво ще остане същото“. В дискусията се включиха още посланикът на Великобритания в България н. пр. Ема Хопкинс и Ивайло Калфин от Българската чийвнинг асоциация. Ема Хопкинс заяви, че вече 75% от споразумението за Брезкит е договорено и остават още 25% от него. Тя изрази надежда до октомври дебатите да бъдат затворени. Ивайло Калфин пък изрази надежда процесът по Брезкит да завърши добре и за ЕС, и за Великобритания. Калфин посочи, че няма да има тотално прекъсване на отношенията между Великобритания и ЕС. \r\nДеница КИТАНОВА", "date": "2018.06.19", "title": "Крайният срок за процеса по Брезкит е октомври 2018 г. (ОБЗОР)"}
{"url": "http://www.focus-news.net/news/2018/06/19/2535964/tehran-times-iran-ne-se-nuzhdae-ot-raketi-s-obhvat-ot-poveche-ot-2000-kilometra.html", "text": "Командващият Корпуса на стражите на ислямската революция на Иран генерал-майор Мохамад Али Джафари заяви, че обхватът на ракетите на страната е 2000 км. и не се нуждае от удължаване, пише  Tehran Times.\r\n„Обхватът на ракетите ни е 2000 км. Наясно сме, че можем да го увеличим, но и с настоящия можем да постигнем стратегическите си цели“, заяви Али Джафари. Той допълни, че САЩ искат да отслабят иранските отбранителни възможности.  \r\nГенералът също така разкритикува предложенията да се проведат преки преговори между Иран и САЩ, посочвайки, че подобни предложения идват от хора, които са „или луди, или дълбоко грешащи“.\r\nПравителството на Иран постоянно твърди, че ракетната му програма е за отбрана и възпиране, и не представлява заплаха срещу другите държави.  Виктор Турмаков", "date": "2018.06.19", "title": "Tehran Times: Иран не се нуждае от ракети с обхват от повече от 2000 километра"}
{"url": "http://www.focus-news.net/news/2018/06/19/2535989/kathimerini-nova-demokratsiya-obeshta-da-otmeni-zakona-koyto-pozvolyava-na-ubiets-terorist-izlezhavasht-11-dozhivotni-prisadi-da-izliza-v-otpuska-ot-zatvora.html", "text": "Основната опозиционна партия в Гърция „Нова Демокрация“ обеща във вторник да отнеми „срамния“ „Закон Параскевопулос“, който даде правото на убиеца на терористичната организация „17 ноември“ Димитрис Кофудинас да излезе в двудневна отпуска от затвора за трети път, пише електронното издание на гръцкия вестник Kathimerini.\r\nКофудинас, който излежава 11 доживотни присъди, бе пуснат, след като обяви гладна стачка преди близо две седмици. От „Нова Демокрация“ заявиха, че е „недопустимо една държава да бъде изнудвана, защото някакъв убиец е обявил гладна стачка“.\r\nОсвобождаването му бе осъдено и от Костас Бакоянис, регионалният губернатор на Централна Гърция и син на депутата от „Нова Демокрация“ Павлос Бакоянис, убит от терористичната организация „17 ноември“ през 1989 година. Чрез публикация във „Фейсбук“, той заяви, че всичко, което трябва да направиш, за да излезеш от затвора е „да обявиш гладна стачка, или да кажеш на приятелите си да направят седяща стачки или да издигнат плакати“.\r\nПосолството на САЩ в Атина определи отпуската на Кофудинас, като „срамна несправедливост за много семейства на жертвите и допълнителен стимул за неговите последователи – анархисти да осъществят нови насилствени и разрушителни дейности в негова чест“.Агенция „Фокус“ припомня: \r\n- 23 декември 1975 г. : убит е Ричард Уелч, шеф на бюрото на ЦРУ в Атина \r\n- 14 декември 1976 г. : убит е бившият функционер от Хунтата Евангелос Малиос\r\n- 16 януари 1980 г. : убити са Панделис Петру, заместник-началник на частите на полицията за борба с безредиците и шофьорът му\r\n- 15 ноември 1983 г. : убити са капитанът на американски кораб Георгиос Цантес и неговият шофьор\r\n- 3 април 1984 г. : американският старши-сержант Робърт Джуд-син бе ранен с огнестрелно оръжие\r\n- 21 февруари 1985 г. : убити са собственикът на в. Апогевматини Николаос Монфератос и неговият шофьор\r\n- 26 ноември 1986 г. : един полицай е убит, а няколко други са ранени при атентат с кола-бомба\r\n- 2 март 1988 г. : убит е индустриалецът Александрос Атанасиадис\r\n- 28 юни 1988 г. : убит е американският военен аташе Уилям Нордийн\r\n- 10 януари 1989 г. : убит е прокурорът Константинос Андрулакис\r\n- 26 септември 1989 г. : убит е депутатът-консерватор Павлос Бакоянис, зет на тогавашния лидер на управляващата партия Константинос Мицотакис\r\n- 13 март 1991 г. : убит е офицерът от американските ВВС Роналд Стюърт\r\n- 7 октомври 1991 г. : убит е заместникът на аташето по печата на турското посолство Четин Гьоргю\r\n- 2 ноември 1991 г. : при ракетно нападение срещу полицейска кола загива един полицай, а шестима са ранени\r\n- 24 януари 1994 г. : убит е банкерът Михалис Вранопулос\r\n- 4 юли 1994 г. : убит е турският дипломат Халук Сипахиоглу\r\n- февруари 1996 г. : ракетно нападение срещу посолството на САЩ, минимални материални щети\r\n- 28 май 1997 г.: убит е гръцкият корабен магнат Костас Ператикос\r\n- 16 май 1999 г. : ракетно нападение срещу резиденцията на германския посланик Карл Хайнц Куна\r\n- 8 юни 2000 г. : убит е британският военен аташе Стивън Сондърс. \r\nПревод и редакция:", "date": "2018.06.19", "title": "Kathimerini: „Нова Демокрация“ обеща да отмени закона, който позволява на убиец-терорист, излежаващ 11 доживотни присъди, да излиза в отпуска от затвора"}
{"url": "http://www.focus-news.net/news/2018/06/19/2535961/fokus-makedoniya-zoran-zaev-zayavi-che-nikola-gruevski-oshte-prez-2012-g-e-priel-erga-omnes-gorna-ili-severna-makedoniya.html", "text": "Министър-председателят на югозападната ни съседка Зоран Заев разкри, че неговият предшественик на поста Никола Груевски е приел вариантите за промяна на името за цялостна употреба, включващи географско определение, предава македонският „Фокус“.\r\n„Когато съдът обяви преговорите за името, това не бе първият път, когато бе прието име с географско определение и „ерга омнес“. Никола Груевски прие Северна или Горна Македония още през 2012 г, без да бъде определена идентичността. Т.е без Гърция да приеме идентичността и езика“ на македонците, заяви Зоран Заев. Той допълни, че тогава Гърция не е приела предложението, защото е била провокирана от Скопие през 2014 г.\r\nЗаев обясни, че не е разкрил информацията по време на преговорите за името, за да не навреди на позициите на Скопие при разговорите. Виктор Турмаков", "date": "2018.06.19", "title": "„Фокус“ (Македония): Зоран Заев заяви, че Никола Груевски още през 2012 г. е приел „ерга омнес“ Горна или Северна Македония"}
{"url": "http://www.focus-news.net/news/2018/06/19/2535965/inzh-oleg-kolev-obshtina-varna-izvarsheno-e-tsyalostno-obnovyavane-na-osnovnite-patni-arterii-v-asparuhovo.html", "text": "Извършено е цялостно обновяване на основните пътни артерии в кв. „Аспарухово“ във Варна. Това каза за Радио „Фокус” – Варна инж. Олег Колев, главен експерт „Свлачища и укрепване на територии“ в администрацията, във връзка с изминалите четири години от наводнението в кв. „Аспарухово“. „Направена е пълна реконструкция на бул. „Първи май“ и на ул. „Мара Тасева“, където пътното платно е удвоено. Това е благоприятно за трафика, особено през летните месеци. Изградено е ново кръгово кръстовище на ул. „Мара Тасева“ и бул. „Народни будители“. Там е направена също пешеходна пасарелка с асансьор, която дава възможност за безопасно пресичане на булевардите“, добави инж. Олег Колев. ВиК структурата също е възобновена в много голяма част, каза още инж. Колев. \r\nПо думите му в жилищния квартал са изградени нови детски и спортни площадки, както и няколко зони за отдих, които са били част от проекта за възстановяване на водопроводимостта на двата охранителни канала. „Ремонтирани са доста прилежащи улици към училището за деца с нарушено зрение и онкологичната болница. Подготвя се изграждането на ново рибарско пристанище. Стремим се колкото е възможно районът да бъде възобновен максимално“, подчерта инж. Олег Колев.\r\nМарияна ВАЛЕНТИНОВА", "date": "2018.06.19", "title": "Инж. Олег Колев, Община Варна: Извършено е цялостно обновяване на основните пътни артерии в „Аспарухово“"}
{"url": "http://www.focus-news.net/news/2018/06/19/2535966/veliko-tarnovo-v-kilifarevo-otchetoha-svarshenoto-sled-razrushitelnoto-zemetresenie-prez-2014-godina.html", "text": "В Килифарево отчетоха свършеното след разрушителното земетресение през 2014 година. Четири години по-късно коритото на реката е уширено и изчистено. Това съобщиха за Радио „Фокус“ – Велико Търново от Кметство Килифарево. От кметството допълниха, че засегнатите крайречни улици и тротоари са рехабилитирани. Градският стадион е напълно възстановен, изградени и оформени са 3 парка и зони за отдих. Монтирана е нова съвременна телеметрична система следяща и предаваща в реално време нивото на река Белица. „Независимо от всичко постигнато до сега, природата е тази, срещу която не можем да застанем, но можем да я опазим с действията и делата си“, посочва кметът Димитър Събев.\r\nНадежда КРЪСТЕВА", "date": "2018.06.19", "title": "Велико Търново: В Килифарево отчетоха свършеното след разрушителното земетресение през 2014 година"}
{"url": "http://www.focus-news.net/news/2018/06/19/2535967/ventseslava-genova-ruo-varna-v-chetiri-uchilishta-v-grada-shte-se-priemat-dokumenti-za-uchastie-v-klasiraneto-za-priem-v-viii-klas.html", "text": "В четири училища във Варна ще се приемат документи на учениците, завършили основно образование, за участие в класирането за прием в VIII клас в неспециализираните училищата от област Варна за учебната 2018/2019 година. Това каза за Радио „Фокус“ – Варна Венцеслава Генова, началник на Регионалното управление на образованието (РУО) във Варна. Това са ОУ „Цар Симеон I“, ОУ „Добри Чинтулов“, СУЕО „Ал. С. Пушкин“ и СУ „Св. Климент Охридски“.\r\nВ ОУ „Цар Симеон I“ ще се приемат документи от ОУ „Цар Симеон I“, ОУ „Иван Вазов“, ОУ „Йордан Йовков“, ОУ „К. Арабаджиев“, ОУ „Св. Иван Рилски“, СУ „Гео Милев“, ОУ „Св. Св. Кирил и Методий“, СУ „Елин Пелин“, ОУ „Д. Войников“, Каменар, ОУ „Ч. Храбър“, СУ „Н. Геров“, училища от общините Провадия, Белослав, както и от други региона на страната.\r\nВ ОУ „Добри Чинтулов“ се приемат документи от ОУ „Д. Чинтулов“, I ОУ „Св. княз Борис I“, ОУ „Св. П. Евтимий“, СУ „П. Кр. Яворов“, II ОУ „Н. Й. Вапцаров“, ОУ „Антон Страшимиров“, ОУ „Стоян Михайловски“, СУ „Н. Бозвели“, ЧСУ „Мечтатели“, III ОУ „А. Кънчев“, ОУ „Хр. Смирненски“, Тополи, както и от училища от общините Аксаково, Девня, Суворово и Бяла.\r\nВ СУЕО „Ал. С. Пушкин“ се приемат документи от СУЕО „Ал. С. Пушкин“, ОУ „В. Априлов“, ОУ „П. Р. Славейков“, ОУ „Ст. Караджа“, СУХНИ „К. Преславски“, ЧОУ „Малкият принц“, ОУ „Васил Друмев“, СУ „Г. Бенковски“, ОУ „Отец Паисий“, СУ „Д. Дебелянов“, училища от общините Долни чифлик и Вълчи дол.\r\nВ СУ „Св. Климент Охридски“ ще се приемат документи от СУ „Св. Кл. Охридски“, ОУ Т. С. Раковски“, ОУ „3. Стоянов“, МГ „Д-р П. Берон“, НУИ „Д. Христов“, ОУ П. Волов“, СУ „Л. Каравелов“, ОУ „Св. Кл. Охридски“, Константиново, ОУ „Капитан Петко войвода“, ОУ „Хр. Ботев“, както и от училищата от общините Дългопол, Аврен и Ветрино.\r\nПодробна информация е публикувана и на сайта на Регионалното управление на образованието във Варна, отбеляза Венцеслава Генова. Тя допълни, че всеки ученик, завършил успешно основно образование, следва да подаден заявление за участие в класиране.\r\n„Заявление могат да подават всички ученици от неспециализираните училища, както и онези, които вече са приети в специализирани училища, но желаят да кандидатстват и да продължат образованието си в VIII клас в неспециализирани училища“, каза още Венцеслава Генова.\r\nМарияна ВАЛЕНТИНОВА", "date": "2018.06.19", "title": "Венцеслава Генова, РУО – Варна: В четири училища в града ще се приемат документи за участие в класирането за прием в VIII клас"}
{"url": "http://www.focus-news.net/news/2018/06/19/2535968/abv-poiska-novo-administrativno-teritorialno-delenie-na-stranata-obzor.html", "text": "АБВ поиска ново административно-териториално деление на страната. На пресконференция председателят на АБВ Румен Петков заяви, че държавата е с разрушена структура. Петков заяви, че трябва да има ново административно-териториално деление на региони, области, общини, кметства и райони чрез промяна в Закона за административното териториално устройство на Република България. Според него днешното териториално деление не отговаря на потребностите на гражданите, тъй като трябва да има икономически растеж и трябва да има справедливо и целенасочено разпределение на собствените и привлечените ресурси вътре в региона. „Имаме виждането и то подлежи на дискусия. На пресконференцията ни гледаме като стартиране на една много закъсняла дискусия. България не може да има повече от 5 региона. Очевидно е, че на България повече от 9 области не са необходими с гарантиране на административното обслужване на жителите на страната“, каза председателят на АБВ. \r\nПетков заяви, че е необходима и промяна в изборното законодателство. Той отчете, че ГЕРБ имат 300 хил. зависими хора в администрацията, а  едно регионално ниво на самоуправление ще бъде много силен инструмент за недопускане на такъв тип политики, независимо от коя политическа сила са. \r\nЗаместник-председателят на АБВ Владимир Маринов обърна внимание, че половината села в България въобще няма да избират кметове, а ще имат назначени кметски наместници, което е налагане на политика със сила. Според него  Законът за административно-териториалното устройство незабавно трябва да бъде променен и да кореспондира с изборното законодателство. Според Иван Аспарухов, член на Изпълнителното бюро на АБВ , трябва да има  оптимизация на броя на областите и на функциите им. По думите му повече от пет години процесът на децентрализация е спрял.  Председателят на АБВ-Жени Невена Стоянова допълни, че децентрализирането на управлението в страната би довело до решаването на много проблеми. \r\nДеница КИТАНОВА", "date": "2018.06.19", "title": "АБВ поиска ново административно-териториално деление на страната (ОБЗОР)"}
{"url": "http://www.focus-news.net/news/2018/06/19/2535971/nova-makedoniya-poveche-ot-250-hil-dushi-sa-migrirali-ot-harvatiya-za-poslednite-pet-godini.html", "text": "Най-малко 250 000 хърватски граждани са мигрирали в чужбина през последните пет години, откакто Хърватия е член на ЕС, пише „Нова Македония“.\r\nСпоред данните за регистрираните граждани с хърватско гражданство в офисите на Германия, Австрия и Ирландия - държавите, които са най-честите дестинации на емигрантите от балканската държава, отливът на население продължава да расте, въпреки отварянето на границите и растежа на хърватската икономика.\r\nСпоред данните на германската статистическа служба през последната година в страната са регистрирани повече от 56 000 хърватски граждани ,повечето от които през последните десет години. Повече от 5 000 хървати са емигрирали в Австрия, а за Ирландия този показател е двоен. Само в тези три държави през изминалата година са пристигнали повече от 65 000 хървати, средно по 180 души на ден. Виктор Турмаков", "date": "2018.06.19", "title": "„Нова Македония“ : Повече от 250 хил. души са мигрирали от Хърватия за последните пет години"}
{"url": "http://www.focus-news.net/news/2018/06/19/2535544/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Военнослужещите на Турция започнаха да патрулират в района на северния сирийски град Манбидж, съгласно споразумението за „пътна карта“, която Анкара и Вашингтон договориха по-рано този месец, пише вестник Daily Sabah, като уточнява, че съответната информация е потвърдена от държавния глава Реджеп Тайип Ердоган.\r\nНачалото на мисията бе обявена и в изявление на Въоръжените сили на Турция. По-рано медии съобщиха, че турски войници, ескортирани от хеликоптер на американската армия, са навлезли в околностите на Манбидж. Турският министър на външните работи Мевлют Чавушоглу по-късно поясни, че военните на Анкара ще навлязат в централните части на сирийския град. \r\n„Казахме, че ще действаме заедно със САЩ. Турските войници също ще влязат в Манбидж, който ще бъде освободен от терористите за кратък период от време. Нашата цел е да стабилизираме районите, които са под контрола на „Народни отряди за самозащита (YPG)“, заяви Чавушоглу. \r\n„Пътната карта“ за Манбидж бе обявена след среща във Вашингтон между Чавушоглу и държавния секретар на САЩ Майк Помпео. Турция нееднократно призоваваше САЩ да оттеглят подкрепата си за „Народни отряди за самозащита“ (YPG), които Анкара третира като издънка на забранената в страната „Кюрдска работническа партия“ (ПКК). Подкрепяната от САЩ сила участва в борбата срещу „Ислямска държава“ и изтласкването на джихадистите от Северна Сирия, включително от Манбидж.\r\n*** Държавният глава на САЩ Доналд Тръмп се оплака от „двойните стандарти“ в медийното отразяване на постиженията му. В съобщение, публикувано в социалната мрежа „Туитър“, лидерът на Белия дом изрази увереност, че предшественикът му Барак Обама щеше да получи много по-голямо признание от него, ако именно той бе организирал срещата на върха с лидера на Северна Корея Ким Чен-ун, отбелязва американското издание The Washington Post.\r\n„Ако президентът Обама (който не стига доникъде със Северна Корея и тръгна на война срещу много милиони хора, които бяха убити) се бе справил със Северна Корея и бе направил първите стъпки към сделката, която постигнах аз, разпространителите на фалшиви новини щяха да го определят като национален герой!\", написа Тръмп в „Туитър“. \r\nКоментарите на Тръмп бяха направени близо седмица след срещата на върха в Сингапур с Ким Чонг-ун, на която Пхенян се ангажира с ядрено разоръжаване на Корейския полуостров, въпреки липсата на конкретен план за това как ще унищожи запасите си от подобен тип оръжия.\r\nВ по-ранен „туит“ Тръмп обяви, че споразумението, подписано с Ким Чен-ун, означава край на „ядрената заплаха от Северна Корея\" и гаранция, че „всеки може да се чувства много по-сигурен \".\r\nКонцепцията му обаче е осмивана от множество демократи, включително сенаторът Крис Ван Холен, който на свой ред написа в „Туитър“, че Тръмп е „наистина заблуден\", отбелязвайки, че Северна Корея разполага със „същия арсенал днес, като този преди 48 часа\". Американският президент обаче подчерта, че има „хубавото усещане“, че севернокорейският лидер ще изпълни обещанието си за денуклеаризация на Корейския полуостров.\r\n*** Държавният глава на САЩ Доналд Тръмп защити политиката на администрацията си за разделяне на децата от родителите, които са влезли незаконно на територията на страната, подчертавайки, че САЩ няма да се превърнат в мигрантски лагер, отбелязва американското издание The Hill.\r\n„САЩ няма да се превърнат в мигрантски лагер и няма да бъдат съоръжение за задържане на бежанци“, увери Тръмп в рамките на среща в Белия дом с екипа си. \r\nТръмп бе категоричен, че виновници за проблема са демократите, въпреки че политиката за разделяне на семействата е резултат от разпореждане, издадено от собствената му администрация по-рано тази година, отбелязват от редакцията.\r\nДепартаментът за национална сигурност твърди, че близо 2 000 непълнолетни лица са били отделени от възрастните им настойници шест седмици след обявяването от администрацията на „политиката на нулева толерантност\" срещу незаконните преминавания на границата. \r\nРазделянето на семействата предизвика истинска „национална война“ между републиканци и демократи. И докато Белият дом е обвиняван в липса на човечност, Тръмп и неговите  помощници се опитват да защитят политиката.\r\n*** В миналото се действаше по различен начин. Имаше куриери на КГБ, куфарчета с пари в брой, „московско злато\", тайни субсидии за далечни медии. Така Комунистическата партия на СССР се опитваше да подкопае тайно западната демокрация. Но въпреки това мащабът на тази подривна дейност бе сравнително малък. СССР не се къпеше в пари и не беше в състояние да обсипе поддръжниците си със злато и сребро. Като хора на идеологията, те не трябваше да искат пари в никакъв случай. Но задачата на съвременна Русия е много по-лесна, пише Анна Апълбаум в статия за американското издание The Washington Post.\r\nДнес, когато Кремъл полага скрити усилия да упражнява политическо влияние и да подкопава демокрацията, той разполага с много повече инструменти - големи компании, богати олигарси, които са на разположение на правителството, а също и множество трикове за психологическо влияние. Вместо братството на човечеството и единството на пролетариата, съвременната Русия може да се заиграва с един много по-прост инстинкт: алчността. Вместо да предлагат дребни банкноти или тайни банкови сметки, Кремъл вече могат да предложи сделки с приятелски настроени руски бизнесмени. Това е законно, може да се обсъжда открито и чрез тях видимо се създава подходящата атмосфера за приятелски отношения, дори и такива реално да не се развиват. \r\nТова е в основата на любопитната история за руското влияние, разгръщащо се във Великобритания през изминалата седмица, благодарение на разкриването на кеш документи, включително обмен на електронни писма, публикуван неотдавна както в Observer, така и в The Sunday Times. Основният герой, Арън Банкс, бе най-важният финансист на ЮКИП, както и на Leave.EU, една от организациите, които се стремяха да убедят британците да напуснат Европейския съюз. За каузата на Брекзит Банск вложи 11 млн. долара лични средства и събра допълнителни пет милиона долара. Това са големи суми за политиката в Обединеното кралство, където разхищението на средства за кампаниите не са с онези мащаби, с които са свикнали американците. \r\nОткъде обаче се взеха тези пари? Самият Банкс винаги в твърдял, че ги е спечели от застрахователния бизнес, макар че той едва ли е толкова печеливш. Сега обаче стана ясно, че Банкс, който е женен за дъщерята на руснак, може би е получил средствата за консултантска дейност на Изток. В крайна сметка най-малко веднъж - той и негови колегите са посетили руския посланик във Великобритания Александър Яковенко, който му е предложил да му помогне с инвестиции в златни мини някъде в Сибир.\r\nБанкс отрекоха, че това предложение е имало последици. Тази картина обаче все още е любопитна поради редица причини. От една страна, това е още една брънка във веригата на общите интереси на руското правителство – кампанията за Брекзит. \r\nКогато руското правителство обработваше бившия германски канцлер Герхард Шрьодер нямаше нужда от каквито и да било подкупи. Вместо пари държавни компании и фирми, близки до руското правителство, предложиха на Шрьодер пост в руската енергетика: последваха директорски кресла, полезни контакти и участие в управление на компании.\r\nКогато руското правителство захранваше проруската „Северна лига“ в Италия, връзката се осъществяваше по линията на личните контакти. Културната асоциация „Ломбардия-Русия“, тясно свързана с „Лигата“, предложи своята помощ на италиански бизнесмени в Русия, а също така финансира конференция с участието на лидера на партията Матео Салвини. \r\n„Позволете да Ви помогнем с полезни делови контакти“ – точно така руското правителство грабна вниманието на семейство Тръмп. Още през есента на 2015 г., когато президентската кампания в САЩ бе в пълен ход, бизнесменът от руски произход Феликс Сатър лобира за строителството на „Кулата на Тръмп“ в Москва. Съгласно признанията на адвоката на Тръмп, движещите мотиви са били както политически, така и лични. Към проекта дори е трябвало да бъде привлечен руският президент Владимир Путин, ако съдейства за кампанията. Това обяснява защо специалният прокурор Робърт Мюлер изиска всички документи по случая. \r\nВ Москва обаче така и не построена „Кулата на Тръмп“. Бенкс, от друга страна, вероятно не е имал намерения да инвестира в златни мини в Сибир. Но тези случаи са показателни за методите за влияние, които Кремъл използва, за да си купи влияние на Запада.", "date": "2018.06.19", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2018/06/19/2535545/predstoyashti-sabitiya-v-stranata-za-19-yuni-agentsiya-fokus.html", "text": "***\r\nОт 9.30 часа в Аула Магна на ректората на СУ „Св. Климент Охридски“ ще бъде открита дискусия на тема „Въздействието на Брекзит върху България – Какво ще се промени и какво ще остане същото“, организирана от Българска търговско-промишлена палата. В дискусията ще участват вицепремиерът и министър на външните работи Екатерина Захариева, Н.Пр. г-жа Ема Хопкинс, посланик на Обединено Кралство Великобритания и Северна Ирландия в България, г-н Ивайло Калфин,  специален съветник на европейския комисар по бюджет и човешки ресурси Гюнтер Йотингер, председателят на БТПП Цветан Симеонов, представители на бизнеса и др. \r\n***\r\nВ 9.00 часа участниците в Пленарната среща на Конференцията на комисиите по европейските въпроси на парламентите на Европейския съюз ще обсъдят темата „Силна и ефективна Кохезионна политика след 2020 г.“ В 14.00 часа председателят на Комисията по европейски въпроси и контрол на европейските фондове Кристиан Вигенин и първият заместник-председател на Европейската комисия Франс Тимерманс ще дадат пресконференция в зала 6 на НДК. \r\n***\r\nОт 9.00 часа параклис \"Преп. Паисий Хилендарски\" в двора на 67 ОУ \"Васил Друмев“ ще бъде отслужена архиерейска св. Литургия. \r\n***\r\nОт 9.30 часа в 19 състав на Софийския градски съд ще се гледа делото срещу В. П. и др., подсъдими за присвояване на пари от програма ОПАК по проект, спечелен от Военно-апелативния съд.\r\n***\r\nОт 09.30 часа в 3 състав на Софийския градски съд е разпоредително заседание по делото срещу К.С., обвинен за неправомерно присъединяване към електропреносна мрежа.\r\n***\r\nОт 09.30 часа в 31 състав на Софийския градски съд ще се гледа делото срещу Д. Д., обвинен по чл. 78А, чл. 325 ал.1 НК по реда на чл.375 НПК.\r\n***\r\nОт 9.30 часа в IX състав на Специализирания наказателен съд ще се гледа делото срещу Дамян Д., Стелан П., обвинени в организиране и ръководене на престъпна група. \r\n***\r\nОт 9.30 часа в XV състав на Специализирания наказателен съд ще се гледа делото срещу Христон М. Филип Ч., Мехмед М., Венко Д. и Ергюн Б., обвинени в образуване и ръководене на организирана престъпна група. \r\n***\r\nОт 9.30 часа в XIII състав на Специализирана наказателен съд ще се гледа делото срещу Али Л., Величко Д., Екрем М. и др., обвинени в организиране и ръководене на организирана престъпна група. \r\n***\r\nОт 9.30 часа в XII състав на Специализирания наказателен съд ще се гледа делото срещу Владимир Т., Тодор С., Пламен Н и др., обвинени в организиране и ръководене на организирана престъпна група. \r\n***\r\nОт 10.00 часа в III състав на Специализирания наказателен съд ще се гледа делото срещу Хованес М., Пламен Т., Владимир Р. и Стоян А., обвинени в организиране и ръководене на организирана престъпна група. \r\n***\r\nОт 10.00 часа в Дома на Европа в София ще се проведе публичен дебат с Тимо Песонен, генерален директор на генерална дирекция \"Комуникации\" в Европейската комисия. В дискусията ще участва и Огнян Златев - ръководител на Представителството на Европейската комисия в България. \r\n***\r\nОт 10.00 часа кметът на София Йорданка Фандъкова ще провери дейностите по почистване на участък от река Владайска при бул. „Сливница  (кръстовището при Сточна гара).\r\n***\r\nОт 10.00 часа в сградата на КЕВР (бул. „Княз Ал. Дондуков“ 8-10, ет. 4) ще се проведе открито заседание за обсъждане на доклад за одобряване на бизнес план за развитие на дейността на „ВиК Йовковци“ ООД-Велико Търново. От 10.10 часа ще се проведат и две обществени обсъждания. Първото е на решение за одобряване на бизнес плана на „Лукойл Нефтохим Бургас“ АД и за утвърждаване на одобряване на цени на ВиК услуги. Второто е на проект на решение за одобряване на бизнес плана на „ВиК Йовковци“-Велико Търново и утвърждаване и одобряване на цени за услуги. \r\n***\r\nОт 10.00 часа в зала \"проф. Емил Таков\" - рапортната зала на травматологичния комплекс, ет. 2, служители на болницата и близки на пациенти, които са настанените в лечебното заведение, могат да даряват кръв.\r\n***\r\nОт 11.00 часа в „Гранд Хотел София“ ще се проведе бизнес закуска по повод официалното представяне на първото издание на изследователския проект SDIndex - Safe Drive Index (Индекс за безопасно шофиране). На събитието ще присъстват заместник-министърът на вътрешните работи Стефан Балабанов, представители на Отдел „Пътна полиция“ при Главна дирекция „Национална полиция“, Държавно-обществената комисия по безопасност на движението по пътищата, Министерство на транспорта и неправителствени организации. \r\n***\r\nОт 11.00 часа в Националния пресклуб на БТА Дружба „Родина“ ще обяви създаването на дружество „Побратими от Батак и Барутин“. Участие ще вземат акад. Георги Марков, акад. Стефан Воденичаров, Янка Такева и др. \r\n***\r\nОт 11.30 часа в Сатиричен театър „Алеко Константинов“  победители в Националния ученически конкурс „Посланици на здравето“ ще бъдат наградени на официална церемония. \r\n***\r\nОт 11.30 часа в сградата на Висшия съдебен съвет ще се проведе заседание на Съдийската колегия на Съвета. \r\n***\r\nОт 12.00 часа в Националния пресклуб на БТА Съюзът на международните превозвачи (СМП) ще даде пресконференция във връзка с отказа на Европейския парламент да даде мандат на транспортната си комисия за преговори с ЕК и Съвета на Министрите. \r\n***\r\nОт 12.30 часа в централата на ПП АБВ (ул. „Врабча“ 23) ръководството на партията ще даде пресконференция. \r\n***\r\nОт 13.30 часа в XI състав на Специализирания наказателен съд ще се гледа делото срещу Маджар К., Венелин К. и Мирослав К., обвинени в организиране и ръководене на организирана престъпна група. \r\n***\r\nОт 13.30 часа в VII състав на Специализирания наказателен съд ще се гледа делото срещу Александър С. и Еджевит О., обвинени в организиране и ръководене на организирана престъпна група. \r\n***\r\nОт 14.00 часа в Сити Марк Арт Център (бул. Янко Сакъзов“ 30) ще се проведе Деветия национален зелен форум. Той ще бъде открит от министъра на околната среда и водите Нено Димов. \r\n***\r\nОт 14.00 часа в Гранитна зала на Министерския съвет Националният съвет за интеграцията на хората с увреждания ще проведе заседание.\r\n***\r\nОт 14.00 часа в XIII състав на Специализирания наказателен съд ще се гледа делото срещу Йордан Ш., обвинен в безстопанственост. \r\n***\r\nОт 15.00 часа до 17.00 часа в постоянната приемна на БСП-София (ул. „Леге“ 10“, ет. 1) лидерът на градската структура на партията Калоян Паргов и народният представител от „БСП за България“ Георги Свиленски ще проведат приемна за граждани. \r\n***\r\nОт 16.30 часа в клуб „Перото”, НДК, ще се проведе кръгла маса на тема: „Иновативни методи за представяне на културното наследство и управление на музеите в България и Западните Балкани“.\r\n***\r\nОт 17.30 часа в сградата на Регионалния исторически музей ще бъде открита изложба на пачуърк – вещи за бита и някои облекла на тема „С цветовете и мотивите на софийските шевици“. \r\n***\r\nОт 18.30 часа в кино „Одеон“ ще бъде открит Петият фестивал „Срещи на младото европейски кино“ с филма „Революция в училище. \r\n***\r\nОт 19.00 часа в галерия „Фотосинтезис“ ще бъде представена премиерата на книгата „Шедьовър, нищо по-малко… Морска книга се нарежда до класики като Старецът и морето на Хемингуей“. \r\n***\r\nОт 19.00 часа в Арт център кафе-галерия „Фотосинтезис“ ще бъде открита изложбата „Universe“ на Цвета Убчева. \r\n***\r\nОт 20.00 часа на „Моста на влюбените“ до НДК ще бъде закрита изложбата “German Roamers”.\r\n***\r\nОт 10.00 часа в параклиса „Св. Св. Козма и Дамян“ ще се проведе поклонение пред паметната плоча на атонския монах Паийсий Хилендарски. \r\n***\r\nВ 9.30 ч. зам.-председателят на ГЕРБ ще се срещне в сградата на Община Петрич с кмета Димитър Бръчков. В 10:45 ч. в партийния офис на ГЕРБ в Петрич, ул. „Цар Борис III”, ще започне срещата на Цветан Цветанов с общинското ръководство. В 12.00 ч. в сградата на Община Сандански Цветан Цветанов ще разговаря с кмета на Сандански Кирил Котев. В 14.30 ч. в заседателната зала на хотел „Карелия”,  Струмяни,  ще започне срещата с общинското ръководство на ПП ГЕРБ в Струмяни. В 15.50 ч. Цветан Цветанов ще се срещне с общинското ръководство на партията в Кресна. Срещата ще се проведе в партийния офис. В 17.00 ч. в сградата на Община Симитли ще се проведе среща с кмета на общината Апостол Апостолов. \r\n***\r\nВ 7.30 часа на кръговото на Равда жителите на Ахелой ще се съберат, за да изкажат гледната си точка, за това, че е затапен пътя до града след изграждането на новия път.\r\n***\r\nВ 11.00 часа в сградата на „КАРИЕРЕН ЦЕНТЪР” КЪМ ДРСЗ-БУРГАС УЛ. „ПАТРИАРХ ЕВТИМИЙ” № 35 А ще се проведе съвместната пресконференция на ДРСЗ – Бургас, ДБТ-Бургас, РДСП - Бургас и ДОИТ – Бургас.\r\n***\r\nОт 14.00 до 16.00 часа в офиса на ПП ГЕРБ във Варна (ул. „Георги Бенковски“ 1) общинският съветник Николай Малев ще проведе приемна за граждани. \r\n*** \r\nОт 15.00 часа в Художествена галерия „Борис Денев“ ще се проведе откриване на инициативата „Магията на Поднебесното царство – дни на китайската култура. \r\n***\r\nОт 10.30 часа във Видинския окръжен съд ще бъде прочетена присъда по случая с взрива в с. Горни Лом, при който загинаха 15 души. \r\n***\r\nОт 10.30 часа в „Пътна полиция“-Враца ще се проведе брифинг по повод началото на акцията \"Ваканция! Да пазим живота на децата на пътя\".\r\n***\r\nОт 16.00 часа в концертната зала на Община Враца ще бъде официално открит ежегодният Фестивал на военните духови оркестри и заключителния етап на прегледа на любителското художествено творчество в Сухопътните войски за 2018 г., под патронажа на областния управител на област Враца Малина Николова.\r\n***\r\nОт 17.30 часа  в Младежки дом ще бъде представена стихосбирката на Божидара Димитрова.\r\n***\r\nОт 19.00 часа в камерна зала на ДКТ ще бъде представен „Симулатор за чифтосване“ от Джоузеф Скримшоу.\r\n*** \r\nОт 18.00 часа на пл. „Георги Измирлиев“ ще се проведе Дефиле по повод откриването на ХVІ-ти Национален детски фестивал на изкуствата „Раховче” и XІV-ти Международен фолклорен фестивал „Раховче” Горна Оряховица ´2018. \r\n*** \r\nОт 20.00 часа в НЧ „Братя Грънчарови -2002“ /Летен театър/ ще се проведе официално откриване на ХVІ-ти Национален детски фестивал на изкуствата „Раховче” и XІV-ти Международен фолклорен фестивал „Раховче” Горна Оряховица ´2018. \r\n***\r\nОт 10.00 до 12.00 часа в Регионална библиотека „Дора Габе“ ще се проведе летен детски клуб „Играй и учи“. \r\n***\r\nОт 19.00 часа в концертна зала „Добрич“ ще се състои концерт „Цигулково цунами“ на Български камерен оркестър-Добрич. \r\n***\r\nОт 18.00 часа в читалище „Братство“ ще се проведе концерт на възпитаниците на школата по пиано и поп пеене към читалището. \r\n***\r\nОт 18.00 часа в голямата зала на Младежкия дом председателите на 39-ото Народно събрание проф. Огнян Герджиков и доц. Борислав Великов ще присъстват на литературно-музикален спектакъл по авторската книга на проф. Герджиков „Аз не бях политик“. Преди това от 17.30 часа двамата ще дадат брифинг за медиите. \r\n***\r\nОт 11.00 часа пред Двореца на културата ще се проведе концерт на Духовия оркестър към ОК Дворец на културата с диригент Трифон Трифонов. \r\n***\r\nОт 12.00 часа в местността Калужерец край село Кралев дол ще се проведе „Ден на Паисий”. \r\n***\r\nОт 11.00 часа в пресклуба на БТА в Плевен ще се проведе пресконференция във връзка със събитието „Парад на модата“. \r\n***\r\nОт 9.00 часа в залата на Общинския съвет в Пловдив ще се проведе заседание на общинските съветници. \r\n***\r\nОт 9.00 часа в 8 наказателен състав в зала 10 на Районен съд-Пловдив ще се гледа делото срещу Соня М. за причинена имотна вреда в особено големи размери – 660 050 лв. \r\n***\r\nОт 9.30 часа в 24 наказателен състав в зала 2 на Районен съд-Пловдив ще се гледа делото срещу Емил К. при условията на продължавано престъпление, в качеството си на длъжностно лице – кмет на Община Карлово, е присвоил чужди пари в големи размери – общо 26 984,68 лв.\r\n***\r\nОт 11.00 часа в зала „Дружба“ на парк-хотел „Санкт Петербург“ ще се проведе заключителна пресконференция за Проектът ЕП 202ПЕТ, базиран на Бялата книга за бъдещето на Европа. \r\n***\r\nОт 12.15 часа на сцената на Дом на културата „Борис Христов“ ще се проведе пресконференция по повод откриването на „OPERA OPEN 2018“. \r\n***\r\nОт 14.00 часа в зала 1 на Апелативен съд ще се гледа делото, образувано по жалба на подсъдимия Николай Я., който е признат за виновен в опит за убийство на Христо П., извършено на 12.07.2015 г. във Велинград и за това е осъден от Окръжен съд – Пазарджик на 16 години лишаване от свобода, както и да заплати 40 000 лева обезщетение на пострадалия\r\n***\r\nОт 16.00 часа до 18.00 часа в офиса на ГЕРБ в район „Тракия“ в бл. 91 общинският съветник Иван Вичков ще проведе приемна за граждани.\r\n***\r\nОт 19.00 ч. във Фоайето на Областна администрация – Пловдив на пл. „Никола Мушанов” 1 (бул. „6-ти Септември“), хор „Детска китка“ при Общински детски комплекс – Пловдив ще представи заключителния си концерт за сезон 2017-2018 г.\r\n***\r\nОт 20.00 часа в Античен театър-Пловдив ще се състои концерт на Стинг. \r\n***\r\nОт 8.00 часа до 17.00 часа на полигон Батмиш\" ще се проведат планирани учебни стрелби.\r\n***\r\nОт 9.00 часа пред НЧ „Отец Паисий-1947“ ще се проведе празнично шоу за деца. От 18.30 часа ще се състои празничен концерт. \r\n***\r\nОт 10.00 часа до 12.30 часа в Детски отдел на библиотека „Родина“ (ул. Българско опълчение“ 69 ще бъде разположено творческо ателие – изработване на 3D пана с героите от любими литературни произведения. \r\n***\r\nОт 17.30 часа в РБ „Захарий Княжевски“ ще се състои клавирен концерт на ученици от НУМСИ „Христина Морфова“. От 18.30 часа ще започне постановката „Сватбената рокля на Бети“ от Анна Петрова.\r\n***\r\nОт 19.00 часа в Драматичния театър ще се проведе Песенна вечер с избрани романси на Чайковски и Рахманинов. \r\n***\r\nОт 10.00 часа в зала 203 на общината ще се проведе редовен брифинг.", "date": "2018.06.19", "title": "Предстоящи събития в страната за 19 юни (Агенция „Фокус“)"}
{"url": "http://www.focus-news.net/news/2018/06/19/2535970/plovdiv-turisti-ot-indoneziya-posetiha-lavandulovi-poleta-kray-karlovo.html", "text": "Туристи от Индонезия посетиха лавандулови полета край Карлово. Това съобщиха за Радио „Фокус“-Пловдив от Oбщина Карлово. Община Карлово, Комплекс „Старинно Карлово“ посрещнаха първите туристи, привлечени от аромата и свойствата на етерично-масленото растение лавандула. Гостите от Индонезия, минавайки транзитно през България, на път за Румъния, избраха да направят спирка именно в Карлово. В лавандуловите полета се срещнаха със собственика, който им разказа интересни факти за отглеждането на ценната култура. Получиха китки с лавандула и се снимаха за спомен.\r\nВ „Бухаловия хан“ те пиха чаша студен ободряващ чай от лавандула.", "date": "2018.06.19", "title": "Пловдив: Туристи от Индонезия посетиха лавандулови полета край Карлово"}
{"url": "http://www.focus-news.net/news/2018/06/19/2535549/the-guardian-donald-tramp-s-bezpretsedentna-ataka-sreshtu-angela-merkel-germantsite-se-obrashtat-sreshtu-liderite-si-zaradi-bezhantsite.html", "text": "Доналд Тръмп се впусна в безпрецедентна атака срещу правителството на германския канцлер Ангела Меркел и написа в „Туитър“, че „германският народ се обръща срещу ръководството си и миграцията клати и без това нестабилната коалиция в Берлин“, пише британското левичарско издание The Guardian.\r\nВестникът коментира, че в миналото президента е критикувал открито търговския профицит на Германия в обмена със САЩ и това, че Берлин не харчи достатъчно за отбрана, но се е въздържал да критикува директно политиката на Меркел в сферата на имиграцията.\r\nВсе пак, продължава „Гардиън“, в хода на предизборната си кампания, американският президент е определил решението на германския канцлер да пусне над един милион бежанци и мигранти само през 2015 година като „лудост“.\r\nВ последния си „туийт“, Тръмп е написал, че „престъпността в Германия се е увеличила много“. Но изданието оспорва твърдението на държавния глава като привежда статистиката на немското МВР, според която нивата на престъпността в страната са най-ниските от 1992 година насам.\r\n„По цяла Европа направиха огромна грешка като допуснаха милиони имигранти, които силно и насилствено промениха културата им“, заяви още американският държавен глава, след което добави: „Не искаме това, което се случи с имиграцията в Европа да се случи с нас“.\r\n„Гардиън“ обяснява, че „туитовете“ на Тръмп идват в момент, когато неговото правителство е поставено под натиск от, както твърди левичарското издание, Републиканци и Демократи заради политиката, както я определя вестникът, на разделяне на деца от родители, задържани на мексиканската граница.\r\nПрезидентът, продължава левичарският вестник, се опитва да прехвърли вината за политиката, предизвикала бяс в много неправителствени организации по света, на Демократите. Той, твърди „Гардиън“, постоянно лъже, че тази практика произтича от закони, приети от Демократите.  Но, както твърди вестникът, няма такъв закон и разделянията са последвали, след като администрацията е обявила политика на „нулева толерантност“ спрямо нелегалните мигранти.\r\nЛевичарският вестник обяснява как в Брюксел, еврочиновници от целия политически спектър и различни националности, са говорили срещу Тръмп заради неговите „туитове“.\r\nПревод и редакция:", "date": "2018.06.19", "title": "The Guardian: Доналд Тръмп с безпрецедентна атака срещу Ангела Меркел: „Германците се обръщат срещу лидерите си заради бежанците“"}
{"url": "http://www.focus-news.net/news/2018/06/19/2535550/bivsh-predsedatel-na-britanskata-konservativna-partiya-voynata-sreshtu-marihuanata-e-zagubena-pravitelstvoto-tryabva-da-e-smelo-i-da-ya-legalizira.html", "text": "Войната срещу марихуаната е „изцяло и необратимо загубена“, твърди бившият лидер на британската Консервативна партия Уилям Хейг и призова премиера на Обединеното Кралство Тереза Мей да легализира този наркотик, пише британското консервативно издание The Telegraph.\r\nВ своя статия за вестника, лорд Хейг обяснява, че Мей трябва да бъде „смела“ и да направи „сериозни промени“ в политиката, предупреждавайки, че е „заблуждение“ да се мисли, че марихуаната може да бъде „изтласкана от улиците“.\r\nНеговата намеса идва в момент, когато премиерът е подложена на сериозен натиск да позволи употребата на марихуана за медицински цели заради молбите на майка на 12-годишно момченце, което има нужда от лекарство на основата на канабиса, обяснява консервативното издание.\r\nСпоред информацията на „Телеграф“, двама от най-високопоставените министри на Мей – Саджид Джавид (вътрешните работи) и Джереми Хънт (здравеопазването) – настояват за преразглеждане на нормите за употреба на марихуана, но, както твърдят неназовани източници на вестника, министър-председателят е блокирала разговорите на тази тема в хода на заседание на своя кабинет.\r\nНо в своята колонка, лорд Хейг е заявил, че Мей трябва да отиде по-далеч и да имитира Канада, която е на прага да легализира наркотика за свободна употреба. Той е написал: „Могат ли британските консерватори да бъдат толкова смели, колкото канадските либерали? Би трябвало да сме“.\r\nПревод и редакция:", "date": "2018.06.19", "title": "Бивш председател на британската Консервативна партия: Войната срещу марихуаната е загубена, правителството трябва да е „смело“ и да я легализира"}
{"url": "http://www.focus-news.net/news/2018/06/19/2535548/morning-star-lishen-ot-svoboda-kandidat-za-prezident-na-turtsiya-prizova-da-se-slozhi-kray-na-ednolichniya-rezhim-na-tiranichniya-erdogan.html", "text": "Лишеният от свобода кандидат за президент на Турция Селахатин Демирташ призова избирателите да сложат край на „едноличния режим“ на „тираничния“ президент на страната Реджеп Таийп Ердоган в хода на предизборна реч от затвора, стигнала до избирателите чрез интернет, пише британското крайно-ляво издание Morning Star.\r\nВестникът обяснява, че бившият съпредседател на Народно-демократичната партия (НДП) води предизборната си кампания от килията в затвора и неговата реч е излъчена по държавната телевизия. Според Демирташ, той е невинен и правителството го е лишило от свобода, защото се страхува от него.\r\n„Морнинг стар“ обяснява, че турският съд в крайна сметка е решил да не позволи речта да се излъчи на голяма видео стена в Истанбул в неделя, където, според твърденията на вестника, са се събрали повече от 100 хиляди привърженици на НДП.\r\nНезависимо от това, Демирташ, който се намира в затвора в Одрин заради, както твърди крайно-лявото издание, скалъпени обвинения за тероризъм от ноември 2016 година, е изпратил послание до турското общество, в което е обещал „светлина, надежда, мир и самочувствие“ срещу „тъмнината, страха или кошмара“.\r\nНо той е предупредил за заплахите, надвиснали над Турция заради изборите в неделя, които, според неговите думи, са едни от най-важните в историята на страната.\r\nИзданието припомня, че Демирташ е получил над 9% от гласовете на избирателите на президентските избори през 2014 година и по този начин е способствал рекордния резултат на НДП на парламентарните избори в Турция следващата година, когато кюрдската партия преминава бариерата от 10% и вкарва 80 депутата в народното събрание.\r\nНо, коментира „Морнинг Стар“, в резултат от спорен и „нагласен“ референдум миналата година Турция ще премине от парламентарно към президентско управление, което ще даде безпрецедентни пълномощия на държавния глава, включително да разпуска парламента и да управлява чрез декрети – мярка, обявена за „фашизъм чрез избори“ от противниците на Ердоган.\r\nВестникът цитира думите на Демирташ: „Решението ви ще има значение не само за днес, но и за бъдещето ни, бъдещето на нашите деца и внуци“. Той е предупредил, че ако Ердоган бъде избран за президент,, „Съдбата на цялата страна ще зависи от един единствен човек“ и Турция ще стане „авторитарна, потисническа и недемократична държава“.\r\n„Ще имате усещането, че не можете да си поемете въздух в режим на страх и отчаяние, ще се чувствате все едно, че ви задушават“, е заявил лишеният от свобода.\r\nТой е обещал Турция, в която всички ще са равни. „Ние сме кюрди и турци, жени и мъже, алевити и сунити, но преди всичко: ние сме хора. Ние сме равни един на друг. Нашият гняв е насочен срещу тиранията“, е подчертал Демирташ.\r\n„Ето защо ние сме различни. Ние не сме един човек, ние сме  много хора. Не се страхуваме от един човек, понеже сме толкова много. Ще се спасим от бурята всички заедно, ръка в ръка, за бъдещето на нашите деца“, е заключил лишеният от свобода кандидат за президент.\r\nПревод и редакция:", "date": "2018.06.19", "title": "Morning Star: Лишен от свобода кандидат за президент на Турция призова да се сложи край на „едноличния режим“ на „тираничния“ Ердоган"}
{"url": "http://www.focus-news.net/news/2018/06/19/2535553/fond-za-strategicheska-kultura-rusiya-v-rusiya-zapochnaha-voenni-ucheniya-na-koito-shte-uchastvat-sarbi-i-belorusi.html", "text": "На 18 юни на военния полигон „Раевский“ край Новоросийск започнаха тактическите военни учения „Славянско братство – 2018“, в които участват десантни части от Русия, Беларус и Сърбия. Маневрите ще продължат 10 дни и ще завършат на 28 юни, пише електронното издание на руското списание „Фонд за стратегическа култура“ в обзорен материал, представен без редакторска намеса.\r\nОт страна на Русия в ученията е задействан батальон от Кубанския казашки десантно-щурмови полк на Въздушно-десантните войски (ВДВ), с численост повече от 700 души, авиация на Военновъздушните сили (ВВС) и средства за Противовъздушна отбрана (ПВО) на Южния военен окръг (ЮВО). За първи път в историята на ученията в тях ще бъдат представени нови образци военна техника и оръдия, намиращи се на въоръжение във ВДВ на Русия: бронирани машини БМД-4М, БТР-МДМ „Ракушка“ и противотанково оръдие 2С24 „Спрут-СД“.\r\nВ навечерието на маневрите на мястото на провеждането на ученията са доставени около 250 белоруски десантчици и 40 единици военна техника с влаков ешелон от Витебск.\r\nПървите многонационални тактически учения „Славянско братство“ са през 2015 година в Русия. От тогава те се провеждат по веднъж годишно по ред на територията на Русия, Беларус и Сърбия. През 2017 година домакин е полигона „Брестский“ в Беларус, а през 2016 година те са в Сърбия, в близост до Белград.\r\nВ рамките на плана за двустранно сътрудничество между Русия и Сърбия се провеждат също съвместните летателно-тактически учения „БАРС“ и антитерористичните маневри SREM.\r\nПо-рано Москва, на безвъзмездна основа, предостави на Белград шест изтребителя МиГ-29 и отдели два милиона евро за подготовка на военни пилоти. Минск също подари на Сърбия четири самолета МиГ-29.\r\nОт 2013 година Сърбия има статут на страна-наблюдател в Организацията на Договора за колективна сигурност (ОДКБ) и сътрудничи с Русия и Беларус във военната сфера, което предизвика раздразнение в НАТО и САЩ. И това при положение, че нивото на военните връзки между Белград и Северноатлантическия алианс е доста по-високо.\r\nПревод и редакция:", "date": "2018.06.19", "title": "„Фонд за стратегическа култура“ (Русия): В Русия започнаха военни учения, на които ще участват сърби и белоруси"}
{"url": "http://www.focus-news.net/news/2018/06/19/2535552/afp-sasht-i-yuzhna-koreya-potvardiha-che-otmenyat-predstoyashtite-savmestni-voenni-ucheniya.html", "text": "САЩ и Южна Корея потвърдиха във вторник, че отменят предвидените военни учения, след като американският президент обеща да прекрати маневрите на севернокорейския лидер Ким Чен-ун на срещата на върха в Сингапур, предава AFP.\r\n„Южна Корея и САЩ имат намерение да продължат дискусиите за по-нататъшните мерки“, съобщиха от военното министерство на Южна Корея, като добавиха, че „засега не е взето решение за другите предстоящи учения“.\r\nОт Пентагона също потвърдиха информацията, като говорителят на военното ведомство на САЩ Дана Уайт заяви: „Все още координираме допълнителни действия. Не е взето решение за другите предстоящи маневри“ и уточни, че това не засяга военните учения в Тихия океан.\r\nСпоред думите на Уайт, военният министър на САЩ Джим Матис, държавният секретар Майк Помпео и съветникът на Белия Дом по националната сигурност Джон Болтън ще се съберат по-късно тази седмица в Пентагона, за да обсъдят въпроса.\r\n„Франс прес“ припомня, че миналата седмица президентът на САЩ Доналд Тръмп е анонсирал отмяната на съвместните военни учения с Южна Корея, като дори ги е определил като „провокативни“.\r\nПревод и редакция:", "date": "2018.06.19", "title": "AFP: САЩ и Южна Корея потвърдиха, че отменят предстоящите съвместни военни учения"}
{"url": "http://www.focus-news.net/news/2018/06/19/2535547/mkd-makedoniya-makedontsite-shte-protestirat-pred-parlamenta-na-stranata-dokato-v-nego-se-glasuva-dogovora-za-imeto-s-gartsiya.html", "text": "Македонците, които протестираха в понеделник вечерта пред парламента на страната свикаха нова демонстрация във вторник от 11:00 часа местно време (12:00 българско) на същото място, когато в дневния ред на народното събрание е договорът с Гърция, заради който се провеждат митингите, предава скопското електронно издание „МКД“.\r\nВечерният протест, за разлика от неделния, премина мирно, с пускане на патриотични песни и викове „Македония“, „предатели“, „имаме едно име“ и искания до, както го нарекоха, нелегитимното правителство, да изостави предателските си планове.\r\nПрофесорката Сълза Гърчева се обърна към гражданите с думите, че никой не се плаши от сълзотворен газ и шокови гранати.\r\n„Те са фашисти и искат да създадат от нас фашистко творение. Искат да не се погребваме в македонските православни гробища. Няма да позволим това! Замислили са тази нация да няма минало. Докато имаме честни, умни и трудолюбиви хора няма да позволим това. Имаме умни хора и ще се борим на всички фронтове. Македония ще остане изконна. Пробват търпението на народа, но този народ е камък и никой никога няма да го измести“.\r\n„Няма да се смирим, докато това ненародно събрание не бъде разпуснато. Всички до един трябва да напуснат този парламент“, заяви Гърчева.\r\nОраторите подчертаха, че не признават никакъв референдум за името и искат оставки от депутатите на СДСМ (Социалдемократическия съюз на Македония), а от тези на ВМРО-ДПМНЕ и техният лидер – да застанат до народа, а искат същото и от полицията, пише „МКД“.\r\nФилип Петровски е поискал от премиера Зоран Заев и министрите Никола Димитров и Радмила Шекеринска да отменят договора, продължава скопското издание. Той е поискал оставката и на вътрешния министър Оливер Спасовски, защото вчера, според неговите думи, полицията е била невинни македонски граждани, а когато парламента и паметниците са били боядисвани с боя, не са закачали никой месеци наред.\r\nПревод и редакция:", "date": "2018.06.19", "title": "„МКД“ (Македония): Македонците ще протестират пред парламента на страната, докато в него се гласува договора за името с Гърция"}
{"url": "http://www.focus-news.net/news/2018/06/19/2535551/prezidentat-rumen-radev-otseni-visoko-rabotata-na-pravitelstvoto-po-predsedatelstvoto-obzor.html", "text": "Парламентарното измерение на Българското председателство завърши с Пленарната среща на Конференцията на комисиите по европейските въпроси на парламентите на Европейския съюз (КОСАК). Пред националните парламенти на страните от ЕС президентът Румен Радев оценки високо работата на правителството по време на Председателството. „Правителството показа кураж като избра много трудна тема като Западните Балкани. Регионът е много крехък, няма гаранция за успех, но някой трябваше да поеме отговорността и да посочи проблемите“, заяви той. Според него правителството е успяло да управлява дневния ред на Европа, да покаже умения и да развие атмосфера на честен и отворен диалог. Държавният глава обяви, че правителството е разработило точните приоритети за Председателството. „Не можем да говорим за просперираща Европа, без да гарантираме сигурността и стабилността на Западните Балкани“, посочи Румен Радев. „Ако не им дадем европейска перспектива, те рано или късно ще дадат балканска перспектива на Европа“, каза още той. По думите на държавния глава ключът на успеха на Председателството е изваждането на единството като фактор за постигане на ефективни решения. Румен Радев изтъкна усилията на кабинета в търсенето на напредък по теми като сигурност, социални права и цифров пазар.\r\nПредседателят на Народното събрание Цвета Караянчева заяви: „Усилията на парламентарното измерение на Българското председателство бяха насочени към консолидиране на ЕС около общи действия за приоритетните политики чрез ефективен диалог“. Тя обяви, че и след Председателството разширяването на ЕС остава ключова политика, като главната цел е запазването на сигурността и просперитета нa континентa. През шестте месеца на Председателството парламентът беше домакин на 6 срещи, платформа за сътрудничество между националните парламенти и ЕП.\r\nМинистър Лиляна Павлова изтъкна, че България е изпълнила амбициозната си задача да бъде модератор, който води конструктивен диалог, по време на Председателството. Тя посочи, че е работено по всички теми от европейския дневен ред и от този на триото България-Австрия-Естония. Министърът обърна внимание на важността на приемствеността в приоритетите между Българското и предстоящото Австрийско председателство.\r\n„С европейската перспектива на Западните Балкани ще избегнем войните и ще задържим хората“, подчерта премиерът Бойко Борисов. Той припомни десетилетията войни и противоречия на Балканите, и стотиците хиляди загинали, като даде пример с войната в Косово през 90-те години. Бойко Борисов обяви, че с Договора за добросъседство България и Македония са дали пример на Балканите. Премиерът обърна внимание на важността на приоритетите Западни Балкани и миграция. „На Европейския съвет ще защитавам компромисен вариант за миграцията - превенция, която включва затваряне на всички европейски граници“, обяви той. Бойко Борисов подчерта и надеждната охрана на българо-турската граница и нулевия миграционен натиск. Той апелира, че ако сега не се помогне на Западните Балкани за интеграция в ЕС, после ще е късно. „Големите геостратегически играчи Русия, Турция, САЩ и Китай само това чакат“, обяви премиерът. \r\nБиляна ИВАНОВА", "date": "2018.06.19", "title": "Президентът Румен Радев оцени високо работата на правителството по Председателството (ОБЗОР)"}
{"url": "http://www.focus-news.net/news/2018/06/19/2535555/vedomosti-rusiya-rusnatsite-ne-vizhdat-alternativa-na-putin-50-iskat-toy-da-e-prezident-i-sled-2024-godina.html", "text": "Според последното изследване на общественото мнение на социологическата агенция „Левада-център“, 51% от запитаните искат Владимир Путин да продължи да е президент и след 2024 година, а процентът на тези, които не искат това да се случва е 27%. През август 2017 година 67% от запитаните са заявили, че искат да видят Путин президент и след изтичането на срока на неговите пълномощия през 2018 година. През октомври 2012 година, половин година след президентските избори през същата година, само 34% са били „за“ нов мандат на държавния глава, пише електронното издание на руския вестник „Ведомости“.\r\nБроят на тези, които искат широкомащабни промени в страната, според анкетата, е нараснало от 42 до 57% за една година. Сред необходимите промени, съгласно данните от изследването, са тези, които се отнасят до повишаването на нивото на живота на руснаците. При това, 30% от запитаните са на мнение, че промени в състава на правителството няма да доведат до решаване на съществуващите проблеми, а обратното смятат само 24%.\r\n„Свършва ефектът от кримската мобилизация, въпреки че това повлия на президентската кампания и новото повишаване на подкрепата“, заяви директорът на „Левада-център“ Лев Гудков. Но конфронтацията със Запада и санкциите позволяват да се поддържа безалтернативния курс на президента, продължава социологът. „Не се появяват фигури, които могат да бъдат приемници, хората се отнасят към това прагматично. При страха от промени, те гледат на политиците с недоверие, а доколкото възприемат Путин като консерватор, то се смята, че именно той може да осигури статуквото. С това е свързано, например, че президентът не се изказа за пенсионната реформа, а хората все още чакат той да каже своята дума“. Под необходимост за промени руснаците имат предвид увеличаване на разходите в социалната сфера и засилване на патернализма, а не инфраструктурни изменения, добавя социологът.\r\nНа въпрос на „Ведомости“, дали общественото мнение може да промени позицията на Путин относно необходимостта да се откаже от президентския пост след втория мандат, прессекретарят на президента Дмитрий Песков не отговори.\r\nПрез 2017 година руснаците са говорили за ситуативно гласуване на изборите през 2018 година и сегашната и затова 51% на сегашната анкета за 2024 година е висок резултат, смята политологът Глеб Кузнецов. „Но има проблем, че в рамките на политическата система те не виждат други хора, които могат да играят в една лига с Путин. Но до 2024 година все още има шест години, а политическите лидери растат. Путин неотдавна говори за губернаторите, сред които може да се появи приемник“. Според неговото мнение, в центъра на вниманието са вътрешните работи. „Външните работи се превърнаха в медиен сериал и не влияят на живота“.\r\nПревод и редакция:", "date": "2018.06.19", "title": "„Ведомости“ (Русия): Руснаците не виждат алтернатива на Путин, 50% искат той да е президент и след 2024 година"}
{"url": "http://www.focus-news.net/news/2018/06/19/2535557/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Лишеният от свобода кандидат за президент на Турция Селахатин Демирташ призова избирателите да сложат край на „едноличния режим“ на „тираничния“ президент на страната Реджеп Таийп Ердоган в хода на предизборна реч от затвора, стигнала до избирателите чрез интернет, пише британското крайно-ляво издание Morning Star.\r\nВестникът обяснява, че бившият съпредседател на Народно-демократичната партия (НДП) води предизборната си кампания от килията в затвора и неговата реч е излъчена по държавната телевизия. Според Демирташ, той е невинен и правителството го е лишило от свобода, защото се страхува от него.\r\n„Морнинг стар“ обяснява, че турският съд в крайна сметка е решил да не позволи речта да се излъчи на голяма видео стена в Истанбул в неделя, където, според твърденията на вестника, са се събрали повече от 100 хиляди привърженици на НДП.\r\nНезависимо от това, Демирташ, който се намира в затвора в Одрин заради, както твърди крайно-лявото издание, скалъпени обвинения за тероризъм от ноември 2016 година, е изпратил послание до турското общество, в което е обещал „светлина, надежда, мир и самочувствие“ срещу „тъмнината, страха или кошмара“.\r\nНо той е предупредил за заплахите, надвиснали над Турция заради изборите в неделя, които, според неговите думи, са едни от най-важните в историята на страната.\r\nИзданието припомня, че Демирташ е получил над 9% от гласовете на избирателите на президентските избори през 2014 година и по този начин е способствал рекордния резултат на НДП на парламентарните избори в Турция следващата година, когато кюрдската партия преминава бариерата от 10% и вкарва 80 депутата в народното събрание.\r\nНо, коментира „Морнинг Стар“, в резултат от спорен и „нагласен“ референдум миналата година Турция ще премине от парламентарно към президентско управление, което ще даде безпрецедентни пълномощия на държавния глава, включително да разпуска парламента и да управлява чрез декрети – мярка, обявена за „фашизъм чрез избори“ от противниците на Ердоган.\r\nВестникът цитира думите на Демирташ: „Решението ви ще има значение не само за днес, но и за бъдещето ни, бъдещето на нашите деца и внуци“. Той е предупредил, че ако Ердоган бъде избран за президент,, „Съдбата на цялата страна ще зависи от един единствен човек“ и Турция ще стане „авторитарна, потисническа и недемократична държава“.\r\n„Ще имате усещането, че не можете да си поемете въздух в режим на страх и отчаяние, ще се чувствате все едно, че ви задушават“, е заявил лишеният от свобода.\r\nТой е обещал Турция, в която всички ще са равни. „Ние сме кюрди и турци, жени и мъже, алевити и сунити, но преди всичко: ние сме хора. Ние сме равни един на друг. Нашият гняв е насочен срещу тиранията“, е подчертал Демирташ.\r\n„Ето защо ние сме различни. Ние не сме един човек, ние сме  много хора. Не се страхуваме от един човек, понеже сме толкова много. Ще се спасим от бурята всички заедно, ръка в ръка, за бъдещето на нашите деца“, е заключил лишеният от свобода кандидат за президент.\r\n***Доналд Тръмп се впусна в безпрецедентна атака срещу правителството на германския канцлер Ангела Меркел и написа в „Туитър“, че „германският народ се обръща срещу ръководството си и миграцията клати и без това нестабилната коалиция в Берлин“, пише британското левичарско издание The Guardian.\r\nВестникът коментира, че в миналото президента е критикувал открито търговския профицит на Германия в обмена със САЩ и това, че Берлин не харчи достатъчно за отбрана, но се е въздържал да критикува директно политиката на Меркел в сферата на имиграцията.\r\nВсе пак, продължава „Гардиън“, в хода на предизборната си кампания, американският президент е определил решението на германския канцлер да пусне над един милион бежанци и мигранти само през 2015 година като „лудост“.\r\nВ последния си „туийт“, Тръмп е написал, че „престъпността в Германия се е увеличила много“. Но изданието оспорва твърдението на държавния глава като привежда статистиката на немското МВР, според която нивата на престъпността в страната са най-ниските от 1992 година насам.\r\n„По цяла Европа направиха огромна грешка като допуснаха милиони имигранти, които силно и насилствено промениха културата им“, заяви още американският държавен глава, след което добави: „Не искаме това, което се случи с имиграцията в Европа да се случи с нас“.\r\n„Гардиън“ обяснява, че „туитовете“ на Тръмп идват в момент, когато неговото правителство е поставено под натиск от, както твърди левичарското издание, Републиканци и Демократи заради политиката, както я определя вестникът, на разделяне на деца от родители, задържани на мексиканската граница.\r\nПрезидентът, продължава левичарският вестник, се опитва да прехвърли вината за политиката, предизвикала бяс в много неправителствени организации по света, на Демократите. Той, твърди „Гардиън“, постоянно лъже, че тази практика произтича от закони, приети от Демократите.  Но, както твърди вестникът, няма такъв закон и разделянията са последвали, след като администрацията е обявила политика на „нулева толерантност“ спрямо нелегалните мигранти.\r\nЛевичарският вестник обяснява как в Брюксел, еврочиновници от целия политически спектър и различни националности, са говорили срещу Тръмп заради неговите „туитове“.\r\n***Войната срещу марихуаната е „изцяло и необратимо загубена“, твърди бившият лидер на британската Консервативна партия Уилям Хейг и призова премиера на Обединеното Кралство Тереза Мей да легализира този наркотик, пише британското консервативно издание The Telegraph.\r\nВ своя статия за вестника, лорд Хейг обяснява, че Мей трябва да бъде „смела“ и да направи „сериозни промени“ в политиката, предупреждавайки, че е „заблуждение“ да се мисли, че марихуаната може да бъде „изтласкана от улиците“.\r\nНеговата намеса идва в момент, когато премиерът е подложена на сериозен натиск да позволи употребата на марихуана за медицински цели заради молбите на майка на 12-годишно момченце, което има нужда от лекарство на основата на канабиса, обяснява консервативното издание.\r\nСпоред информацията на „Телеграф“, двама от най-високопоставените министри на Мей – Саджид Джавид (вътрешните работи) и Джереми Хънт (здравеопазването) – настояват за преразглеждане на нормите за употреба на марихуана, но, както твърдят неназовани източници на вестника, министър-председателят е блокирала разговорите на тази тема в хода на заседание на своя кабинет.\r\nНо в своята колонка, лорд Хейг е заявил, че Мей трябва да отиде по-далеч и да имитира Канада, която е на прага да легализира наркотика за свободна употреба. Той е написал: „Могат ли британските консерватори да бъдат толкова смели, колкото канадските либерали? Би трябвало да сме“.", "date": "2018.06.19", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2018/06/19/2535558/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Засега Италия оправдава най-страшните опасения на еврофилите. Броени дни след утвърждаването на новото италианско правителство в парламента то енергично се зае да изяснява отношенията си с Брюксел. Първо, Рим се обяви открито срещу миграционната политика на Европейския съюз, отказвайки да приеме кораб с повече от 600 африкански бежанци на борда и заяви, чрез министърът на вътрешните работи и лидер на дясната „Лига“ Матео Салвини, че от тук нататък Рим често ще казва: „Не!“, в отговор на молбите, предложенията и исканията на Европейската комисия, пише Сергей Мануков в материал за електронното издание на руското списание „Експерт“, представен без редакторска намеса.\r\nСлед това се „отличи“ министърът на селското стопанство на Италия Джан Марко Стентинаийо, който заяви, че Рим  се обявява против търговската сделка между ЕС и Канада. Сенаторът от „Лигата“ заяви в четвъртък пред La Stampa, че правителството ще поиска парламента да не ратифицира Всеобхватното икономическо и търговско споразумение между Канада и ЕС (СЕТА). Отчитайки, че правителството е съставено от представители на „Лигата“ и „Пет звезди“, заплахата звучи много сериозно.\r\n„Нашите съмнения относно това споразумение се споделят от много европейски колеги“, заяви Марко Сентинайо. „Така че това не е само позиция на националистите от „Лигата“. Няма да ратифицираме СЕТА, защото само малка част от нашите продукти PDO (със защитено наименование на мястото на произход) и PGI (защитено географско указание)“.\r\nТук трябва да се добави, че повечето продукти PDO и PGI в ЕС са италиански. Според споразумението, Канада признава 40 от тези италиански продукти, от общо 292. Новото правителство смята, че тази бройка е недостатъчна.\r\nТрябва да се отдаде длъжното на правителството на Джузепе Конте. И двете влизащи в управляващата коалиция партии – „Лигата“ и „Пет звезди“, никога не са крили своето негативно отношение към свободната търговия и търговските споразумения, които сключва Брюксел през последните години. В обединената политическа платформа на коалицията се казва, че партии „ще се борят с търговските споразумения, които нарушават правата на гражданите и причиняват вреда на справедливата конкуренция във вътрешния пазар“.\r\nСЕТА се оказа една от „най-политизираните“ търговски сделки в историята на ЕС. Напомняме, че нейният текст бе окончателно съгласуван с всички 28 страни-членки през 2016 година. Тогава Рим нямаше особени възражения. Последна с условията се съгласи Белгия. Европейският парламент одобри СЕТА в началото на миналата година. Сега всичко е в ръцете на парламентите на страните от ЕС. Ако върховният законодателен орган дори на една от европейските страни откаже да ратифицира споразумението, то, според европейските закони, то ще загуби сила и на европейските правителства ще им се наложи да решават какво да правят по-нататък.\r\nБлизо половината членове на ЕС – 12, включително Испания, вече ратифицираха СЕТА. Но парламентите на редица страни, включително Франция, не бързат да го направят, опасявайки се, че не им достигат гласове за одобрението й. В момента в Брюксел чакат със страх официалното заявление на Рим за това, че правителството на Италия окончателно и необратимо се отказва да приеме СЕТА.\r\nСписъкът с въпросите, по които позицията на правителството на Конте не съвпада с тази на Брюксел е голям. Освен търговията, тук са фискалната политика и ограниченията в банковата система, санкциите срещу Русия и т.н. Засега, разбира се, е рано да се говори доколко ще е сериозно противодействието на Рим против общоевропейската политика по тези и редица други въпроси, но историята с кораба с мигрантите и СЕТА показва, че Италия има намерение да усложни сериозни и без това неспокойния живот на Европейската комисия.\r\nСега, разбира се, е важно да се изчакат официалните заявления на другите високопоставени чиновници, отговарящи за търговията: министърът на икономическото развитие и лидер на „Пет звезди“ Луиджи ди Майо и министърът на външните работи Енцо Моаверо. Що се касае до Сентинайо, то Financial Times предполага, че агресивната позиция на министъра на селското стопанство може да се обясни с желанието му да си спечели благоразположението на влиятелната на Апенините асоциация на селскостопанските производители Coldiretti, която е свързана с „Лигата“ и, естествено, е против СЕТА. От асоциацията са недоволни, че производителите на италиански макарони са прекалено зависими от канадската пшеница. Но още по-голямо раздразнение предизвиква това, че търговското споразумение защитава слабо „географските фактори“ на такива продукти, като например, сиренето пармезан. Еврочиновниците отговарят на тези упреци с това, че 28% от всички европейски продукти с „географски фактор“, които защитава СЕТА, са италиански.\r\nМинистърът на международната търговия на Канада Франсоа-Филип Шампан беше в Рим миналата седмица. Но неговите доводи относно изгодата, която СЕТА ще донесе на Италия, изглежда, не са направили голямо впечатление на министрите на Джузепе Конте.\r\nЗаплахата СЕТА да се отмени заради позицията на Италия най-вероятно ще се отрази негативно и на другите търговски споразумение, по които в момента Брюксел води преговори. Преди всичко, става дума за свободната търговия с Япония и Латинска Америка. ЕС позиционира себе си като борец с протекционизма, който подлива вода на администрацията на Доналд Тръмп. Струва си да се припомни, че търговията беше основният спорен въпрос на неотдавнашната среща на върха на Г-7 в Канада. Привлича вниманието върху себе си и това, че на срещата Джузепе Конте се придържаше към по-малко антиамериканска позиция в сравнение с Еманюел Макрон, Ангела Меркел и Джъстин Трюдо.\r\n***На 18 юни на военния полигон „Раевский“ край Новоросийск започнаха тактическите военни учения „Славянско братство – 2018“, в които участват десантни части от Русия, Беларус и Сърбия. Маневрите ще продължат 10 дни и ще завършат на 28 юни, пише електронното издание на руското списание „Фонд за стратегическа култура“ в обзорен материал, представен без редакторска намеса.\r\nОт страна на Русия в ученията е задействан батальон от Кубанския казашки десантно-щурмови полк на Въздушно-десантните войски (ВДВ), с численост повече от 700 души, авиация на Военновъздушните сили (ВВС) и средства за Противовъздушна отбрана (ПВО) на Южния военен окръг (ЮВО). За първи път в историята на ученията в тях ще бъдат представени нови образци военна техника и оръдия, намиращи се на въоръжение във ВДВ на Русия: бронирани машини БМД-4М, БТР-МДМ „Ракушка“ и противотанково оръдие 2С24 „Спрут-СД“.\r\nВ навечерието на маневрите на мястото на провеждането на ученията са доставени около 250 белоруски десантчици и 40 единици военна техника с влаков ешелон от Витебск.\r\nПървите многонационални тактически учения „Славянско братство“ са през 2015 година в Русия. От тогава те се провеждат по веднъж годишно по ред на територията на Русия, Беларус и Сърбия. През 2017 година домакин е полигона „Брестский“ в Беларус, а през 2016 година те са в Сърбия, в близост до Белград.\r\nВ рамките на плана за двустранно сътрудничество между Русия и Сърбия се провеждат също съвместните летателно-тактически учения „БАРС“ и антитерористичните маневри SREM.\r\nПо-рано Москва, на безвъзмездна основа, предостави на Белград шест изтребителя МиГ-29 и отдели два милиона евро за подготовка на военни пилоти. Минск също подари на Сърбия четири самолета МиГ-29.\r\nОт 2013 година Сърбия има статут на страна-наблюдател в Организацията на Договора за колективна сигурност (ОДКБ) и сътрудничи с Русия и Беларус във военната сфера, което предизвика раздразнение в НАТО и САЩ. И това при положение, че нивото на военните връзки между Белград и Северноатлантическия алианс е доста по-високо.\r\n***Според последното изследване на общественото мнение на социологическата агенция „Левада-център“, 51% от запитаните искат Владимир Путин да продължи да е президент и след 2024 година, а процентът на тези, които не искат това да се случва е 27%. През август 2017 година 67% от запитаните са заявили, че искат да видят Путин президент и след изтичането на срока на неговите пълномощия през 2018 година. През октомври 2012 година, половин година след президентските избори през същата година, само 34% са били „за“ нов мандат на държавния глава, пише електронното издание на руския вестник „Ведомости“.\r\nБроят на тези, които искат широкомащабни промени в страната, според анкетата, е нараснало от 42 до 57% за една година. Сред необходимите промени, съгласно данните от изследването, са тези, които се отнасят до повишаването на нивото на живота на руснаците. При това, 30% от запитаните са на мнение, че промени в състава на правителството няма да доведат до решаване на съществуващите проблеми, а обратното смятат само 24%.\r\n„Свършва ефектът от кримската мобилизация, въпреки че това повлия на президентската кампания и новото повишаване на подкрепата“, заяви директорът на „Левада-център“ Лев Гудков. Но конфронтацията със Запада и санкциите позволяват да се поддържа безалтернативния курс на президента, продължава социологът. „Не се появяват фигури, които могат да бъдат приемници, хората се отнасят към това прагматично. При страха от промени, те гледат на политиците с недоверие, а доколкото възприемат Путин като консерватор, то се смята, че именно той може да осигури статуквото. С това е свързано, например, че президентът не се изказа за пенсионната реформа, а хората все още чакат той да каже своята дума“. Под необходимост за промени руснаците имат предвид увеличаване на разходите в социалната сфера и засилване на патернализма, а не инфраструктурни изменения, добавя социологът.\r\nНа въпрос на „Ведомости“, дали общественото мнение може да промени позицията на Путин относно необходимостта да се откаже от президентския пост след втория мандат, прессекретарят на президента Дмитрий Песков не отговори.\r\nПрез 2017 година руснаците са говорили за ситуативно гласуване на изборите през 2018 година и сегашната и затова 51% на сегашната анкета за 2024 година е висок резултат, смята политологът Глеб Кузнецов. „Но има проблем, че в рамките на политическата система те не виждат други хора, които могат да играят в една лига с Путин. Но до 2024 година все още има шест години, а политическите лидери растат. Путин неотдавна говори за губернаторите, сред които може да се появи приемник“. Според неговото мнение, в центъра на вниманието са вътрешните работи. „Външните работи се превърнаха в медиен сериал и не влияят на живота“.\r\n*** Подписаният на 17 юни договор за разрешаване на спора за името между Македония и Гърция, може да бъде наречен „частно споразумение между премиерите на двете страни“. Такова мнение изказа пред руското електронно издание EurAsia Daily македонският публицист и телевизионен водещ Миленко Неделковски. Материалът е представен без редакторска намеса.\r\nПрипомняме, че от момента на излизането на Македония от състава на СФР Югославия през 1991 година Гърция оспорва правото й да използва своето конституционно название „Република Македония“, на основание, че така се нарича историческата област в състава на гръцката държава. Според мнението на Атина, Скопие може да се възползва от това в бъдеще и да предяви териториални претенции към Гърция. Спорът около името блокира процеса на присъединяване на Македония към ЕС и НАТО, тъй като Гърция, която вече е член и на двете обединения, не би гласувала за приемането на Скопие в състава на дадените организации под нейното конституционно наименование. В последствие премиерите на Гърция и Македония Алексис Ципрас и Зоран Заев, с активното посредничество на Запада, сключиха договор, съгласно който бившата част от Югославия от сега нататък ще се нарича „Република Северна Македония“.\r\nКакто подчерта македонският публицист, договорът е подписан извън конституционните пълномощия и това значи, че той няма законова сила. Споразумението с Гърция не може да бъде изпълнено, защото, според Конституцията, само президентът има пълномощията, необходими за подписване на международни споразумения, отбеляза Неделковски. А президентът ясно заяви, че няма да подпише договора, напомни експертът.\r\nКъм това трябва да се добави, че за промяна на конституцията, което е предварително условие за прилагането на този договор, трябва да бъдат събрани две трети от гласовете на депутатите в парламента, което едва ли ще се удаде на управляващата партия, поясни Неделковски. „По законен път, спазвайки Конституцията, не може да се промени нищо. Това е просто частна вечеринка на гръцкия и македонския премиер. Да, в условията на невероятна поддръжка от страна на ЕС, САЩ и НАТО, съществува вероятност този договор да бъде внедрен чрез насилствени методи, незаконно, без той да минава през необходимите процедури и конституцията. Не бива да се изключва и такова развитие на събитията, но в този случай договорът ще загуби легитимността си и когато властта в Македония се смени, всичко ще се върне на изходни позиции“, заяви Миленко Неделковски.\r\nЖурналистът смята, че на 17 юни властите са задействали против демонстрантите спецподразделения, които са използвали против демонстрантите гумени куршуми, сълзотворен газ и шокови гранати. Те са направили това не, за да разпръснат тълпата, тъй като това е бил мирен протест, а за да посеят страх сред гражданите. В неделя вечерта пред парламента са се събрали мирни жители – хора на възраст, семейства с деца, професори от университетите, интелектуалци и обикновени хора, които са излезли, за да защитят името си и националната си идентичност. Против тези хора, полицията е използвала всички възможни средства за разпръскване на улични вълнения“, разказа Неделковски.\r\nСъбеседникът на EA Daily също обърна внимание на това, че в интернет са се появили редица клипчета, на които ясно се вижда, че сред демонстрантите има много провокатори на служба в правозащитните органи. „Това бяха млади хора в цивилни дрехи и със спортни маратонки.Първо те свършиха своята мръсна работа – вървяха заедно с демонстрантите, за да всеят раздор в тълпата. След това те преминаха на другата страна, взеха каските и палките си, но ги издадоха маратонките, които не са успели да сменят“, отбеляза Неделковски. „Затова се вижда как те са работили от двете страни. Това е американска стратегия, целяща да потисне патриотизма в народа“, смята македонският журналист.\r\nТой заяви, че името Македония не може да бъде променено. „През последните 500 години тук бяха турците, след това българите, след това СФРЮ. Никой не успя да промени името на народа или държавата, така че всичко ще остане, както си е било. Но народът трябва да е готов за това, че ще му се наложи да излиза на улицата всяка вечер и да рискува сблъсъци с полицията“, заяви публицистът.\r\nМиленко Неделковски предположи също, че докато действащият президент на Македония Георги Иванов е на власт, а това ще продължи до следващата пролет, споразумението с Гърция няма да мине.\r\nОтговаряйки на въпрос, може ли промяната на името на Македония да засили движенията в региона, които се обявяват за промяна на границите на балканските държави, Неделковски отбеляза, че Македония исторически винаги е била предмет на подялба. „Македония е страна,  от която всеки неин съсед иска да откъсне част от територията й. Целите Балкани, всъщност, са голямо огнище на кризи: и Босна и Херцеговина, и Черна гора, в която цари раздор, и Сърбия, която беше обезобразена. Това е просто част от големия сценарий. Международната общност, Западът, могат да шантажират нашите политици, могат да сменят нашето име на хартия. Но същността на това име никога няма да се промени. Това е същото, което се случва с Косово. На него му дадоха така наречена държава, но Сърбия и сръбският народ никога няма да могат да се смирят с това, че това не е сръбска територия, а на някаква друга държава“, заяви той.\r\nПри това, подчерта Неделковски, тря\tбва да се има предвид, че на територията на Македония се сблъскват интересите не на две, а на три световни държави. „Не само САЩ и Русия, но и Турция. Турция също има свои интереси тук, те искат да възстановят своята империя, включително Черна гора, Сърбия и Босна и Херцеговина. Това е пореден детонатор, който може да гръмне на Балканите“, заключи македонският журналист.Агенция „Фокус“ припомня:", "date": "2018.06.19", "title": "Преглед на някои от основните теми в руския печат( Агенция „Фокус“ )"}
{"url": "http://www.focus-news.net/news/2018/06/19/2535543/ria-novosti-ministarat-na-vatreshnite-raboti-na-italiya-planira-da-napravi-prepis-na-tsiganite-v-stranata.html", "text": "Вицепремиерът на Италия и министър на вътрешните работи Матео Салвини обяви, че има намерение да проведе препис на циганите, намиращи се на територията на страната, предава РИА Новости.\r\n„В министерството готвя досие по циганския въпрос. Там е пълен хаос, защото след (времената на вътрешния министър Роберто) Марони не е свършено нищо. Трябва да проверим кои са те, колко са и по този начин отново да проведем това, което тогава са наричали препис. Ще създадем регистър, ще направим картина на ситуацията. Ако те са нелегални чужденци, трябва да бъдат изгонени, а италианските цигани, за съжаление, сме длъжни да ги оставим у дома“, заяви Салвини в интервю пред регионалния телевизионен канал Telelombardia.\r\nРИА припомня, че през 2008-а година тогавашният министър на вътрешните работи на Италия Роберто Марони е предложил да се събират база данни за отпечатъците от палците на всички цигани, намиращи се на територията на Италия, но против това се обявиха много правозащитни европейски организации. Според неговото мнение, тази мярка би помогнала за контрола над престъпността и миграцията на циганите и би позволила на честно живеещите цигани да получат документи и възможност за работа и интеграция в обществото.\r\nКакто и в случая с Марони, заявлението вече предизвика критика от страна на активистите. Ръководителят на „Асоциация 21 юли“, занимаваща се със защита на правата на циганите и други мигриращи етнически групи, напомни на вицепремиера, че в Италия закона забранява да се правят преписи по етнически признак. „Първо мигрантите, сега циганите. Това можеше да се очаква“, написа във „Фейсбук“ Карло Стасола.\r\nПо-късно Салвини се е опита да обясни своите намерение, като обясни, че не става дума за „каталогизация“ на циганите.\r\n„Нямаме намерение да създаваме списъци и да взимаме отпечатъци от който и да е – нашата задача е да добием представа за ситуацията в циганските лагери. Преди всичко имаме намерение да защитим хиляди деца, които не могат да ходят на училище, защото предпочитат веднага да ги приобщят към престъпността. Освен това, искаме да проверим за какво се харчат милиони от европейските фондове“, заяви Салвини пред журналистите.\r\nПревод и редакция:", "date": "2018.06.19", "title": "РИА Новости: Министърът на вътрешните работи на Италия планира да направи препис на циганите в страната"}
{"url": "http://www.focus-news.net/news/2018/06/19/2535554/ekspert-rusiya-italiya-se-razbushuva.html", "text": "Засега Италия оправдава най-страшните опасения на еврофилите. Броени дни след утвърждаването на новото италианско правителство в парламента то енергично се зае да изяснява отношенията си с Брюксел. Първо, Рим се обяви открито срещу миграционната политика на Европейския съюз, отказвайки да приеме кораб с повече от 600 африкански бежанци на борда и заяви, чрез министърът на вътрешните работи и лидер на дясната „Лига“ Матео Салвини, че от тук нататък Рим често ще казва: „Не!“, в отговор на молбите, предложенията и исканията на Европейската комисия, пише Сергей Мануков в материал за електронното издание на руското списание „Експерт“, представен без редакторска намеса.\r\nСлед това се „отличи“ министърът на селското стопанство на Италия Джан Марко Стентинаийо, който заяви, че Рим  се обявява против търговската сделка между ЕС и Канада. Сенаторът от „Лигата“ заяви в четвъртък пред La Stampa, че правителството ще поиска парламента да не ратифицира Всеобхватното икономическо и търговско споразумение между Канада и ЕС (СЕТА). Отчитайки, че правителството е съставено от представители на „Лигата“ и „Пет звезди“, заплахата звучи много сериозно.\r\n„Нашите съмнения относно това споразумение се споделят от много европейски колеги“, заяви Марко Сентинайо. „Така че това не е само позиция на националистите от „Лигата“. Няма да ратифицираме СЕТА, защото само малка част от нашите продукти PDO (със защитено наименование на мястото на произход) и PGI (защитено географско указание)“.\r\nТук трябва да се добави, че повечето продукти PDO и PGI в ЕС са италиански. Според споразумението, Канада признава 40 от тези италиански продукти, от общо 292. Новото правителство смята, че тази бройка е недостатъчна.\r\nТрябва да се отдаде длъжното на правителството на Джузепе Конте. И двете влизащи в управляващата коалиция партии – „Лигата“ и „Пет звезди“, никога не са крили своето негативно отношение към свободната търговия и търговските споразумения, които сключва Брюксел през последните години. В обединената политическа платформа на коалицията се казва, че партии „ще се борят с търговските споразумения, които нарушават правата на гражданите и причиняват вреда на справедливата конкуренция във вътрешния пазар“.\r\nСЕТА се оказа една от „най-политизираните“ търговски сделки в историята на ЕС. Напомняме, че нейният текст бе окончателно съгласуван с всички 28 страни-членки през 2016 година. Тогава Рим нямаше особени възражения. Последна с условията се съгласи Белгия. Европейският парламент одобри СЕТА в началото на миналата година. Сега всичко е в ръцете на парламентите на страните от ЕС. Ако върховният законодателен орган дори на една от европейските страни откаже да ратифицира споразумението, то, според европейските закони, то ще загуби сила и на европейските правителства ще им се наложи да решават какво да правят по-нататък.\r\nБлизо половината членове на ЕС – 12, включително Испания, вече ратифицираха СЕТА. Но парламентите на редица страни, включително Франция, не бързат да го направят, опасявайки се, че не им достигат гласове за одобрението й. В момента в Брюксел чакат със страх официалното заявление на Рим за това, че правителството на Италия окончателно и необратимо се отказва да приеме СЕТА.\r\nСписъкът с въпросите, по които позицията на правителството на Конте не съвпада с тази на Брюксел е голям. Освен търговията, тук са фискалната политика и ограниченията в банковата система, санкциите срещу Русия и т.н. Засега, разбира се, е рано да се говори доколко ще е сериозно противодействието на Рим против общоевропейската политика по тези и редица други въпроси, но историята с кораба с мигрантите и СЕТА показва, че Италия има намерение да усложни сериозни и без това неспокойния живот на Европейската комисия.\r\nСега, разбира се, е важно да се изчакат официалните заявления на другите високопоставени чиновници, отговарящи за търговията: министърът на икономическото развитие и лидер на „Пет звезди“ Луиджи ди Майо и министърът на външните работи Енцо Моаверо. Що се касае до Сентинайо, то Financial Times предполага, че агресивната позиция на министъра на селското стопанство може да се обясни с желанието му да си спечели благоразположението на влиятелната на Апенините асоциация на селскостопанските производители Coldiretti, която е свързана с „Лигата“ и, естествено, е против СЕТА. От асоциацията са недоволни, че производителите на италиански макарони са прекалено зависими от канадската пшеница. Но още по-голямо раздразнение предизвиква това, че търговското споразумение защитава слабо „географските фактори“ на такива продукти, като например, сиренето пармезан. Еврочиновниците отговарят на тези упреци с това, че 28% от всички европейски продукти с „географски фактор“, които защитава СЕТА, са италиански.\r\nМинистърът на международната търговия на Канада Франсоа-Филип Шампан беше в Рим миналата седмица. Но неговите доводи относно изгодата, която СЕТА ще донесе на Италия, изглежда, не са направили голямо впечатление на министрите на Джузепе Конте.\r\nЗаплахата СЕТА да се отмени заради позицията на Италия най-вероятно ще се отрази негативно и на другите търговски споразумение, по които в момента Брюксел води преговори. Преди всичко, става дума за свободната търговия с Япония и Латинска Америка. ЕС позиционира себе си като борец с протекционизма, който подлива вода на администрацията на Доналд Тръмп. Струва си да се припомни, че търговията беше основният спорен въпрос на неотдавнашната среща на върха на Г-7 в Канада. Привлича вниманието върху себе си и това, че на срещата Джузепе Конте се придържаше към по-малко антиамериканска позиция в сравнение с Еманюел Макрон, Ангела Меркел и Джъстин Трюдо.\r\nПревод и редакция:", "date": "2018.06.19", "title": "„Експерт“ (Русия): Италия се разбушува"}
{"url": "http://www.focus-news.net/news/2018/06/19/2535561/ot-1-yuli-tramvaite-po-stolichniya-bul-balgariya-shte-badat-zameneni-s-avtobusi-obzor.html", "text": "От 1 юли трамваите по столичния бул. „България“ ще бъдат заменени с автобуси. Това стана ясно от думите на кмета на София Йорданка Фандъкова по време на проверка на реконструкцията на столичния булевард \"Тодор Каблешков\" в участъка между бул. „Цар Борис III“ и магазин „Кауфланд“. От 1 юли трамвайното движение по бул. \"България\" ще бъде спряно. То ще бъде заменено с автобусно в рамките на месец и половина, тъй като трябва да бъде изграден участъка от релсите на булеварда, така че изцяло трамвай номер 7 да бъде бърз трамвай. От 1 юли започва и преасфалтирането на участък от бул. „Васил Левски. По думите на кметът Йорданка Фандъкова става въпрос за участъка от СУ „Св. Климент Охридски“ до бул. „Патриарх Евтимий“. Тя също заяви, че ремонтните дейности на бул. \"Тодор Каблешков\" трябва да приключат до края на юли. Общо е около половин километър изцяло разширен булевард с две платна с по две ленти. Фандъкова допълни, че от бул. „България“ до бул. „Симеоновско шосе“ се предвижда и трамвайно трасе, а по ремонтните дейности на бул. „Тодор Каблешков“ предстои отчуждаването на още 35 дка.\r\nЦветелин ДИМИТРОВ", "date": "2018.06.19", "title": "От 1 юли трамваите по столичния бул. „България“ ще бъдат заменени с автобуси (ОБЗОР)"}
{"url": "http://www.focus-news.net/news/2018/06/19/2535562/spetsializiranata-prokuratura-i-gdbop-neutraliziraha-dve-prestapni-grupi-7-dushi-sa-zadarzhani-obzor.html", "text": "Специализираната прокуратура и ГДБОП неутрализираха две престъпни групи, 7 души са задържани. Това стана ясно по време на брифинг в Съдебната палата, на който присъства ръководителят на Специализираната прокуратура Иван Гешев. Открити са производителите и производственият цех на 34 000 фалшиви монети с номинална стойност от 2 паунда и група за производство и разпространение на наркотици при съвместна акция на Специализираната прокуратура и ГДБОП. По думите на Гешев единият случай касае производство, разпространение на неистински парични знаци на територията на гр. Пловдив. При акцията са задържани над 34 000 монети с номинална стойност от 2 паунда, включително и цеха, в който се произвеждат. Установено е, че тези парични знаци са с изключително високо качество и са направили силно впечатление на изследвалите ги лица в монетния двор на Великобритания. Едно от лицата, което е известно с трайната си престъпна деятелност и е осъждано за палежи на коли на митничари, е задържано под стража. Той подчерта, че приоритет на Специализираната прокуратура тази година ще са досъдебните производства и съвместните дела с ГДБОП в посока борба с корупционните и данъчните престъпления.\r\nНаблюдаващият прокурор по делото Николай Димитров заяви, че на мястото на производствения цех се е установило, че в машините са заредени и щампи за изсичане на монети с номинал 2 евро, но до производството им не се е стигнало. Той допълни, че в домът на основния участник в групата са намерени над 5000 монети, а в кола паркирана в двора му още 29 000 броя монети. До момента трима са привлечени към наказателна отговорност – на двама е наложена мярка парична гаранция, а за един е поискано задържане под стража. Четвъртият човек е турски гражданин, който не е установен още. Заместник директорът на ГДБОП старши комисар Стоян Темелакиев допълни, че задържаната престъпна група е могла да произвежда до 1500 фалшиви монети на стойност 2 паунда в рамките на 1 ден. Цената, на която са продавани монетите е 40% от номинала им. Цялостната работа по случая е била осъществена от сектор „Фалшификации“ към ГДБОП.\r\nРъководителят на Специализираната прокуратура Иван Гешев заяви, че другата група е задържана за разпространение на наркотични вещества. Тя е действала в района на град Сливница и София. По думите му са претърсени обекти в Сливница и село Гълъбовци като са намерени над 30 кг. амфетамини, автомат с хиляди патрони за него, пушка, пистолет и лаборатория за марихуана. По случая са задържани 3 лица, като за 2 от тях са взети мерки за задържане под стража, а на едно е определена мярка парична гаранция.\r\nЦветелин ДИМИТРОВ", "date": "2018.06.19", "title": "Специализираната прокуратура и ГДБОП неутрализираха две престъпни групи, 7 души са задържани (ОБЗОР)"}
{"url": "http://www.focus-news.net/news/2018/06/19/2535559/redzhep-taiyp-erdogan-turtsiya-shte-postroi-treta-aets-parvite-turski-avtomobili-izlizat-prez-2022-godina.html", "text": "Президентът на Турция Реджеп Таийп Ердоган заяви в понеделник, че страната ще построи трета ядрена електроцентрала, предава Anadolu Agency.\r\nВ хода на своя „Директна линия“, на която отговаряше на въпроси на турските младежи, зададени в социалните мрежи, държавният глава заяви, че Турция ще построи своя собствена АЕЦ след ядрената електроцентрала „Аккую“, която се строи от Русия.\r\n„„Аккую“ ще отговори на 10% от енергийните ни нужди“, посочи Ердоган, като добави, че за още 10% ще отговори втората АЕЦ, която ще бъде разположена в Синоп.\r\n„Ще имаме възможност за още повече от това с трета централа“, съобщи турският президент.\r\n„Анадолската агенция“ припомня, че Ердоган и руският му колега Владимир Путин откриха строителството на АЕЦ „Аккую“ на церемония в Анкара в началото на април. Централата се намира в южната турска провинция Мерсин и ще бъде с четири ядрени реактора с обща мощност 1200 мегавата и ще бъде построена от руската държавна компания „Росатом“.\r\nОтделно, както обяви Ердоган, първият турски автомобил би трябвало да добави 50 милиарда евро към брутния вътрешен продукт на страната.\r\n„Ще видим тези домашни и национални превозни средства в нашата страна през 2022 година, а също така ще ги изнасяме и на световния пазар“, добави той.\r\nПревод и редакция:", "date": "2018.06.19", "title": "Реджеп Таийп Ердоган: Турция ще построи трета АЕЦ, първите турски автомобили излизат през 2022 година"}
{"url": "http://www.focus-news.net/news/2018/06/19/2535969/magdalena-miltenova-branshovi-sayuz-za-stopanska-initsiativa-v-transporta-sazdavaneto-na-avtomobilna-kamara-e-privatizatsiya-na-darzhavnata-koruptsiya-i-lobiskite-interesi-v-chastni-ratse.html", "text": "Създаването на Българска автомобилна камара е приватизация на държавната корупция и лобиските интереси от Изпълнителна агенция \"Автомобилна администрация\" в частни ръце, коментира пред Радио \"Фокус\" Магдалена Милтенова член на контролния съвет на Националното сдружение на автобусните превозвачи в България и председател на Браншовия съюз за стопанска инициатива в транспорта. Милтенова, каза още, че лобистки интереси и стремеж за окрупняване на бизнеса са в основата на създаването на новата структура. \"Още февруари месец г-н Столарски е запазил на свое име названието \"Българска автомобилна камара\" в Търговския регистър. Това е много смущаващо за нас, защото не може една частна организация, едно частно физическо лице да запази проект \"Българска автомобилна камара\" и само няколко месеца след това народните представители от управляващата коалиция да внесат законопроект със същото име. Ние не смятаме, че това е съвпадение и че това превишава всички нормални представи на човек за морал в политиката. Ако утре отида и регистрирам в Търговския регистър \"Първо българско частно транспортно министерство\", подготвя законопроект и го предоставя на някой народен представител от политическото мнозинство, дали ще ми бъде внесен законопроектът и дали ще ми гласуват да получа това въпросно министерство\", коментира Магдалена Милтенова. Тя каза още, че не може един конкурент да издава лиценз на друг свой колега, тъй като това e конфликт на интереси.", "date": "2018.06.19", "title": "Магдалена Милтенова, Браншови съюз за стопанска инициатива в транспорта: Създаването на Автомобилна камара е приватизация на държавната корупция и лобиските интереси в частни ръце"}
{"url": "http://www.focus-news.net/news/2018/06/19/2535546/ana-mpa-gartsiya-berlin-prizova-vsichki-politicheski-sili-da-podkrepyat-sporazumenieto-mezhdu-atina-i-skopie.html", "text": "Берлин приветства споразумението за името между Атина и Скопие, заяви говорителят на германското правителство Щефан Зайберт в понеделник, в отговор на въпрос на гръцката информационна агенция АНА-МПА.\r\nЗайберт призова политическите сили и в двете страни да подкрепят сделката и изрази загрижеността си относно протестите в Скопие.\r\n„Много сме доволни от това, че двамата външни министри подписаха договора вчера. Приветстваме горещо това и то ни дава определен оптимизъм. В същото време, за нас е източник на тревоги това, че има забележки към сделката и дори демонстрации с насилие в Скопие срещу договора“, обясни говорителят на германското правителство.\r\nОт гледна точка на Берлин, добави той, споразумението представлява „огромен прогрес и за двете страни“.\r\n„Това споразумение премахва препятствията за трансграничното развитие на търговията и инфраструктурата и ще допринесе за регионалната стабилност. Убедени сме, че ако има партии, които късогледо настояват на националистическите си позиции, те вредят на договора и на много хора в региона, които се надяват на стабилност и икономически просперитет. Двамата премиери Заев и Ципрас направиха възможен този значителен компромис, който може да сложи край на спор, продължил десетилетия. Германското правителство призовава всички страни, всички политически сили в двете страни, да подкрепят компромисното решение“, заключи Зайберт.\r\nПревод и редакция:", "date": "2018.06.19", "title": "АНА-МПА (Гърция): Берлин призова всички политически сили да подкрепят споразумението между Атина и Скопие"}
{"url": "http://www.focus-news.net/news/2018/06/19/2535564/sport-ludogorets-chaka-parviya-si-sapernik-po-patya-kam-grupite-na-shampionskata-liga.html", "text": "Българският шампион Лудогорец ще научи съперника си в първия квалификационен кръг на Шампионската лига малко след 13:00 часа във вторник. Сред вероятните съперници на отбора от Разград са Викингур от Фарьорските острови, Крусейдърс от Северна Ирландия, Корк Сити от Ирландия и Валур от Исландия. Първите мачове ще се играят на 10/11 юли, а реваншите са седмица по-късно.", "date": "2018.06.19", "title": "Спорт: Лудогорец чака първия си съперник по пътя към групите на Шампионската лига"}
{"url": "http://www.focus-news.net/news/2018/06/19/2535563/afp-kim-chen-un-e-na-poseshtenie-v-kitay.html", "text": "Лидерът на Северна Корея Ким Чен-ун ще бъде на посещение в Китай във вторник и сряда, съобщи севернокорейската държавна телевизия, предава AFP.\r\nМедията не е уточнила дали Ким вече е пристигнал. Това ще е третото посещение на държавния глава в Китай от месец март насам и то се случва само една седмица след безпрецедентната среща с президента на САЩ Доналд Тръмп.\r\nПревод и редакция:", "date": "2018.06.19", "title": "AFP: Ким Чен-ун е на посещение в Китай"}
{"url": "http://www.focus-news.net/news/2018/06/19/2535565/pregled-na-mezhdunarodnite-novini-do-6-chasa-agentsiya-fokus.html", "text": "Демонстрантите пред парламента в Скопие призоваха правителството да се откаже от договора с Гърция за името, предава македонската информационна агенция „Макфакс“.\r\nМакедонските граждани не са заслужили това, което се случи на протеста в неделя – да бъдат нападнати със шокови гранати и сълзотворен газ, твърдят демонстрантите пред сградата на законодателния орган в Скопие. Те казват, че хората имат право да протестират и искат да изпратят съобщение до – както твърдят - незаконното правителство, да се откажат от тези коварни действия, т.е. договора за името.\r\n„Това е достоен протест, ще го проведем докрай. Това е коварна власт, нито Букурещ, нито Версай, нито Париж, нито Преспа“, заяви една от участващите в протеста. \r\nПод засилено полицейско присъствие противниците на договора за новото име на Македония се събраха за пета поредна вечер пред сградата на парламента в Скопие. Демонстрантите скандират името на държавния глава Георги Иванов, а участниците пеят патриотични песни. За разлика от предния ден, в който се стигна до ескалиране на насилието, протестът в понеделник протича спокойно.\r\nПо-рано бе съобщено за засилено полицейско присъствие в района на македонския парламент заради опасения от ескалация на напрежението.  След демонстрациите в понеделник полицията задържа 26 души. Съобщено бе за седем пострадали полицейски служители, други 10 души души потърсиха медицинска помощ. Срещу протестиращите бяха употребени сълзотворен газ и шокови гранати.Прокуратурата в Скопие започна разследване на насилието пред парламента на Македония.\r\n*** Прищина упорито търси оправдание да не бъде възобновен диалогът с Белград за нормализиране на двустранните отношения. Това заяви заместник-ръководителят на сръбската Канцелария за Косово и Метохия Душан Козарев, предава сръбската държавна информационна агенция Tanjug.\r\n„Белград изпълни всички задължения, произтичащи от Първото споразумение от Брюксел, но с абсурдни извинения Прищина и главният й преговарящ Авни Арифи се опитват упорито да намерят оправдание за едностранно избягване на продължаването на диалога\", изрази увереност Козарев.\r\nПо-рано бе обявено, че Косово и Сърбия ще възобновят диалога на високо равнище до края на месец юни, но така и не бе обявено официално на коя точно дата това ще се случи.\r\n***Вицепремиерът на Италия и министър на вътрешните работи Матео Салвини обяви, че има намерение да проведе препис на циганите, намиращи се на територията на страната, предава РИА Новости.\r\n„В министерството готвя досие по циганския въпрос. Там е пълен хаос, защото след (времената на вътрешния министър Роберто) Марони не е свършено нищо. Трябва да проверим кои са те, колко са и по този начин отново да проведем това, което тогава са наричали препис. Ще създадем регистър, ще направим картина на ситуацията. Ако те са нелегални чужденци, трябва да бъдат изгонени, а италианските цигани, за съжаление, сме длъжни да ги оставим у дома“, заяви Салвини в интервю пред регионалния телевизионен канал Telelombardia.\r\nРИА припомня, че през 2008-а година тогавашният министър на вътрешните работи на Италия Роберто Марони е предложил да се събират база данни за отпечатъците от палците на всички цигани, намиращи се на територията на Италия, но против това се обявиха много правозащитни европейски организации. Според неговото мнение, тази мярка би помогнала за контрола над престъпността и миграцията на циганите и би позволила на честно живеещите цигани да получат документи и възможност за работа и интеграция в обществото.\r\nКакто и в случая с Марони, заявлението вече предизвика критика от страна на активистите. Ръководителят на „Асоциация 21 юли“, занимаваща се със защита на правата на циганите и други мигриращи етнически групи, напомни на вицепремиера, че в Италия закона забранява да се правят преписи по етнически признак. „Първо мигрантите, сега циганите. Това можеше да се очаква“, написа във „Фейсбук“ Карло Стасола.\r\nПо-късно Салвини се е опита да обясни своите намерение, като обясни, че не става дума за „каталогизация“ на циганите.\r\n„Нямаме намерение да създаваме списъци и да взимаме отпечатъци от който и да е – нашата задача е да добием представа за ситуацията в циганските лагери. Преди всичко имаме намерение да защитим хиляди деца, които не могат да ходят на училище, защото предпочитат веднага да ги приобщят към престъпността. Освен това, искаме да проверим за какво се харчат милиони от европейските фондове“, заяви Салвини пред журналистите.\r\n***Берлин приветства споразумението за името между Атина и Скопие, заяви говорителят на германското правителство Щефан Зайберт в понеделник, в отговор на въпрос на гръцката информационна агенция АНА-МПА.\r\nЗайберт призова политическите сили и в двете страни да подкрепят сделката и изрази загрижеността си относно протестите в Скопие.\r\n„Много сме доволни от това, че двамата външни министри подписаха договора вчера. Приветстваме горещо това и то ни дава определен оптимизъм. В същото време, за нас е източник на тревоги това, че има забележки към сделката и дори демонстрации с насилие в Скопие срещу договора“, обясни говорителят на германското правителство.\r\nОт гледна точка на Берлин, добави той, споразумението представлява „огромен прогрес и за двете страни“.\r\n„Това споразумение премахва препятствията за трансграничното развитие на търговията и инфраструктурата и ще допринесе за регионалната стабилност. Убедени сме, че ако има партии, които късогледо настояват на националистическите си позиции, те вредят на договора и на много хора в региона, които се надяват на стабилност и икономически просперитет. Двамата премиери Заев и Ципрас направиха възможен този значителен компромис, който може да сложи край на спор, продължил десетилетия. Германското правителство призовава всички страни, всички политически сили в двете страни, да подкрепят компромисното решение“, заключи Зайберт.\r\n***Македонците, които протестираха в понеделник вечерта пред парламента на страната свикаха нова демонстрация във вторник от 11:00 часа местно време (12:00 българско) на същото място, когато в дневния ред на народното събрание е договорът с Гърция, заради който се провеждат митингите, предава скопското електронно издание „МКД“.\r\nВечерният протест, за разлика от неделния, премина мирно, с пускане на патриотични песни и викове „Македония“, „предатели“, „имаме едно име“ и искания до, както го нарекоха, нелегитимното правителство, да изостави предателските си планове.\r\nПрофесорката Сълза Гърчева се обърна към гражданите с думите, че никой не се плаши от сълзотворен газ и шокови гранати.\r\n„Те са фашисти и искат да създадат от нас фашистко творение. Искат да не се погребваме в македонските православни гробища. Няма да позволим това! Замислили са тази нация да няма минало. Докато имаме честни, умни и трудолюбиви хора няма да позволим това. Имаме умни хора и ще се борим на всички фронтове. Македония ще остане изконна. Пробват търпението на народа, но този народ е камък и никой никога няма да го измести“.\r\n„Няма да се смирим, докато това ненародно събрание не бъде разпуснато. Всички до един трябва да напуснат този парламент“, заяви Гърчева.\r\nОраторите подчертаха, че не признават никакъв референдум за името и искат оставки от депутатите на СДСМ (Социалдемократическия съюз на Македония), а от тези на ВМРО-ДПМНЕ и техният лидер – да застанат до народа, а искат същото и от полицията, пише „МКД“.\r\nФилип Петровски е поискал от премиера Зоран Заев и министрите Никола Димитров и Радмила Шекеринска да отменят договора, продължава скопското издание. Той е поискал оставката и на вътрешния министър Оливер Спасовски, защото вчера, според неговите думи, полицията е била невинни македонски граждани, а когато парламента и паметниците са били боядисвани с боя, не са закачали никой месеци наред.\r\n**** САЩ и Южна Корея потвърдиха във вторник, че отменят предвидените военни учения, след като американският президент обеща да прекрати маневрите на севернокорейския лидер Ким Чен-ун на срещата на върха в Сингапур, предава AFP.\r\n„Южна Корея и САЩ имат намерение да продължат дискусиите за по-нататъшните мерки“, съобщиха от военното министерство на Южна Корея, като добавиха, че „засега не е взето решение за другите предстоящи учения“.\r\nОт Пентагона също потвърдиха информацията, като говорителят на военното ведомство на САЩ Дана Уайт заяви: „Все още координираме допълнителни действия. Не е взето решение за другите предстоящи маневри“ и уточни, че това не засяга военните учения в Тихия океан.\r\nСпоред думите на Уайт, военният министър на САЩ Джим Матис, държавният секретар Майк Помпео и съветникът на Белия Дом по националната сигурност Джон Болтън ще се съберат по-късно тази седмица в Пентагона, за да обсъдят въпроса.\r\n„Франс прес“ припомня, че миналата седмица президентът на САЩ Доналд Тръмп е анонсирал отмяната на съвместните военни учения с Южна Корея, като дори ги е определил като „провокативни“.\r\n*** Президентът на Турция Реджеп Таийп Ердоган заяви в понеделник, че страната ще построи трета ядрена електроцентрала, предава Anadolu Agency.\r\nВ хода на своя „Директна линия“, на която отговаряше на въпроси на турските младежи, зададени в социалните мрежи, държавният глава заяви, че Турция ще построи своя собствена АЕЦ след ядрената електроцентрала „Аккую“, която се строи от Русия.\r\n„„Аккую“ ще отговори на 10% от енергийните ни нужди“, посочи Ердоган, като добави, че за още 10% ще отговори втората АЕЦ, която ще бъде разположена в Синоп.\r\n„Ще имаме възможност за още повече от това с трета централа“, съобщи турският президент.\r\n„Анадолската агенция“ припомня, че Ердоган и руският му колега Владимир Путин откриха строителството на АЕЦ „Аккую“ на церемония в Анкара в началото на април. Централата се намира в южната турска провинция Мерсин и ще бъде с четири ядрени реактора с обща мощност 1200 мегавата и ще бъде построена от руската държавна компания „Росатом“.\r\nОтделно, както обяви Ердоган, първият турски автомобил би трябвало да добави 50 милиарда евро към брутния вътрешен продукт на страната.\r\n„Ще видим тези домашни и национални превозни средства в нашата страна през 2022 година, а също така ще ги изнасяме и на световния пазар“, добави той.\r\n*** Ден, след като официалните лица от БЮРМ (Бивша югославска република Македония) и Гърция подписаха договора за разрешаване на спора за името, което предизвика протести и в Атина, и в Скопие, гръцкият президент Прокопис Павлопулос се опита да се придържа към примирителен, но твърд тон, пише електронното издание на гръцкия вестник Kathimerini.\r\n„Искаме отношения на приятелство и приятелски отношения и подкрепяме евроатлантическата перспектива“ на БЮРМ, заяви Павлопулос.\r\n„Но, това изисква разрешение на въпроса за името, по начин, който е съвместим с историята, международното право и европейските закони и по начин, който отстранява иредентизма“, заяви държавният глава в хода на срещата с индийския си колега Рам Нат Ковинд.\r\nСледващата стъпка по евроатлантическия път на Македония, добави той, е „подходяща промяна на Конституцията на БЮРМ“.\r\nМиналата седмица, припомня „Катимерини“, Павлопулос бе подложен  на критика от бившия гръцки премиер Андонис Самарас (от „Нова Демокрация“) и други, за това, че не се е противопоставил на споразумението между правителството на СИРИЗА (Коалиция на радикалната левица) и администрацията в Скопие.\r\nДокато партиите в Атина продължиха да разменят обвинения по повод сделката за името и за това, дали Гърция е направила прекалено много отстъпки на своя съсед, договорът отиде за ратификация в парламента на БЮРМ.\r\nСпоразумението, подписано от външните министри на Гърция и Македония Никос Коцияс и Никола Димитров на церемония на брега на Преспанското езеро, в Северна Гърция, в неделя, ще бъде подложено на дебат в парламента от вторник и трябва да бъде гласувано в петък вечерта.\r\nОчаква се договорът да бъде ратифициран, но след това, той също трябва да бъде подложен и на референдум в БЮРМ.\r\nЧак след това сделката трябва да бъде приета от гръцкия парламент, където нещата са много по-сложни.\r\nМладшият коалиционен партньор – „Независимите гърци“ (АНЕЛ), заявиха, че няма да подкрепят споразумението, а центристите, които дадоха сигнали, че е възможно да подкрепят договора, в момента са разделени по въпроса.", "date": "2018.06.19", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2018/06/19/2535556/milenko-nedelkovski-razrushil-pametnata-plocha-na-balgarskite-voini-na-vrah-kaymakchalan-makedonskiyat-narod-nyama-da-pozvoli-promyana-na-imeto-na-svoyata-strana.html", "text": "Подписаният на 17 юни договор за разрешаване на спора за името между Македония и Гърция, може да бъде наречен „частно споразумение между премиерите на двете страни“. Такова мнение изказа пред руското електронно издание EurAsia Daily македонският публицист и телевизионен водещ Миленко Неделковски. Материалът е представен без редакторска намеса.\r\nПрипомняме, че от момента на излизането на Македония от състава на СФР Югославия през 1991 година Гърция оспорва правото й да използва своето конституционно название „Република Македония“, на основание, че така се нарича историческата област в състава на гръцката държава. Според мнението на Атина, Скопие може да се възползва от това в бъдеще и да предяви териториални претенции към Гърция. Спорът около името блокира процеса на присъединяване на Македония към ЕС и НАТО, тъй като Гърция, която вече е член и на двете обединения, не би гласувала за приемането на Скопие в състава на дадените организации под нейното конституционно наименование. В последствие премиерите на Гърция и Македония Алексис Ципрас и Зоран Заев, с активното посредничество на Запада, сключиха договор, съгласно който бившата част от Югославия от сега нататък ще се нарича „Република Северна Македония“.\r\nКакто подчерта македонският публицист, договорът е подписан извън конституционните пълномощия и това значи, че той няма законова сила. Споразумението с Гърция не може да бъде изпълнено, защото, според Конституцията, само президентът има пълномощията, необходими за подписване на международни споразумения, отбеляза Неделковски. А президентът ясно заяви, че няма да подпише договора, напомни експертът.\r\nКъм това трябва да се добави, че за промяна на конституцията, което е предварително условие за прилагането на този договор, трябва да бъдат събрани две трети от гласовете на депутатите в парламента, което едва ли ще се удаде на управляващата партия, поясни Неделковски. „По законен път, спазвайки Конституцията, не може да се промени нищо. Това е просто частна вечеринка на гръцкия и македонския премиер. Да, в условията на невероятна поддръжка от страна на ЕС, САЩ и НАТО, съществува вероятност този договор да бъде внедрен чрез насилствени методи, незаконно, без той да минава през необходимите процедури и конституцията. Не бива да се изключва и такова развитие на събитията, но в този случай договорът ще загуби легитимността си и когато властта в Македония се смени, всичко ще се върне на изходни позиции“, заяви Миленко Неделковски.\r\nЖурналистът смята, че на 17 юни властите са задействали против демонстрантите спецподразделения, които са използвали против демонстрантите гумени куршуми, сълзотворен газ и шокови гранати. Те са направили това не, за да разпръснат тълпата, тъй като това е бил мирен протест, а за да посеят страх сред гражданите. В неделя вечерта пред парламента са се събрали мирни жители – хора на възраст, семейства с деца, професори от университетите, интелектуалци и обикновени хора, които са излезли, за да защитят името си и националната си идентичност. Против тези хора, полицията е използвала всички възможни средства за разпръскване на улични вълнения“, разказа Неделковски.\r\nСъбеседникът на EA Daily също обърна внимание на това, че в интернет са се появили редица клипчета, на които ясно се вижда, че сред демонстрантите има много провокатори на служба в правозащитните органи. „Това бяха млади хора в цивилни дрехи и със спортни маратонки.Първо те свършиха своята мръсна работа – вървяха заедно с демонстрантите, за да всеят раздор в тълпата. След това те преминаха на другата страна, взеха каските и палките си, но ги издадоха маратонките, които не са успели да сменят“, отбеляза Неделковски. „Затова се вижда как те са работили от двете страни. Това е американска стратегия, целяща да потисне патриотизма в народа“, смята македонският журналист.\r\nТой заяви, че името Македония не може да бъде променено. „През последните 500 години тук бяха турците, след това българите, след това СФРЮ. Никой не успя да промени името на народа или държавата, така че всичко ще остане, както си е било. Но народът трябва да е готов за това, че ще му се наложи да излиза на улицата всяка вечер и да рискува сблъсъци с полицията“, заяви публицистът.\r\nМиленко Неделковски предположи също, че докато действащият президент на Македония Георги Иванов е на власт, а това ще продължи до следващата пролет, споразумението с Гърция няма да мине.\r\nОтговаряйки на въпрос, може ли промяната на името на Македония да засили движенията в региона, които се обявяват за промяна на границите на балканските държави, Неделковски отбеляза, че Македония исторически винаги е била предмет на подялба. „Македония е страна,  от която всеки неин съсед иска да откъсне част от територията й. Целите Балкани, всъщност, са голямо огнище на кризи: и Босна и Херцеговина, и Черна гора, в която цари раздор, и Сърбия, която беше обезобразена. Това е просто част от големия сценарий. Международната общност, Западът, могат да шантажират нашите политици, могат да сменят нашето име на хартия. Но същността на това име никога няма да се промени. Това е същото, което се случва с Косово. На него му дадоха така наречена държава, но Сърбия и сръбският народ никога няма да могат да се смирят с това, че това не е сръбска територия, а на някаква друга държава“, заяви той.\r\nПри това, подчерта Неделковски, тря\tбва да се има предвид, че на територията на Македония се сблъскват интересите не на две, а на три световни държави. „Не само САЩ и Русия, но и Турция. Турция също има свои интереси тук, те искат да възстановят своята империя, включително Черна гора, Сърбия и Босна и Херцеговина. Това е пореден детонатор, който може да гръмне на Балканите“, заключи македонският журналист.Агенция „Фокус“ припомня:\r\nПревод и редакция:", "date": "2018.06.19", "title": "Миленко Неделковски, разрушил паметната плоча на българските воини на връх Каймакчалан: „Македонският народ няма да позволи промяна на името на своята страна“"}
{"url": "http://www.focus-news.net/news/2018/06/19/2535560/ekathimerini-gratskiyat-prezident-e-predpazliv-otnosno-dogovora-za-imeto-dokato-toy-otiva-v-makedonskiya-parlament.html", "text": "Ден, след като официалните лица от БЮРМ (Бивша югославска република Македония) и Гърция подписаха договора за разрешаване на спора за името, което предизвика протести и в Атина, и в Скопие, гръцкият президент Прокопис Павлопулос се опита да се придържа към примирителен, но твърд тон, пише електронното издание на гръцкия вестник Kathimerini.\r\n„Искаме отношения на приятелство и приятелски отношения и подкрепяме евроатлантическата перспектива“ на БЮРМ, заяви Павлопулос.\r\n„Но, това изисква разрешение на въпроса за името, по начин, който е съвместим с историята, международното право и европейските закони и по начин, който отстранява иредентизма“, заяви държавният глава в хода на срещата с индийския си колега Рам Нат Ковинд.\r\nСледващата стъпка по евроатлантическия път на Македония, добави той, е „подходяща промяна на Конституцията на БЮРМ“.\r\nМиналата седмица, припомня „Катимерини“, Павлопулос бе подложен  на критика от бившия гръцки премиер Андонис Самарас (от „Нова Демокрация“) и други, за това, че не се е противопоставил на споразумението между правителството на СИРИЗА (Коалиция на радикалната левица) и администрацията в Скопие.\r\nДокато партиите в Атина продължиха да разменят обвинения по повод сделката за името и за това, дали Гърция е направила прекалено много отстъпки на своя съсед, договорът отиде за ратификация в парламента на БЮРМ.\r\nСпоразумението, подписано от външните министри на Гърция и Македония Никос Коцияс и Никола Димитров на церемония на брега на Преспанското езеро, в Северна Гърция, в неделя, ще бъде подложено на дебат в парламента от вторник и трябва да бъде гласувано в петък вечерта.\r\nОчаква се договорът да бъде ратифициран, но след това, той също трябва да бъде подложен и на референдум в БЮРМ.\r\nЧак след това сделката трябва да бъде приета от гръцкия парламент, където нещата са много по-сложни.\r\nМладшият коалиционен партньор – „Независимите гърци“ (АНЕЛ), заявиха, че няма да подкрепят споразумението, а центристите, които дадоха сигнали, че е възможно да подкрепят договора, в момента са разделени по въпроса.\r\nПревод и редакция:", "date": "2018.06.19", "title": "Ekathimerini: Гръцкият президент е предпазлив относно договора за името, докато той отива в македонския парламент"}
{"url": "http://www.focus-news.net/news/2018/06/19/2535566/reuters-kitay-shte-otgovori-tvardo-ako-sasht-nalozhat-novi-mita.html", "text": "Китай ще отговори твърдо с „качествени“ и „количествени“ мерки, ако САЩ наложат нови мита на китайските стоки, заявиха от Министерството на търговията на азиатската страна, като освен това обвиниха Вашингтон, че предизвиква търговска война, предава Reuters.\r\nАмериканската агенция припомня, че президентът на САЩ Доналд Тръмп в понеделник заплаши да увеличи с 10% митата на китайски стоки на стойност 200 милиарда долара, като заяви, че мярката се прилага в отговор на решението на Пекин да вдигне митата на американски стоки на стойност 50 милиарда долара.\r\n„Тази практика на екстремен натиск и изнудване противоречи на консенсуса, до който стигнаха двете страни в няколко случая и е разочарование за международната общност“, заявиха от ведомството във вторник.\r\n„САЩ инициират търговска война и нарушават регулациите на пазара, а освен това вредят на интересите не само на китайския народ, но и този на САЩ, както и на света, като цяло“, констатираха от търговското министерство.\r\nСпоред текста на изявлението, ако САЩ публикуват нов списък от стоки, за които ще вдигнат митата, Пекин ще предприеме тежки контрамерки, за да защити интересите на Китай и неговия народ.\r\nПревод и редакция:", "date": "2018.06.19", "title": "Reuters: Китай ще „отговори твърдо“, ако САЩ наложат нови мита"}
{"url": "http://www.focus-news.net/news/2018/06/19/2535567/ana-mpa-bivshiyat-deputat-ot-zlatna-zora-prizoval-armiyata-da-arestuva-premiera-prezidenta-i-voenniya-ministar-uvazhava-demokratsiyata-i-konstitutsiyata.html", "text": "Арестуваният гръцки депутат Константинос Барбарусис в понеделник е заявил, че съжалява за думите си, изказани в парламента миналата седмица, когато призова военните да арестуват президента, премиера и министъра на отбраната за сделката с Македония за името, предава гръцката информационна агенция АНА-МПА.\r\nБившият народен представител от екстремно-дясната „Златна зора“ бе разпитан от следовател по обвинението срещу него за подстрекателство към държавна измяна.\r\nБарбарусис е описал коментарите си като „изпуснати фрази“, които са били само малка част от речта му и са били казани в хода на разгорещен дебат. Освен това той е обещал да се извини за коментарите си от парламентарната трибуна. Бившият депутат от „Златна зора“ е уверил, че уважава Конституцията, демократическата система и нейните фундаментални институции.\r\nПревод и редакция:", "date": "2018.06.19", "title": "АНА-МПА: Бившият депутат от „Златна зора“, призовал армията да арестува премиера, президента и военния министър, уважава демокрацията и Конституцията"}
{"url": "http://www.focus-news.net/news/2018/06/19/2535570/sport-grigor-dimitrov-otpadna-v-parviya-krag-na-turnira-po-dvoyki-v-kuins.html", "text": "Първата ракета на България Григор Димитров регистрира поредно отпадане в първи кръг – този път на турнира по двойки в „Куинс“ от сериите ATP500. Българинът и партньорът му от САЩ Райън Харисън загубиха с 1:2 сета от Кайл Едмънд и Нийл Скупски, който беше и първият мач от програмата на турнира в Лондон. Във вторник Димитров излиза срещу първия си съперник в индивидуалното състезание, като тук първата ни ракета е втори поставен в схемата.", "date": "2018.06.19", "title": "Спорт: Григор Димитров отпадна в първия кръг на турнира по двойки в „Куинс“"}
{"url": "http://www.focus-news.net/news/2018/06/19/2535571/predstoyashti-sabitiya-v-stranata-za-19-yuni-agentsiya-fokus.html", "text": "***\r\nОт 9.30 часа в Аула Магна на ректората на СУ „Св. Климент Охридски“ ще бъде открита дискусия на тема „Въздействието на Брекзит върху България – Какво ще се промени и какво ще остане същото“, организирана от Българска търговско-промишлена палата. В дискусията ще участват вицепремиерът и министър на външните работи Екатерина Захариева, Н.Пр. г-жа Ема Хопкинс, посланик на Обединено Кралство Великобритания и Северна Ирландия в България, г-н Ивайло Калфин,  специален съветник на европейския комисар по бюджет и човешки ресурси Гюнтер Йотингер, председателят на БТПП Цветан Симеонов, представители на бизнеса и др. \r\n***\r\nВ 9.00 часа участниците в Пленарната среща на Конференцията на комисиите по европейските въпроси на парламентите на Европейския съюз ще обсъдят темата „Силна и ефективна Кохезионна политика след 2020 г.“ В 14.00 часа председателят на Комисията по европейски въпроси и контрол на европейските фондове Кристиан Вигенин и първият заместник-председател на Европейската комисия Франс Тимерманс ще дадат пресконференция в зала 6 на НДК. \r\n***\r\nОт 9.00 часа параклис \"Преп. Паисий Хилендарски\" в двора на 67 ОУ \"Васил Друмев“ ще бъде отслужена архиерейска св. Литургия. \r\n***\r\nОт 9.30 часа в 19 състав на Софийския градски съд ще се гледа делото срещу В. П. и др., подсъдими за присвояване на пари от програма ОПАК по проект, спечелен от Военно-апелативния съд.\r\n***\r\nОт 09.30 часа в 3 състав на Софийския градски съд е разпоредително заседание по делото срещу К.С., обвинен за неправомерно присъединяване към електропреносна мрежа.\r\n***\r\nОт 09.30 часа в 31 състав на Софийския градски съд ще се гледа делото срещу Д. Д., обвинен по чл. 78А, чл. 325 ал.1 НК по реда на чл.375 НПК.\r\n***\r\nОт 9.30 часа в IX състав на Специализирания наказателен съд ще се гледа делото срещу Дамян Д., Стелан П., обвинени в организиране и ръководене на престъпна група. \r\n***\r\nОт 9.30 часа в XV състав на Специализирания наказателен съд ще се гледа делото срещу Христон М. Филип Ч., Мехмед М., Венко Д. и Ергюн Б., обвинени в образуване и ръководене на организирана престъпна група. \r\n***\r\nОт 9.30 часа в XIII състав на Специализирана наказателен съд ще се гледа делото срещу Али Л., Величко Д., Екрем М. и др., обвинени в организиране и ръководене на организирана престъпна група. \r\n***\r\nОт 9.30 часа в XII състав на Специализирания наказателен съд ще се гледа делото срещу Владимир Т., Тодор С., Пламен Н и др., обвинени в организиране и ръководене на организирана престъпна група. \r\n***\r\nОт 10.00 часа в III състав на Специализирания наказателен съд ще се гледа делото срещу Хованес М., Пламен Т., Владимир Р. и Стоян А., обвинени в организиране и ръководене на организирана престъпна група. \r\n***\r\nОт 10.00 часа в Дома на Европа в София ще се проведе публичен дебат с Тимо Песонен, генерален директор на генерална дирекция \"Комуникации\" в Европейската комисия. В дискусията ще участва и Огнян Златев - ръководител на Представителството на Европейската комисия в България. \r\n***\r\nОт 10.00 часа кметът на София Йорданка Фандъкова ще провери дейностите по почистване на участък от река Владайска при бул. „Сливница  (кръстовището при Сточна гара).\r\n***\r\nОт 10.00 часа в сградата на КЕВР (бул. „Княз Ал. Дондуков“ 8-10, ет. 4) ще се проведе открито заседание за обсъждане на доклад за одобряване на бизнес план за развитие на дейността на „ВиК Йовковци“ ООД-Велико Търново. От 10.10 часа ще се проведат и две обществени обсъждания. Първото е на решение за одобряване на бизнес плана на „Лукойл Нефтохим Бургас“ АД и за утвърждаване на одобряване на цени на ВиК услуги. Второто е на проект на решение за одобряване на бизнес плана на „ВиК Йовковци“-Велико Търново и утвърждаване и одобряване на цени за услуги. \r\n***\r\nОт 10.00 часа в зала \"проф. Емил Таков\" - рапортната зала на травматологичния комплекс, ет. 2, служители на болницата и близки на пациенти, които са настанените в лечебното заведение, могат да даряват кръв.\r\n***\r\nОт 11.00 часа в „Гранд Хотел София“ ще се проведе бизнес закуска по повод официалното представяне на първото издание на изследователския проект SDIndex - Safe Drive Index (Индекс за безопасно шофиране). На събитието ще присъстват заместник-министърът на вътрешните работи Стефан Балабанов, представители на Отдел „Пътна полиция“ при Главна дирекция „Национална полиция“, Държавно-обществената комисия по безопасност на движението по пътищата, Министерство на транспорта и неправителствени организации. \r\n***\r\nОт 11.00 часа в Националния пресклуб на БТА Дружба „Родина“ ще обяви създаването на дружество „Побратими от Батак и Барутин“. Участие ще вземат акад. Георги Марков, акад. Стефан Воденичаров, Янка Такева и др. \r\n***\r\nОт 11.30 часа в Сатиричен театър „Алеко Константинов“  победители в Националния ученически конкурс „Посланици на здравето“ ще бъдат наградени на официална церемония. \r\n***\r\nОт 11.30 часа в сградата на Висшия съдебен съвет ще се проведе заседание на Съдийската колегия на Съвета. \r\n***\r\nОт 12.00 часа в Националния пресклуб на БТА Съюзът на международните превозвачи (СМП) ще даде пресконференция във връзка с отказа на Европейския парламент да даде мандат на транспортната си комисия за преговори с ЕК и Съвета на Министрите. \r\n***\r\nОт 12.30 часа в централата на ПП АБВ (ул. „Врабча“ 23) ръководството на партията ще даде пресконференция. \r\n***\r\nОт 13.30 часа в XI състав на Специализирания наказателен съд ще се гледа делото срещу Маджар К., Венелин К. и Мирослав К., обвинени в организиране и ръководене на организирана престъпна група. \r\n***\r\nОт 13.30 часа в VII състав на Специализирания наказателен съд ще се гледа делото срещу Александър С. и Еджевит О., обвинени в организиране и ръководене на организирана престъпна група. \r\n***\r\nОт 14.00 часа в Сити Марк Арт Център (бул. Янко Сакъзов“ 30) ще се проведе Деветия национален зелен форум. Той ще бъде открит от министъра на околната среда и водите Нено Димов. \r\n***\r\nОт 14.00 часа в Гранитна зала на Министерския съвет Националният съвет за интеграцията на хората с увреждания ще проведе заседание.\r\n***\r\nОт 14.00 часа в XIII състав на Специализирания наказателен съд ще се гледа делото срещу Йордан Ш., обвинен в безстопанственост. \r\n***\r\nОт 15.00 часа до 17.00 часа в постоянната приемна на БСП-София (ул. „Леге“ 10“, ет. 1) лидерът на градската структура на партията Калоян Паргов и народният представител от „БСП за България“ Георги Свиленски ще проведат приемна за граждани. \r\n***\r\nОт 16.30 часа в клуб „Перото”, НДК, ще се проведе кръгла маса на тема: „Иновативни методи за представяне на културното наследство и управление на музеите в България и Западните Балкани“.\r\n***\r\nОт 17.30 часа в сградата на Регионалния исторически музей ще бъде открита изложба на пачуърк – вещи за бита и някои облекла на тема „С цветовете и мотивите на софийските шевици“. \r\n***\r\nОт 18.30 часа в кино „Одеон“ ще бъде открит Петият фестивал „Срещи на младото европейски кино“ с филма „Революция в училище. \r\n***\r\nОт 19.00 часа в галерия „Фотосинтезис“ ще бъде представена премиерата на книгата „Шедьовър, нищо по-малко… Морска книга се нарежда до класики като Старецът и морето на Хемингуей“. \r\n***\r\nОт 19.00 часа в Арт център кафе-галерия „Фотосинтезис“ ще бъде открита изложбата „Universe“ на Цвета Убчева. \r\n***\r\nОт 20.00 часа на „Моста на влюбените“ до НДК ще бъде закрита изложбата “German Roamers”.\r\n***\r\nОт 10.00 часа в параклиса „Св. Св. Козма и Дамян“ ще се проведе поклонение пред паметната плоча на атонския монах Паийсий Хилендарски. \r\n***\r\nВ 9.30 ч. зам.-председателят на ГЕРБ ще се срещне в сградата на Община Петрич с кмета Димитър Бръчков. В 10:45 ч. в партийния офис на ГЕРБ в Петрич, ул. „Цар Борис III”, ще започне срещата на Цветан Цветанов с общинското ръководство. В 12.00 ч. в сградата на Община Сандански Цветан Цветанов ще разговаря с кмета на Сандански Кирил Котев. В 14.30 ч. в заседателната зала на хотел „Карелия”,  Струмяни,  ще започне срещата с общинското ръководство на ПП ГЕРБ в Струмяни. В 15.50 ч. Цветан Цветанов ще се срещне с общинското ръководство на партията в Кресна. Срещата ще се проведе в партийния офис. В 17.00 ч. в сградата на Община Симитли ще се проведе среща с кмета на общината Апостол Апостолов. \r\n***\r\nВ 7.30 часа на кръговото на Равда жителите на Ахелой ще се съберат, за да изкажат гледната си точка, за това, че е затапен пътя до града след изграждането на новия път.\r\n***\r\nВ 11.00 часа в сградата на „КАРИЕРЕН ЦЕНТЪР” КЪМ ДРСЗ-БУРГАС УЛ. „ПАТРИАРХ ЕВТИМИЙ” № 35 А ще се проведе съвместната пресконференция на ДРСЗ – Бургас, ДБТ-Бургас, РДСП - Бургас и ДОИТ – Бургас.\r\n***\r\nОт 14.00 до 16.00 часа в офиса на ПП ГЕРБ във Варна (ул. „Георги Бенковски“ 1) общинският съветник Николай Малев ще проведе приемна за граждани. \r\n*** \r\nОт 15.00 часа в Художествена галерия „Борис Денев“ ще се проведе откриване на инициативата „Магията на Поднебесното царство – дни на китайската култура. \r\n***\r\nОт 10.30 часа във Видинския окръжен съд ще бъде прочетена присъда по случая с взрива в с. Горни Лом, при който загинаха 15 души. \r\n***\r\nОт 10.30 часа в „Пътна полиция“-Враца ще се проведе брифинг по повод началото на акцията \"Ваканция! Да пазим живота на децата на пътя\".\r\n***\r\nОт 16.00 часа в концертната зала на Община Враца ще бъде официално открит ежегодният Фестивал на военните духови оркестри и заключителния етап на прегледа на любителското художествено творчество в Сухопътните войски за 2018 г., под патронажа на областния управител на област Враца Малина Николова.\r\n***\r\nОт 17.30 часа  в Младежки дом ще бъде представена стихосбирката на Божидара Димитрова.\r\n***\r\nОт 19.00 часа в камерна зала на ДКТ ще бъде представен „Симулатор за чифтосване“ от Джоузеф Скримшоу.\r\n*** \r\nОт 18.00 часа на пл. „Георги Измирлиев“ ще се проведе Дефиле по повод откриването на ХVІ-ти Национален детски фестивал на изкуствата „Раховче” и XІV-ти Международен фолклорен фестивал „Раховче” Горна Оряховица ´2018. \r\n*** \r\nОт 20.00 часа в НЧ „Братя Грънчарови -2002“ /Летен театър/ ще се проведе официално откриване на ХVІ-ти Национален детски фестивал на изкуствата „Раховче” и XІV-ти Международен фолклорен фестивал „Раховче” Горна Оряховица ´2018. \r\n***\r\nОт 10.00 до 12.00 часа в Регионална библиотека „Дора Габе“ ще се проведе летен детски клуб „Играй и учи“. \r\n***\r\nОт 19.00 часа в концертна зала „Добрич“ ще се състои концерт „Цигулково цунами“ на Български камерен оркестър-Добрич. \r\n***\r\nОт 18.00 часа в читалище „Братство“ ще се проведе концерт на възпитаниците на школата по пиано и поп пеене към читалището. \r\n***\r\nОт 18.00 часа в голямата зала на Младежкия дом председателите на 39-ото Народно събрание проф. Огнян Герджиков и доц. Борислав Великов ще присъстват на литературно-музикален спектакъл по авторската книга на проф. Герджиков „Аз не бях политик“. Преди това от 17.30 часа двамата ще дадат брифинг за медиите. \r\n***\r\nОт 11.00 часа пред Двореца на културата ще се проведе концерт на Духовия оркестър към ОК Дворец на културата с диригент Трифон Трифонов. \r\n***\r\nОт 12.00 часа в местността Калужерец край село Кралев дол ще се проведе „Ден на Паисий”. \r\n***\r\nОт 11.00 часа в пресклуба на БТА в Плевен ще се проведе пресконференция във връзка със събитието „Парад на модата“. \r\n***\r\nОт 9.00 часа в залата на Общинския съвет в Пловдив ще се проведе заседание на общинските съветници. \r\n***\r\nОт 9.00 часа в 8 наказателен състав в зала 10 на Районен съд-Пловдив ще се гледа делото срещу Соня М. за причинена имотна вреда в особено големи размери – 660 050 лв. \r\n***\r\nОт 9.30 часа в 24 наказателен състав в зала 2 на Районен съд-Пловдив ще се гледа делото срещу Емил К. при условията на продължавано престъпление, в качеството си на длъжностно лице – кмет на Община Карлово, е присвоил чужди пари в големи размери – общо 26 984,68 лв.\r\n***\r\nОт 11.00 часа в зала „Дружба“ на парк-хотел „Санкт Петербург“ ще се проведе заключителна пресконференция за Проектът ЕП 202ПЕТ, базиран на Бялата книга за бъдещето на Европа. \r\n***\r\nОт 12.15 часа на сцената на Дом на културата „Борис Христов“ ще се проведе пресконференция по повод откриването на „OPERA OPEN 2018“. \r\n***\r\nОт 14.00 часа в зала 1 на Апелативен съд ще се гледа делото, образувано по жалба на подсъдимия Николай Я., който е признат за виновен в опит за убийство на Христо П., извършено на 12.07.2015 г. във Велинград и за това е осъден от Окръжен съд – Пазарджик на 16 години лишаване от свобода, както и да заплати 40 000 лева обезщетение на пострадалия\r\n***\r\nОт 16.00 часа до 18.00 часа в офиса на ГЕРБ в район „Тракия“ в бл. 91 общинският съветник Иван Вичков ще проведе приемна за граждани.\r\n***\r\nОт 19.00 ч. във Фоайето на Областна администрация – Пловдив на пл. „Никола Мушанов” 1 (бул. „6-ти Септември“), хор „Детска китка“ при Общински детски комплекс – Пловдив ще представи заключителния си концерт за сезон 2017-2018 г.\r\n***\r\nОт 20.00 часа в Античен театър-Пловдив ще се състои концерт на Стинг. \r\n***\r\nОт 8.00 часа до 17.00 часа на полигон Батмиш\" ще се проведат планирани учебни стрелби.\r\n***\r\nОт 9.00 часа пред НЧ „Отец Паисий-1947“ ще се проведе празнично шоу за деца. От 18.30 часа ще се състои празничен концерт. \r\n***\r\nОт 10.00 часа до 12.30 часа в Детски отдел на библиотека „Родина“ (ул. Българско опълчение“ 69 ще бъде разположено творческо ателие – изработване на 3D пана с героите от любими литературни произведения. \r\n***\r\nОт 17.30 часа в РБ „Захарий Княжевски“ ще се състои клавирен концерт на ученици от НУМСИ „Христина Морфова“. От 18.30 часа ще започне постановката „Сватбената рокля на Бети“ от Анна Петрова.\r\n***\r\nОт 19.00 часа в Драматичния театър ще се проведе Песенна вечер с избрани романси на Чайковски и Рахманинов. \r\n***\r\nОт 10.00 часа в зала 203 на общината ще се проведе редовен брифинг.", "date": "2018.06.19", "title": "Предстоящи събития в страната за 19 юни (Агенция „Фокус“)"}
{"url": "http://www.focus-news.net/news/2018/06/19/2535569/aktualna-patna-obstanovka.html", "text": "Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nи за дните петък – от 17:00 часа до 20:00 часа и неделя – от 14:00 часа до 20:00 часа:\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна-Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Това съобщиха от пресцентъра на Агенция \"Пътна инфраструктура\".\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г.\r\nДвижението по АМ \"Тракия\" в района на Ихтиман от км 35+700 до км 37+200 се осъществява с повишено внимание поради чести случаи на падаща мъгла или задимяване по пътя. Срок 30.06.2019 г.\r\nОбласт Пловдив:\r\nДвижението на МПС над 12 тона по АМ „Тракия“ в участъка от км 133 до км 156 в двете посоки е ограничено поради ремонтни дейности. \r\nОбходни маршрути: \r\nВ посока София – Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас – София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nОбласт Бургас: \r\nДвижението от км 308+107 до км 359+475 се осъществява с повишено внимание поради косене на тревни площи. Организацията на движение е сигнализирана с пътни знаци и конуси. Срок до 22.06.2018 г.; \r\nОт км  325+000 до км 359+475 в участъка ПВ Карнобат до ПВ Ветрен се извършват ремонтни дейности – възстановяване на ОСП деформирани от ПТП в двете посоки. Организацията на движение е сигнализирана с пътни знаци и конуси. Срок до 22.06.2018 г.      \r\nОбласт Ямбол: \r\nДвижението по АМ „Тракия“ в участъка с. Кабиле – п.в. Зимница от км 285+200 до км 287+000, посока София се осъществява в една лента, поради частични ремонтни дейности на асфалтовата настилка. Ограничено е използването на аварийната и активната лента, като движението се осъществява в изпреварващата лента. Участъкът е сигнализиран с пътни знаци. Водачите да се движат с повишено внимание и съобразена скорост. Срок: до 22.06.2018 г.\r\nАМ „Хемус“: \r\nОбласт София: \r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.\r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград. Срок 20.12.2018 г.\r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.;\r\nДвижението при Ботевград от км 44+000 до км 47+000 в посока София се осъществява в една лента поради преасфалтиране на пътното тяло в активната лента. Движението се извършва в изпреварващата лента. Срок 22.06.2018 г.\r\nДвижението по път I-3 АМ \"Хемус\" – Ботевград от км 195+257 до км 195+480 се осъществява с повишено внимание поради изпълнение на строително-монтажни работи по външно ел. захранване. Срок 29.06.2018 г.\r\nОбласт Варна:\r\nДвижението в участъка п.в. Невша – п.в. Млада Гвардия от км 375+800 до км 381+500 посока Варна се осъществява двупосочно в платното посока София поради ремонтни дейности на асфалтовата настилка. Срок до 30.06.2018 г.\r\nДвижението в участъка п.в. Ветрино – п.в. Неофит Рилски от км 389+717 до км 393+600 посока Варна се осъществява двупосочно в лявото платно /посока София/ поради ремонтни дейности на асфалтовата настилка. Затваря се п.в. Неофит Рилски, като МПС се пренасочват по път I-2 Русе – Варна. Слизането от AM “Хемус“ посока с. Габърница и с. Неофит Рилски се осъществява на п.в. Ветрино. Затваря се връзката при  п.в. Неофит Рилски в посока Варна. Движението се пренасочва по път I-2 Русе – Варна, като качването на AM “Хемус“ се осъществява при  п.в. Девня. Срок до 30.06.2018 г.;\r\nАМ „Струма“: няма.\r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица“ в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София движението се отклонява при пътен възел Оризово /Плодовитово/ по път II-66 Плодовитово – Поповица, по път I-8 до гр. Пловдив, по път II-56 и включване на АМ „Тракия“ при пътен възел „Пловдив – изток“ на км 133. Срок до 30.06.2018 г.\r\nАМ „Черно море“: \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.\r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.\r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 30.06.2018 г.\r\nОбласт Перник: \r\n- Временно движението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол е забранен за МПС над 12 тона./ Срок от 10:00 до 18:00 часа на 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.\r\nВъведени ограничения по основните пътни направления\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Благоевград: \r\nДвижението по път I-1 /E-79/ Благоевград – ГКПП Кулата в участъка от п.в. Бараково до изхода на Благоевград посока Кулата, от км 357+000 до км 365+000, се осъществява с повишено внимание, поради косене в средната разделителна ивица. Водачите да се движат с повишено внимание и съобразена скорост . Срок до 22.06.2018 г.\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 31.08.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 02.07.2018 г.;\r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\n- път І-2 Граница Румъния-Русе-Цар Калоян-Разград-Шумен-Девня-Варна: няма;\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: \r\nПравец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г.;\r\nОбласт Ловеч: \r\nДвижението в участъка Радомирци – София от км 135+344 до км 158+300 се осъществява с повишено внимание поради изсичане на храсти и косене на банкети. Водачите да се движат със съобразена скорост. Срок 23.06.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Ловеч:\r\nДвижението по път София – Велико Търново в участъка от село Абланица до село Малиново от км 51+000 до км 69+832 се осъществява с повишено внимание поради  изсичане на храсти. Водачите да се движат със съобразена скорост. Срок 20.06.2018 г.\r\nДвижението по път I-4 София – Велико Търново в участъка от село Сопот до село Малиново от км 24+000 до км 69+832 се осъществява с повишено внимание поради  изсичане на храсти. Водачите да се движат със съобразена скорост. Срок до 20.06.2018 г.\r\nДвижението по път I-4  София - В.Търново  в участъка Сопот-Микре  от км 25+000 до км 29+000 се осъществява в едната лента поради ремонт на настилката. Водачите да се движат със съобразена скорост. Срок 19.06.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:\r\nДвижението в участъка разклон Борово – Бяла от км 44+600 до км 52+240 се осъществява повишено внимание поради ремонтни дейности по асфалтовата настилка. Движението се регулира от сигналисти. Срок до 30.06.2018 г.\r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г. \r\nЗатворен за движение участъка на републикански път І-5 Русе – Бяла – В.Търново от км 4+758 до км 6+799. \r\nОбласт Кърджали:\r\nЧерноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\nОбласт Стара Загора:\r\nДвижението по път I-5 Шипка - Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.06.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Бургас: \r\nДвижението в участъка София – Бургас от км 491+860 до км 496+000 в чертите на гр. Бургас се осъществява при следните ограничения: През първи етап се затваря платно посока вход Бургас, като движението се пренасочва в платно посока изход Бургас. Движението се осъществява двупосочно при скорост до 70 км/час. През втори етап от км 496+000 до км 496+260 се затваря дясното пътно платно. Движението се насочва през съществуващата дясна лента на кръговото кръстовище през обходен маршрут по ул. ,,Професор Якимов” при намалена скорост до 40 км/час. Срок до 30.06.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г.\r\nОбласт Хасково: \r\nДвижението в участъка гр. Свиленград – Капитан Андреево от км 370+500 до км 377+900 временно е ограничено за движение поради пропадане на насип; \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nОбласт Бургас: \r\nДвижението в участъка Обзор – Сл. бряг от км 167+000 до км 199+100 се осъществява с повишено внимание поради почистване на банкети и оформяне на окопи. Участъкът е сигнализиран с пътни знаци. Срок до 19.06.2018 г.;\r\nДвижението в участъка Обзор – Равда от км 167+100 до км 207+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 19.06.2018 г.\r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г.\r\nДвижението по път Варна – Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875. Срок до 26.06.2018 г.\r\nДвижението в участъка Сл. бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 70 км/ч в участъците на съществуващите кръстовища. Движението се регулира от пътни знаци. Срокът до 01.07.2018 г.;\r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г.\r\nІV. Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-108: Движението по път IІІ-108 АМ Струма – Петрич от км 0+000 до км 13+900, се осъществява с повишено внимание поради монтиране на пътни знаци. Срок до 21.06.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът II - 99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. \r\nОбходен маршрут:\r\n общинския път Черноморец – Созопол. Срок до 31.12.2018 г.\r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г.\r\nРемонтни дейности: \r\nПът II-79: Движението по път II-79 в участъка Елхово – Бургас от км 38+000 до км 84+000 се осъществява с повишено внимание поради косене на банкети. Организацията на движението се регулира с пътни знаци. Срок до 22.06.2018 г.;\r\nПът II-99: Движението по път II-99 в участъка Бургас – Созопол от км 0+000 до км 20+000 се осъществява с повишено внимание поради почистване под еластична ограда. Организацията на движението се сигнализира с пътни знаци. Срок  до 29.06.2018 г.\r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 02.07.2018 г\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.06.2018 г.;\r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.;\r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. \r\nОбходен маршрут: Лозен – Драганово – Янтра – Поликраище – Полски Тръмбеш; Срок до 11.01.2019 г.\r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности. \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.06.2018 г.\r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 20.08.2018 г.\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 30.06.2018 г.\r\nРемонтни дейности: \r\nПът III-1301: Стесняване на една от лентите за движение по път III-1301 Криводол-Галатин от км 1+000 до км 3+500, поради частични ремонти на асфалтовата настилка и почистване на окопи. Срок до 29.06.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г.\r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. \r\nОбходен маршрут: По уличната мрежа на гр. Козлодуй\r\nОграничението е сигнализирано с пътни знаци, съгласно проекта за временна организация. Срок 31.08.2018 г.\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 25.06.2018 г.\r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 29.06.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г.\r\n\tПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693. \r\nДвижението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево. Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г.\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 30.09.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.;\r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента /без отбиване на движението/ поради извършване на ремонт на пътно съоръжение при км 20+484 Ремонтът включва направа на стоманобетонова плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.;\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.06.2028 г.\r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 22.06.2018 г.\r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г.\r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІ-62: Движението по път ІІ-62 Голям Върбовник – Дупница от км 28+000 до км 36+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 20.06.2018 г.\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 20.06.2018 г.;\r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”.\r\nОбходен маршрут за МПС до 12 тона: по улици през центъра на гр. Ловеч. \r\nОбходни маршрути за товарни автомобили над 12 т.:\r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут.\r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”.\r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен.\r\nДвижението се регулира с пътни знаци. Срок до 30.11.2018 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г.\r\nПът II-35: Движението по път II-35 Плевен – Кърнаре в град Троян от км 71+038 до км 71+394 е ограничено поради частичен ремонт на асфалтовата настилка. Затворено е платното за движение в посока Кърнаре, като движението се осъществява двупосочно в платното в посока Ловеч. Водачите да се движат със съобразена скорост. Срок 30.06.2018 г.\r\nПът II-35: Движението по път II-35 Плевен – Кърнаре в град Троян от км 70+911 до км 71+038 се осъществява в една лента поради ремонт на пътно съоръжение. Водачите да се движат със съобразена скорост. Срок 25.06.2018 г.\r\nПът III-607: „Движението по път III-607 Априлци – Троян в участъка от Априлци до Драшкова поляна от км 65+000 до км 75+000 се осъществява с повишено внимание поради косене на банкети. Водачите да се движат със съобразена скорост. Срок до 22.06.2018 г.;\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. \r\nОбходен маршрут: по път ІІ-81 Боровци – Благово – Монтана, по път І-1 /Е-79/ Монтана – Сумер, по път ІІІ-1621 и път ІІІ-8104 Сумер – Пърличево и обратно.Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Сливата – Орсоя от км 26+000  до км 29+000 се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 25.06.2018 г.;\r\nПът ІІ-81: Движението по път ІІ-81 Бързия – Лом от км 50+870 до км 71+560 се осъществява двупосочно в една лента на определени участъци поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 21.06.2018 г.\r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 02.07.2018 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-3402: Движението по път III-3402  Коиловци-Вълче трън в района на Пордим-Вълче Трън от км 21+600 до км 30+600 се осъществява с повишено внимание  поради частично  асфалтиране. Срок до 20.06.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив - Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: \r\nПът III-205: Движение по път III-205 гр. Разград – с. Ясеновец от км 7+480  до км 21+938 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок ад 22.06.2018 г.\r\nПът III-205: Движение по път III-205 Исперих – Стефан Караджа в участъка между гр. Исперих и с. Свещари от км 33+855 до км 39+250 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 22.06.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г.\r\nРемонтни дейности: \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г.\r\nПът II-23: път II-23 Русе – Червена вода от км 0+030 до км 4+000 – ремонтни дейности на асфалтовата настилка. Срок до 22.06.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 30.06.2018 г.;\r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 40 км/ч. Срок до 29.06.2018 г.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г.\r\nПът ІІІ-701: Движението по път ІІІ-701 Грънчарово – Тодор Икономово, в участъка от кръстовището с път І-7 /Дулово – Шумен/ до границата с област Шумен, от км 0+000 до км 12+300 се осъществява с повишено внимание в едната лента, поради извършване на превантивен ремонт. Срок до 20.11.2018 г.\r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности:\r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът ІІ-86:  Пътна връзка на път ІІ-86 при км 105+340 - дясно за вливане с трасето на път ІIІ-866 в гр. Смолян, кв. Устово е затворено за движение на товарни автомобили с маса над 3,5 т поради пропадане на капак на ревизионна канализационна шахта. Обиколен маршрут през пътно кръстовище при км 105+462. Срок до 30.06.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности:\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 30.06.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Софийски околовръстен път /СОП/: Движението по пътна връзка Цариградско шосе - АМ \"Хемус\" при км 35+050 на Софийски околовръстен път /СОП/ е ограничено поради преасфалтиране на пътното тяло. Движението се осъществява по следните \r\nОбходни маршрути: бул \"Цариградско шосе\" - ул. \"Патриарх Герман\" - СОП и бул. \"Цариградско шосе\" - ул. \"Стар Лозенски път\" - СОП. Срок до 19.06.2018 г.\r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 30.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 30.06.2018 г.\r\nРемонтни дейности:\r\nПът II-51: Движение с повишено внимание по път II-51 Бяла – Попово от км 30+000 до км 47+441, поради ремонт на пътната настилка. Срок до 30.09.2018 г.\r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г.\r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 30.06.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.\r\nРемонтни дейности:\r\nПът III-536: Движението по път III-536 в участъка Ямбол – Роза от км 5+600 до км 6+800 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 22.06.2018 г.\r\nПът III-707: Движението по път III-707 в участъка Палаузово – Недялско от км 16+200 до км 26+600 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 22.06.2018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7902: Движението по път III-7902 в участъка Елхово – Маломирово от км 0+000 до км 4+000 се осъществява с повишено внимание, поради машинно косене на банкети. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 22.06.2018 г.\r\nПът III-7902: Движението по път III-7902 в участъка Маломирово – Голям дервент от км 4+000 до км 10+000 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 22.06.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.06.19", "title": "Актуална пътна обстановка"}
{"url": "http://www.focus-news.net/news/2018/06/19/2535572/predstoyashti-mezhdunarodni-sabitiya-za-19-yuni-agentsiya-fokus.html", "text": "*** Новият министър-председател на Испания приема за среща председателя на Европейския съвет Доналд Туск.\r\n*** Германският канцлер Ангела Меркел и президентът на Франция Еманюел Макрон ще проведат преговори с председателя на Европейската комисия Жан-Клод Юнкер.\r\n*** Навършва се една година от началото на официалните преговори за Брекзит.\r\n*** Европейският съд ще се произнесе по делото срещу Марин Льо Пен.\r\n*** Главният преговарящ на ЕС по въпросите за Брекзит Мишел Барние ще изнесе реч за политиката след излизането на Обединеното кралство от Общността.\r\n***", "date": "2018.06.19", "title": "Предстоящи международни събития за 19 юни (Агенция „Фокус“)"}
{"url": "http://www.focus-news.net/news/2018/06/19/2535573/nimh-nad-po-golyamata-chast-ot-stranata-shte-bade-slanchevo-samo-na-otdelni-mesta-shte-prevali-i-pregarmi.html", "text": "Днес над по-голямата част от страната ще бъде предимно слънчево. По-значителна облачност ще има преди обяд над Западна България, а след обяд над планинските райони купеста и купесто-дъждовна, но само на отделни места ще превали и прегърми. Ще духа слаб до умерен вятър от север-североизток. Максималните температури ще са между 26° и 31°, в София около 26°. Това съобщи за Агенция „Фокус“ дежурният синоптик Христо Христов от Националния институт по метеорология и хидрология (НИМХ) към Българската академия на науките (БАН). Атмосферното налягане през деня слабо ще се повиши и ще бъде малко по-високо от средното за месеца. По Черноморието ще преобладава слънчево време. Ще духа умерен североизточен вятър. Максималните температури ще са 27°-29°. Температурата на морската вода е от 23° по северното до 26° по южното крайбрежие. Вълнението на морето ще бъде около 2 бала. Над планините ще се развива купесто-дъждовна облачност и ще има краткотрайни валежи с гръмотевични бури, които до края на деня ще отслабнат и спрат. Ще духа умерен, по билата временно силен североизточен вятър. Максимална температура на височина 1200 метра - около 19°, на 2000 метра – около 12°.", "date": "2018.06.19", "title": "НИМХ: Над по-голямата част от страната ще бъде слънчево, само на отделни места ще превали и прегърми"}
{"url": "http://www.focus-news.net/news/2018/06/19/2535574/prezidentat-rumen-radev-shte-bade-na-ofitsialno-poseshtenie-v-slovashkata-republika-na-19-i-20-yuni.html", "text": "На 19 и 20 юни президентът Румен Радев ще бъде на официално посещение в Словашката република. Тази година България и Словакия отбелязват 25 години от установяване на дипломатически отношения. Това съобщиха от прессекретариата на държавния глава. На 19 юни с официална церемония в президентския дворец в Братислава държавният глава Румен Радев ще бъде посрещнат от своя словашки колега президента Андрей Киска. Двамата ще проведат среща „на четири очи“, след което ще ръководят пленарните разговори между двете официални делегации. В присъствието на двамата президенти ще бъдат подписани  двустранни документи – договори за сътрудничество между Техническия университет-София и Техническия университет в Братислава, между Българската телеграфна агенция и Словашката телеграфна агенция, както и между УНСС и Икономическия университет – Братислава. В първия ден от визитата българският държавен глава ще разговаря с премиера на Словашката република Петер Пелегрини, както и с председателя на Националния съвет Андрей Данко. Сред темите на разговорите ще бъдат задълбочаването на търговско-икономическите отношения в сфери от взаимен интерес, насърчаването на туризма, сътрудничеството в секторите на енергетиката и отбраната, ще бъдат обсъдени и въпроси от европейския дневен ред. В Братислава президентът Румен Радев ще се срещне с представители на българската общност.  На 20 юни държавният глава ще посети Българското средно образователно училище „Христо Ботев“, което отбелязва 70 години от създаването си. Учебното заведение е известно като едно от най-престижните училища в Братислава.", "date": "2018.06.19", "title": "Президентът Румен Радев ще бъде на официално посещение в Словашката република на 19 и 20 юни"}
{"url": "http://www.focus-news.net/news/2018/06/19/2535578/komisiite-po-evropeyskite-vaprosi-na-parlamentite-na-es-shte-obsadyat-v-sofiya-integratsiyata-na-zapadnite-balkani-badeshteto-na-kohezionnata-politika-i-evropeyskiya-stalb.html", "text": "Постиженията на Българското председателство и ключови теми като интеграцията на Западните Балкани, бъдещето на Кохезионната политика и Европейския стълб на социалните права ще обсъдят на срещата си в София комисиите по европейските въпроси на парламентите на ЕС. Това съобщиха от пресцентъра на Народното събрание. Пленарната среща на Конференцията на комисиите по европейските въпроси на парламентите на Европейския съюз е заключителното събитие от Парламентарното измерение на Българското председателство.\r\nДнес от 9.00 часа участниците ще обсъдят темата „Силна и ефективна Кохезионна политика след 2020 г.“. Ключови говорители ще бъдат вицепремиерът Томислав Дончев, директорът за бюджета, комуникациите и общите въпроси в Главна дирекция Регионална политика на Европейската комисия Дана Спинант и председателят на Комисията по регионално развитие в Европейския парламент Искра Михайлова. \r\nПървият заместник-председател на Европейската комисия Франс Тимерманс, председателят на Комисията по конституционни въпроси на Европейския парламент Данута Хюбнер, председателят на Постоянната комисия по европейските въпроси на Сената на Холандия Бастиан ван Апелдорн и проф. Атанас Семов от Софийския университет „Св. Климент Охридски\" ще бъдат говорители по темата „Междупарламентарното сътрудничество в ЕС в контекста на дебата за субсидиарност и пропорционалност“. \r\nПленарната среща на Конференцията на комисиите по европейските въпроси на парламентите на Европейския съюз ще завърши с приемане на приноса и заключенията на форума. Със заключително слово към участниците ще се обърне председателят на Комисията по европейските въпроси и контрол на европейските фондове Кристиан Вигенин. \r\nВ 14.00 часа председателят на Комисията по европейски въпроси и контрол на европейските фондове Кристиан Вигенин и първият заместник-председател на Европейската комисия Франс Тимерманс ще дадат пресконференция в зала 6 на НДК.", "date": "2018.06.19", "title": "Комисиите по европейските въпроси на парламентите на ЕС ще обсъдят в София интеграцията на Западните Балкани, бъдещето на Кохезионната политика и Европейския стълб"}
{"url": "http://www.focus-news.net/news/2018/06/19/2535576/sport-izigraha-se-tri-sreshti-ot-svetovnoto-parvenstvo-v-rusiya.html", "text": "Изиграха се три срещи от Световното първенство по футбол в Русия. В мач от група F, игран на стадиона в Новгород, Швеция победи Южна Корея с гол на Андреас Гранквист от дузпа в 65-ата минута. В срещите от група G, Белгия надделя над Панама с 3:0 на Олимпийския стадион в Сочи с две попадения на Ромелу Лукаку и едно на Дрис Мертенс през второто полувреме, а Англия взе трите точки след победа над Панама с 2:1 на арената във Волгоград, като головете за островитяните отбеляза Хари Кейн в 11-ата и 91-ата минути, а за латиноамериканците се разписа Фержани Саси в 35-ата.", "date": "2018.06.19", "title": "Спорт: Изиграха се три срещи от Световното първенство в Русия"}
{"url": "http://www.focus-news.net/news/2018/06/19/2535568/telma-makedoniya-diskusiyata-po-dogovora-za-imeto-v-makedonskiya-parlament-shte-se-ogranichi-s-evropeyskoto-znamentse.html", "text": "Договорът за името се мести в македонския парламент. Във вторник преди обяд депутатите ще започнат пренията за нуждата от неговата ратификация. Председателят на парламента в Скопие Талат Джафери свика заседанието, след като в понеделник се срещна с координаторите и парламентарните групи, включително и от опозицията. Очаква се до петък споразумението да бъде ратифицирано, предава скопският телевизионен канал „Телма“.\r\nМакедонската медия пише, че приетият от правителството проектозакон е донесен в парламента с европейско знаменце, което е било от решаващо значение за това, след гласуването на предложението, до да се пресели в Комисията по европейските въпроси, чийто председател е Артан Груби (част от ДСИ (Демократическия съюз за интеграция), който участва в управляващата коалиция в Македония – бел.ред.), а не в комисията по външните работи, която е председателствана от Антонио Милошовски (двукратен външен министър в правителствата на ВМРО-ДПМНЕ – бел.ред.) и която е отговорна за ратификацията на двустранните договори.\r\nРеагирайки на това, продължава „Телма“, бившият външен министър заяви, че в Европа няма парламент, който прескача този работен орган, за да ратифицира двустранен международен договор. С това, подчерта той, правителството злоупотребява със своята позиция, за да прокара ратификацията в парламента с колкото може по-малко дискусии.\r\nСкопската телевизия обяснява, че в понеделник Груби два пъти е избегнал журналистите, отклонявайки се от отговор на въпроса, защо предложението се разглежда в неговата комисия и дали и в този случай ще се опита да избегне обсъждането на проектозакона, както е направил това в случая със Закона за употреба на езиците. В член 60, точка 4 от парламентарния правилник се казва, че работното тяло, в което се разглеждат определени въпроси, се определя от председателя на парламента. Точно това е бил и отговорът на координатора на парламентарната група на СДСМ (Социалдемократическия съюз на Македония) Томислав Тунтев на същия въпрос, обяснява македонската медия.\r\n„Телма“ коментира, че европейското знаменце, все пак, е обвързало Талат Джафери да определи като майчино тяло за този закон Комисията по европейските въпроси. След като бъде гласувана нуждата от приемането на закона, обсъжданията на предложението се местят в парламентарната комисия. Член 169 от правилника, пък, урежда реда за ратификация на международните договори. В него пише, че обсъждането на тези договори се развива по същия начин, както законите по бързата процедура. Депутат, член на работна комисия може да говори няколко пъти по 20 минути, а координатор на парламентарна група – по 30 минути.\r\nСлед като комисиите завършат работата си, законът отново се връща на пленарна сесия, а гласуването ще бъде с обикновено мнозинство от 61 гласа (от 120 депутати в мак. Парламент – бел. ред.). Правителството ще получи подкрепата на всички албански партии, включително тези, които са в опозиция, обясняват от телевизията.\r\n„Телма“ припомня още, че ВМРО-ДПМНЕ вече са дали ясно да се разбере, че няма да подкрепят договора. Ратификацията в парламента е условие, което трябва да бъде изпълнено от македонските власти, за да може след това гръцката страна да извести ЕС и НАТО, че е отстранена най-голямата пречка за продължаване на интеграционния процес на Македония. В този случай, важно е това да се случи преди началото на срещата на върха на Европейския съвет в края на месеца, с оглед на очакванията Скопие да получи дата за започване на преговорите с ЕС. След ратификацията, договорът трябва да бъде изпратен до президента Георги Иванов, който има седемдневен срок да го подпише. Ако използва правото си на вето, договорът отново трябва да премине през парламентарната процедура, а ако отново бъде одобрен, отново се връща при президента, който е задължен от Конституцията този път да го подпише (което, обаче, не се случи със Закона за употреба на езиците, който и до сега не е публикуван  в Държавен вестник и не е влязъл в сила, поради липса на подпис от държавния глава – бел.ред.).\r\nПревод и редакция:", "date": "2018.06.19", "title": "„Телма“ (Македония): Дискусията по договора за името в македонския парламент ще се ограничи с европейското знаменце"}
{"url": "http://www.focus-news.net/news/2018/06/19/2535579/v-su-sv-kliment-ohridski-shte-bade-otkrita-diskusiya-na-tema-vazdeystvieto-na-brekzit-varhu-balgariya-kakvo-shte-se-promeni-i-kakvo-shte-ostane-sashtoto.html", "text": "От 9.30 часа в Аула Магна на ректората на СУ „Св. Климент Охридски“ ще бъде открита дискусия на тема „Въздействието на Брекзит върху България – Какво ще се промени и какво ще остане същото“, съобщиха от Българска търговско-промишлена палата. В дискусията ще участват вицепремиерът и министър на външните работи Екатерина Захариева, Н.Пр. г-жа Ема Хопкинс, посланик на Обединено Кралство Великобритания и Северна Ирландия в България, г-н Ивайло Калфин, специален съветник на европейския комисар по бюджет и човешки ресурси Гюнтер Йотингер, председателят на БТПП Цветан Симеонов, представители на бизнеса и др.", "date": "2018.06.19", "title": "В СУ „Св. Климент Охридски“ ще бъде открита дискусия на тема: „Въздействието на Брекзит върху България – Какво ще се промени и какво ще остане същото“"}
{"url": "http://www.focus-news.net/news/2018/06/19/2535581/liderat-na-bsp-sofiya-kaloyan-pargov-i-narodniyat-predstavitel-ot-bsp-za-balgariya-georgi-svilenski-shte-provedat-priemna-za-grazhdani.html", "text": "От 15.00 до 17.00 часа лидерът на БСП – София Калоян Паргов и народният представител от „БСП за България“ Георги Свиленски ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от пресцентъра на БСП - София. Желаещите може да се запишат предварително на телефон 02/987 20 86.", "date": "2018.06.19", "title": "Лидерът на БСП – София Калоян Паргов и народният представител от „БСП за България“ Георги Свиленски ще проведат приемна за граждани"}
{"url": "http://www.focus-news.net/news/2018/06/19/2535580/zamestnik-predsedatelyat-na-gerb-tsvetan-tsvetanov-shte-poseti-obshtinite-petrich-sandanski-strumyani-kresna-i-simitli.html", "text": "Заместник-председателят на ГЕРБ и председател на ПГ на партията Цветан Цветанов ще посети общините Петрич, Сандански, Струмяни, Кресна и Симитли. Той ще бъде придружаван от народния представител и областен координатор на ГЕРБ - Благоевград Даниела Савеклиева и народните представители на ГЕРБ от Благоевградска област. Това съобщиха от пресцентъра на ПП ГЕРБ.\r\nВ 09.30 ч. зам.-председателят на ГЕРБ ще се срещне в сградата на Община Петрич с кмета Димитър Бръчков. \r\nВ 10.45 ч. в партийния офис на ГЕРБ в Петрич, намиращ се на ул. „Цар Борис III”, ще започне срещата на Цветан Цветанов с общинското ръководство на партията.\r\nВ 12.00 ч. в сградата на Община Сандански Цветан Цветанов ще разговаря с кмета на Сандански Кирил Котев. \r\nВ 14.30 ч. в заседателната зала на хотел „Карелия” в Струмяни ще започне срещата с общинското ръководство на ГЕРБ-Струмяни.\r\nЗа 15.50 ч. е насрочена срещата на заместник-председателя на ГЕРБ с общинското ръководство на партията в Кресна. Събитието ще се проведе в партийния офис.\r\nВ 17.00 ч. в сградата на Община Симитли ще се проведе среща с кмета на общината Апостол Апостолов.", "date": "2018.06.19", "title": "Заместник-председателят на ГЕРБ Цветан Цветанов ще посети общините Петрич, Сандански, Струмяни, Кресна и Симитли"}
{"url": "http://www.focus-news.net/news/2018/06/19/2535577/prof-plamen-pavlov-podpisvaneto-na-sporazumenieto-mezhdu-gartsiya-i-makedoniya-za-imeto-e-opit-za-prenapisvane-na-istoriyata.html", "text": "Подписването на споразумението между Гърция и Македония за името на югозапaдната ни съседка в Нивици е опит за пренаписване на историята и за преразпределяне на историческите сфери на Балканите. Това коментира пред Радио \"Фокус\" историкът проф. Пламен Павлов. \"Няма никакво съмнение, че решенията са консултирани със специалисти, с историци, политолози и познавачи на темата. Това показва, че когато се предприемат подобни стъпки от българска страна подходът трябва да бъде абсолютно същият, да бъде много внимателен, за да не си поставяме подводни камъни и препятствия. И да не се окаже, че добрите намерения остaват само еднo пожелание. Може би на това се дължи известната предпазливост и на двете страни\", коментира проф. Павлов. Той изрази надежда, че българското правителство ще реагира на идващите от Гърция и Македония предизвикателства.", "date": "2018.06.19", "title": "Проф. Пламен Павлов: Подписването на споразумението между Гърция и Македония за името е опит за пренаписване на историята"}
{"url": "http://www.focus-news.net/news/2018/06/19/2535582/sofiya-shte-bade-predstaveno-parvoto-izdanie-na-izsledovatelskiya-proekt-indeks-za-bezopasno-shofirane.html", "text": "Днес, от 11.00 часа в Гранд Хотел София, зала Триадица ще бъде представено първото издание на изследователския проект „Индекс за безопасно шофиране“. Това съобщиха от пресцентъра на МВР. Изследването включва обобщена самооценка на поведението и реакциите на шофьорите на пътя в рутинни и рискови ситуации. \r\nНа събитието ще присъстват заместник-министърът на вътрешните работи Стефан Балабанов, представители на Отдел „Пътна полиция“ при Главна дирекция „Национална полиция“, Държавно-обществената комисия по безопасност на движението по пътищата, Министерство на транспорта и неправителствени организации.", "date": "2018.06.19", "title": "София: Ще бъде представено първото издание на изследователския проект „Индекс за безопасно шофиране“"}
{"url": "http://www.focus-news.net/news/2018/06/19/2535583/rakovodstvoto-na-pp-abv-shte-dade-preskonferentsiya-v-tsentralata-na-partiyata.html", "text": "Ръководството на ПП АБВ ще даде пресконференция. Това съобщиха от пресцентъра на ПП АБВ. Събитието ще се проведе от 12.30 часа в централата на партията на ул. “Врабча“ 23. Събитието е насочено към позицията на ПП АБВ по регионалната и местна политика, демографските проблеми и проблемите на административното и териториално деление в България, както и актуална политическа обстановка.", "date": "2018.06.19", "title": "Ръководството на ПП АБВ ще даде пресконференция в централата на партията"}
{"url": "http://www.focus-news.net/news/2018/06/19/2535584/parviyat-zamestnik-predsedatel-na-ek-frans-timermans-pristiga-v-sofiya.html", "text": "Първият заместник – председател на Европейската комисия Франс Тимерманс ще участва в пленарната среща на Конференцията на комисиите по европейските въпроси на парламентите на Европейския съюз (Пленарен КОСАК), която се провежда в София. Това съобщиха от пресцентъра на Представителството на ЕК в България. Той ще произнесе реч по време на Сесия V: Интерпарламентарно сътрудничество на ЕС, в контекста на дебата по субсидиарност и пропорционалност. Тя ще се предава пряко от 11.15 часа по сателитния канал EbS+ .", "date": "2018.06.19", "title": "Първият заместник-председател на ЕК Франс Тимерманс пристига в София"}
{"url": "http://www.focus-news.net/news/2018/06/19/2535586/varna-obshtinskite-savetnitsi-ot-gerb-s-priemni-za-grazhdani-ot-19-do-22-yuni.html", "text": "Общинските съветници от ПП ГЕРБ – Варна Николай Малев, Надя Георгиева, Милена Димова и Мартин Байчев ще се срещнат с граждани в дните от 19 до 22 юни. Това съобщиха от пресцентъра на ПП ГЕРБ-Варна. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел. 052 / 600 015.\r\nПриемният ден на Николай Малев е на 19 юни /вторник/, на Надя Георгиева – на 20 юни /сряда/, на Милена Димова  – на 21 юни /четвъртък/, а на Мартин Байчев – на 22 юни /петък/.", "date": "2018.06.19", "title": "Варна: Общинските съветници от ГЕРБ с приемни за граждани от 19 до 22 юни"}
{"url": "http://www.focus-news.net/news/2018/06/19/2535589/pobediteli-v-natsionalniya-uchenicheski-konkurs-poslanitsi-na-zdraveto-shte-badat-nagradeni-na-ofitsialna-tseremoniya-v-satirichen-teatar-aleko-konstantinov.html", "text": "Днес от 11.30 часа в Сатиричен театър „Алеко Константинов“ ученици от цялата страна, победители в Националния ученически конкурс „Посланици на здравето“ – 2017/2018, ще бъдат наградени от министъра на здравеопазването Кирил Ананиев, министъра на младежта и спорта Красен Кралев, зам.-министъра на културата Румен Димитров, зам.-министъра на околната среда и водите Красимир Живков, зам.-министъра на образованието и науката Таня Михайлова, както и Леда Шиякова - съветник в Представителството на ЕК за България. Това съобщиха от пресцентъра на Министерството на здравеопазването. В рамките на събитието ще бъдат отличени 65 ученически проекта.    \r\nЦелта на Националния ученически конкурс „Посланици на здравето“ е да акцентира върху значението на здравословния начин на живот и да популяризира вредите от тютюнопушене, злоупотреба с алкохол, липсата на физическа активност и др. Инициативата насърчава творчеството и самостоятелността на децата от I-ви до XII-ти клас. Конкурсът започна на 10 октомври 2017 г. и продължи до 1 юни 2018 г.            \r\nИнициативата се провежда в рамките на Националната програма за превенция на хроничните незаразни болести 2014-2020 г. Патрон и организатор за десета поредна година е Министерството на здравеопазването. Партньори са Министерството на младежта и спорта, Министерството на образованието и науката, Министерството на културата, Министерството на околната среда и водите, както и Представителството на Европейската комисия в България.                                                                                          \r\nУчастие в церемонията по награждаването ще вземат и известни български актьори и творци.", "date": "2018.06.19", "title": "Победители в Националния ученически конкурс „Посланици на здравето“ ще бъдат наградени на официална церемония в Сатиричен театър „Алеко Константинов“"}
{"url": "http://www.focus-news.net/news/2018/06/19/2535590/dobrich-magla-namalyava-vidimostta-v-dobrich.html", "text": "Мъгла намалява видимостта в Добрич към 7.30 часа, предаде кореспондентът на Радио „Фокус” – Варна. Продължават ремонтните дейности по Околовръстния път на Добрич. Срокът за приключване е до 22 юни. Движението по част от път II-29 Варна – Добрич също се осъществява с повишено внимание поради частични ремонтни дейности на асфалтовата настилка. Срокът за приключване на ремонта е 30 юни. Няма въведени временни ограничения на движението на автомобили в областта. Движението по път II-71 Силистра – Добрич се осъществява с повишено внимание, поради ремонтни дейности на асфалтовата настилка. Срокът за изпълнение на дейностите по тази пътна отсечка е до 22 август. В друг участък по същия път II-71 Силистра – Добрич в района на с. Коларци движението на автомобили се осъществява с повишено внимание поради пропадане на част от пътното тяло. Навсякъде движението е регулирано с пътни знаци. Ограничено e движението на МПС над 10 тона по пътя Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителни работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2, които се изпълняват по различни улиците в града. Ежедневно на сайта на Община град Добрич се публикува актуална информация за местата на строителни дейности. В Добрич духа съвсем слаб вятър, температурата на въздуха е около 17 градуса. \r\nЖулиета НИКОЛОВА", "date": "2018.06.19", "title": "Добрич: Мъгла намалява видимостта в Добрич"}
{"url": "http://www.focus-news.net/news/2018/06/19/2535593/pernik-v-mestnostta-kaluzherets-shte-bade-otbelyazan-denyat-na-paisiy-hilendarski.html", "text": "Днес от 12.00 часа в местността Калужерец край село Кралев дол ще се проведе “Ден на Паисий”. Това съобщиха от пресцентъра на Община Перник. Проявата се организира от НЧ “Св. Паисий Хилендарски - 1927 г.” с подкрепата на Община Перник и кметство Кралев дол. Денят и годината на смъртта му са неизвестни, поради което паметта му се празнува на неговия имен ден - 19 юни, когато се чества преподобни Паисий Велики. \r\nПаисий Хилендарски е роден 1722, често наричан още Отец Паисий e български народен будител и духовник, автор на „История славянобългарска“. Изразените в труда му идеи за национално възраждане и освобождение на българския народ карат много учени да го сочат за основоположник на българското възраждане. Канонизиран е за светец с писмен акт на Светия синод на Българската православна църква през 1962 година.\r\nМестните се гордеят и вярват в твърденията, че Паисий Хилендарски е роден именно в Кралев дол.", "date": "2018.06.19", "title": "Перник: В местността Калужерец ще бъде отбелязан Денят на Паисий Хилендарски"}
{"url": "http://www.focus-news.net/news/2018/06/19/2535588/vidin-v-okrazhniya-sad-shte-bade-prochetena-prisada-po-sluchaya-s-vzriva-v-s-gorni-lom-pri-koyto-zaginaha-15-dushi.html", "text": "Във Видинския окръжен съд ще бъде прочетена присъда по случая с взрива в  с. Горни Лом, при който загинаха 15 души, съобщиха от съда. Присъдата ще се бъде прочетена публично от 10.30 ч. на 19 юни. Обвиняемите  по делото са четирима, разпитани са близо 200 свидетели, 50 са вещите лица,  а самото дело е 180 тома. Като граждански ищци по делото са признати около 50 близки роднини. Съдия по делото  е Владимир Стоянов, прокурор е Мирослав Костов.„Фокус“ припомня:\r\nНа 1 октомври 2014 г. при утилизация на противопехотни мини в завод „Миджур“ в с. Горни Лом живота си губят 15 души – 13 мъже и две жени, от тях 11 са  работници, които са били на смяна и 3-ма са от ръководството на дружеството.  При взрива са пострадали и 2 жени, които са били настанени в болница без опасност за живота. Завод „Миджур“ през 2014 г.  е собственост на фирма „Видекс“ АД и е за производство на взривни вещества за граждански цели и утилизация на боеприпаси. Валери Митков, собственик на завода, чийто син също загива в взрива. е обвиняем по делото за взрива в с. Горни Лом.", "date": "2018.06.19", "title": "Видин: В окръжния съд ще бъде прочетена присъда по случая с взрива в  с. Горни Лом, при който загинаха 15 души"}
{"url": "http://www.focus-news.net/news/2018/06/19/2535594/redzhep-taiyp-erdogan-na-24-yuni-shte-zabiem-posledniya-piron-v-kovchega-na-starata-turtsiya.html", "text": "Глас за управляващата „Партия на справедливостта и развитието“ (ПСР) на изборите на 24 юни, ще бъде „пирон в ковчега на старата Турция“, заяви президентът на страната Реджеп Таийп Ердоган в хода на предизборен митинг в черноморския крайбрежен град Орду, предава  подчертано опозиционното турско електронно издание Ahval.\r\nМедията коментира, че препратките към „новата“ и „старата“ Турция отдавна се използват в реториката на управляващата партия, която се представя като стъпка напред от „старата Турция“ на нестабилност и държавни преврати. Множеството успешни инфраструктурни проекти пък заемат централно място в нейния наратив.\r\nЕрдоган посочи летището „Орду-Гиресун“, построено на изкуствен остров и открито през 2015 година като пример за своята успешна политика и обеща да продължи развитието на района с изграждането на язовири, обяснява „Ахвал“.\r\nДържавният глава е продължил с няколко думи за още едно от основните си предизборни обещания, което, както обяснява електронното издание, предизвиква подигравки от опозицията: обещанието за изграждане на денонощни кафенета и библиотеки, в които ще се предлагат безплатни напитки и сладкиши.\r\nЕрдоган е подчертал също, пише „Ахвал“, че ПСР е била успешна и в Северна Сирия, където през март в хода на военната операция „Маслинова клонка“ са ликвидирани сирийските кюрдски „Отряди за народна самоотбрана“ (ОНС) от северозападносирийския им анклав Африн и е сключена сделка със САЩ, според която групировката и нейните издънки трябва да се изтеглят от Манбидж до края на тази година.\r\nВ Турция, припомня турската медия, ОНС се смята за терористична организация и сателит на Работническата партия на Кюрдистан (ПКК), групировка, която се опитва да постигне автономия на кюрдите в Турция чрез въоръжена борба от 1984 година насам.\r\nДокато отношенията на Анкара с традиционните й съюзници на Запад се развалиха в последния период на управлението на ПСР, коментира „Ахвал“, Ердоган с удоволствие подчертава, че споразумението със САЩ за военно присъствие на Турция в Манбидж е постигнато чрез дипломация.\r\nПревод и редакция:", "date": "2018.06.19", "title": "Реджеп Таийп Ердоган: На 24 юни ще забием последния пирон в ковчега на старата Турция"}
{"url": "http://www.focus-news.net/news/2018/06/19/2535595/v-umbalsm-n-i-pirogov-zapochva-traditsionnata-aktsiya-po-kravodaryavane.html", "text": "В УМБАЛСМ „Н. И. Пирогов“ стартира традиционната акция по кръводаряване. Това съобщиха от пресцентъра на лечебното заведение. В рамките на 2 последователни дни (19 и 20 юни) служители на болницата и близки на пациенти, които са настанените в лечебното заведение, могат да дарят кръв. \r\nТова се случва в зала \"проф. Емил Таков\" - рапортната зала на травматологичния комплекс, ет. 2 между 10 и 14.00 часа. Всеки, който желае да се включи в Кампанията на Националния център по трансфузионна хематология, трябва да носи своята лична карта.\r\nПрепоръчително е кръводарителите да са закусили и пили кафе.", "date": "2018.06.19", "title": "В УМБАЛСМ „Н. И. Пирогов“ започва традиционната акция по кръводаряване"}
{"url": "http://www.focus-news.net/news/2018/06/19/2535592/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството. \r\nВъв връзка с монтаж на спирателен кран на ул. „Фредерик Жолио Кюри“ жк. „Изток“, се налага спиране на водоподаването от 10.30 до 15.30 часа на клиентите на „Софийска вода”, живеещи в района на:\r\nул. „Латинка“ от ул. „Антон Павлович Чехов“ до бул. „Цариградско шосе“\r\nул. „Райко Алексиев“ от ул. „Акад. Методи Попов“ до ул. „Фредерик Жолио Кюри“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Латинка“ ъгъла с ул. „Райко Алексиев“.\r\nВъв връзка с изключване на уличен водопровод на ул. „Гюешево“ жк. „Сердика“, се налага спиране на водоподаването от 09.30 до 19.30 часа на клиентите на „Софийска вода”, живеещи в района на:\r\nул. „Гюешево“ от бул. „Александър Стамболийски“ до ул. „Три уши“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Гюешево“ срещу бл. 30.\r\nВъв връзка с подмяна на сградно водопроводно отклонение на ул. „Свети Георги Победоносец“ кв. „Кремиковци“, се налага спиране на водоподаването от 09.00 до 16.00 часа на клиентите на „Софийска вода”, живеещи в района на:\r\nул. „Св. Георги Победоносец“ от ул. „Радивоя“ до ул. „Света Петка“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Стефанов Казака“ ъгъла с ул. „Свети Георги Победоносец“.\r\nВъв връзка с прекъсване на уличен водопровод на бул. „Цариградско шосе“ кв. „Горубляне“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на:\r\nул. „Обреща“, по ул. „Самоковско шосе“ от ул. „Георги Белов“ до бул. „Цариградско шосе“ и бензиностанция на OMV \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „самоковско шосе“ ъгъла с ул. „Обреща“.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2018.06.19", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/06/19/2535575/natsionalniyat-savet-za-integratsiyata-na-horata-s-uvrezhdaniya-shte-provede-zasedanie.html", "text": "Националният съвет за интеграцията на хората с увреждания ще проведе заседание от 14.00 часа. Това съобщиха от правителствената информационна служба. Заседанието ще се проведе в Гранитна зала на Министерския съвет. Председател на Съвета е министърът на труда и социалната политика Бисер Петков. В дискусията ще участват националният омбудсман Мая Манолова, ръководители на национално представените организации на работодателите и на синдикатите, както и представители на родителите на деца с увреждания.\r\nПо време на заседанието ще бъде обсъден проектът на Закон за личната помощ, внесен от омбудсмана Мая Манолова. \r\nЗаседанието ще бъде открито за медиите през цялото време.", "date": "2018.06.19", "title": "Националният съвет за интеграцията на хората с увреждания ще проведе заседание"}
{"url": "http://www.focus-news.net/news/2018/06/19/2535585/hurryiet-turtsiya-turtsiya-se-nuzhdae-ot-nova-krav-i-novo-ime-zayavi-kandidat-prezidentat-ot-republikanskata-narodna-partiya-muharem-inche.html", "text": "Турция се нуждае от „нова кръв“ и „ново име“ като неин президент, за да се движи напред, заяви в понеделник кандидатът на основната опозиционна партия в страната „Републиканската народна партия (РНП) (Кемалистката) Мухарем Инче на предизборен митинг в провинцията Кахраманмараш, пише електронното издание на турския вестник Hurryiet.\r\n„Ако аз стана президент, нашите деца ще получат добро образование... Ще подобрим индустрията на основата на селското стопанство. Ще спасим нашите пасбища и селскостопански земи и ще предотвратим бездействието на нашите човешки ресурси. Ще използваме моретата много повече. Но уморен човек не може да се справи с това. Някой, който е управлявал страната 16 години, някой, който пое долара от 1,30 турски лири, а сега той е 4,60 турски лири не може да направи това. Турция се нуждае от нова кръв, ново име“, е заявил Инче, според цитата на „Анадолската агенция“.\r\n„Ако не можем да хванем големите промени (които се случват по света), ще останем бедни за още 100 години. Светът се променя и ние трябва да сме в крак с промените. (Президентът на Турция Реджеп Таийп) Ердоган казва: ‚Ще отгледам религиозно и отмъстително поколение‘. Имам възражение по този въпрос. Нямам възражения срещу религиозното възпитание, но това е работа на семейството“, добави кандидатът за президент на Кемалистите.\r\nАко той бъде избран за президент на предстоящите на 24 юни избори, Инче обеща, че ще направи религиозните курсове избирателни, които понастоящем са задължителни, освен за религиозните малцинства в страната.\r\n„Например, ако консервативно семейство каже ‚два часа религиозни курсове не са достатъчни за моето дете, искам те да посещават повече часове по ислямско право‘, тогава ние ще им предложим избираем курс, в който те могат да учат дори повече. Но ако друг каже ‚Не искам часове по религия‘, тогава няма да ги принуждаваме да ги посещават. Ще научим всички деца на чужди езици и математика. Ще свършим това заедно“, добави той.\r\nИнче обеща също „да свали значката си на РНП“ като президент и да прегърне всички от всяка част на обществото, като добави, че всички прослойки в турското общество ще бъдат представени в кабинета, който ще постигне „мир и помирение“ в страната.\r\nПревод и редакция:", "date": "2018.06.19", "title": "Hurryiet (Турция): Турция  се нуждае от нова кръв и ново име, заяви кандидат-президентът от Републиканската народна партия Мухарем Инче"}
{"url": "http://www.focus-news.net/news/2018/06/19/2535597/obshtinskiyat-savetnik-ot-gerb-plovdiv-ivan-vichkov-shte-priema-grazhdani.html", "text": "Общинският съветник от ГЕРБ в Общински съвет – Пловдив, Иван Вичков ще приема граждани от 16.00 до 18.00 часа в офиса на ГЕРБ в район „Тракия” в блок 91. Това съобщиха от пресцентъра на ПП ГЕРБ.", "date": "2018.06.19", "title": "Общинският съветник от ГЕРБ – Пловдив, Иван Вичков ще приема граждани"}
{"url": "http://www.focus-news.net/news/2018/06/19/2535596/plovdiv-s-normalna-intenzivnost-se-osashtestvyava-trafikat-v-oblastta-patishtata-sa-suhi-i-normalno-prohodimi.html", "text": "С нормална интензивност се осъществява трафикът в Пловдивска област, пътищата са сухи и нормално проходими. Това каза за Радио „Фокус“ – Пловдив дежурен от областно пътно управление. До 15 юли движението по пътя Пловдив-Асеновград, от изхода на град Пловдив до град Асеновград, ще се извършва двупосочно в едното платно в посока Асеновград, поради ремонтни дейности. Остава забранено движението за моторни превозни средства с височина над 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Ограничено е преминаването на тежкотоварни моторни превозни средства над 12 тона по пътя Поповица-Болярци, като причината е намален габарит на пътното платно на мост в село Поповица. Забранено е движението за МПС над 5 тона по пътя Плодовитово-Първомай-Асеновград, в района на км 6, поради намален габарит на пътното платно на стоманен мост на река Марица. Обходният маршрут за водачите е по пътя Стара Загора-Поповица и път І-8 София-Пловдив-Свиленград.\r\nТрафикът на територията на град Пловдив е интензивен към този час на деня. По-големи задръствания се образуват по централните булеварди „Шести септември“, „Васил Априлов“, „Цар Борис III Обединител“ и „Христо Ботев“.\r\nВесела КРЪСТЕВА", "date": "2018.06.19", "title": "Пловдив: С нормална интензивност се осъществява трафикът в областта, пътищата са сухи и нормално проходими"}
{"url": "http://www.focus-news.net/news/2018/06/19/2535591/sofiya-shte-se-provede-diskusiya-na-tema-es-ek-eif-e-ii-kak-da-nekomunikirame-po-evropeyski-temi.html", "text": "Днес от 10.00ч в Дома на Европа ще се проведе публичен дебат с Тимо Песонен, генерален директор на генерална дирекция \"Комуникации\" в Европейската комисия. Това съобщиха от пресцентъра на Представителство на ЕК в България. Ще участват също Огнян Златев, ръководител на Представителството на Европейската комисия в България и д-р Ралица Ковачева, преподавател към Факултета по журналистика и масови комуникации в СУ \"Св. Климент Охридски\". \r\nТемата на гражданския диалог е \"ЕС, ЕК, ЕИФ - Е, И? Как да (не)комуникираме по европейски теми\". \r\nЦелта на гражданския диалог е да потърсим заедно отговор на въпроса дали посланията на институциите на Европейския съюз успяват да достигнат до гражданите.", "date": "2018.06.19", "title": "София: Ще се проведе дискусия на тема \"ЕС, ЕК, ЕИФ - Е, И? Как да (не)комуникираме по европейски теми\""}
{"url": "http://www.focus-news.net/news/2018/06/19/2535598/blagoevgrad-bansko-shte-pochete-paisiy-hilendarski-s-bozhestvena-sveta-liturgiya-i-tarzhestvena-programa.html", "text": "Банско ще почете Паисий Хилендарски с Божествена света литургия и тържествена програма. Това каза за Радио „Фокус“-Пирин Светла Барякова, директор на Музеен комплекс-Банско. По думите й Божествената света литургия започва в 08.00 часа в църквата „Света Тройца“. „От 10.30 часа цялата общественост от Банско ще се стече към паметника на Паисий в центъра на града, където ще се поднесат венци и цветя, ще се произнесат речи в чест на Паисий. Отделно от това в Посетителския информационен център в Банско е предвидено и тържество, на което ще припомним за делото на Паисий. Тържеството е под надслов „От Банско през Света гора към бъднините български“, посочи тя. Светла Барякова отбеляза, че в рамките на презентацията ще припомнят за делото на Хилендарския монах, за българските Атонски манастири, за тяхната роля в нашето Възраждане, за съхраняването на книжовността и от там вярата и българщината; за връзката на банскалии с Атон; за огромната дарителска дейност на по-големия брат на Паисий – Хаджи Вълчо и други. Директорът на Музеен комплекс-Банско подчерта, че Паисий е канонизиран за светец през 1962 година и от тогава всяка година на този ден българите си спомнят за делото му и свеждат глави в знак на признателност.\r\nНатали СТЕФАНОВА", "date": "2018.06.19", "title": "Благоевград: Банско ще почете Паисий Хилендарски с Божествена света литургия и тържествена програма"}
{"url": "http://www.focus-news.net/news/2018/06/19/2535599/denyat-19-yuni-v-balgarskata-istoriya.html", "text": "През 1953 г. световният съвет на мира награждава посмъртно с “Почетна награда на мира” българския поет Никола Й. Вапцаров. През 1913 година по време на Междусъюзническата война (1913 г.) започва настъплението на гърците срещу Втора българска армия. През 1912 година в хода на Балканската война (1912-1913 г.) между българския и сръбския щаб на армията е сключено споразумение, в което се уточняват някои стратегически аспекти на предстоящата война с Турция. През 1880 г. с указ на княз Александър I от съществуващите шест артилерийски батареи се сформира първият артилерийски полк в българската армия. През 1829 година по време на Руско-турската война (1828-1829 г.) руските войски завладяват Силистра. Отрядите на великия везир Решид паша са разбити и отстъпват на юг. На 19 юни са родени: писателят Богомил Райнов, историкът Никола Тодоров. На тази дата умират Иван Касабов, български книжовник и обществено-политически деец и Драгомир Асенов - български белетрист и драматург.\r\n2006 г.\r\nФинландският парламент ратифицира единодушно Договора за присъединяване на България и Румъния към Европейския съюз. Законът за ратификацията влиза в сила след одобрението му от президента на Финландия – г-жа Таря Халонен. Така Финландия става 19-та страна приключила парламентарната процедура по ратификацията на договора.\r\n2000 г.\r\nЗапочват преговори на мисията на МВФ, ръководена от Юха Каконен, с българското правителство. Най-трудни са разговорите по исканото от МВФ замразяване на цените на парното, електроенергията и данъците. Мисията проявява разбиране по този проблем.\r\nПрез 1944 г. се подписва споразумение между страните членки на ООН, което предвижда създаването на две международни организации - Международен Валутен Фонд и Международна Банка. Фондът започва своето реално съществуване от 1946 г. с 36 страни членки и статут на специализирано учреждение към ООН. В момента страните членки на МВФ са 185. Основните цели на фонда са да съдейства за стабилността на валутните курсове, за премахване на валутните ограничения и по международни валутни въпроси. МВФ предоставя временни финансови помощи и спомага за растежа на международната търговия.\r\nБългария става член на МВФ на 25 септември 1990 г. За периода 1991- 2004 г. размерът на предоставените средства е близо 2.1 млрд. Страната ни сключва общо дванадесет споразумения с МВФ, три споразумения за извънредно финансиране, едно за подпомагане на преструктуриране на системата, подписано през април 1994 г. и едно разширено тригодишно споразумение от 28 септември 1998 г., чиято цел е да подпомогне икономическите реформи в периода 1998 - 2001 г.\r\n1987 г.\r\nОткрита е експозицията от 3000 минерални образци на Националния музей \"Земята и хората\". Музеят се помещава в сградата на бившия Военен арсенал в кв. Лозенец - София. Решението за създаване на музея е взето от Министерския съвет през 1986 г. Той се изгражда от даренията на над 200 дарители, най-значителното от които е на живеещия в чужбина Илия Делев.\r\n1986 г.\r\nМинистър-председателят Георги Атанасов съставя ново правителство. Първи негови заместници са Андрей Луканов и Стоян Марков. Заместник-председатели на премиера и председатели на новосъздадените съвети – Стопански, Социален, за духовно развитие и за селско и горско стопанство, са съответно Огнян Дойнов, Георги Караманев, Георги Йорданов и Алекси Иванов (от 25 декември 1986 г.). Ст. Марков е и начело на Държавния комитет за изследвания и технологии. Заместник-председатели на Министерския съвет са и Григор Стоичков, Иван Илиев и Кирил Зарев.\r\n1953 г.\r\nСветовният съвет на мира награждава посмъртно с “Почетна награда на мира” българския поет Никола Й. Вапцаров. Никола Вапцаров е роден в Банско. Завършва Разложката гимназия, след което учи в Морското машинно училище във Варна. От 1932 г. е машинен техник в АД \"Българска горска индустрия\" в Кочериново. Член е на Районния комитет на БКП в Рилската долина. През 1936 г. се премества да живее в София. Първоначално работи в мелниците на братя Бугарчеви, а по-късно е огняр на парен локомотив. В годините на Втората световна война 1939–1945 се обявява за съюз със СССР и взема участие в Соболевата акция (ноември 1940 г.). През 1940 г. е отпечатана единствената му стихосбирка \"Моторни песни\". От 1941 г. е в редакционния комитет на в. \"Технически глас\" и е един от редакторите на в. \"Литературен критик\". Стихотворенията му са преведени на над 30 езика.\r\nАрестуван през май 1941 г, Вапцаров е интерниран за 3 месеца в Годеч. Завръщайки се в София, става пръв помощник на Цв. Радойнов – ръководител на Военния отдел при ЦК на БКП. На 4 март 1942 г. е арестуван. Осъден е на смърт и на 23 юли 1942 г. е разстрелян заедно с А. Иванов, А. Попов, Ат. Романов, П. Богданов и Г. Минчев.\r\n1951 г.\r\nБългарското правителство приема Правилник за присъждане на научни степени и научни звания: кандидат на науките и доктор на науките; асистент, доцент и професор във ВУЗ; младши и старши научен сътрудник в БАН.\r\n1927 г.\r\nСъстои се откриване на XXII Обикновено народно събрание. Председател: Александър Цанков, а от 21 май 1930 г. - Никола Найденов (Демократически сговор).\r\n1913 г.\r\nВ 08.20 часа започва настъплението на гръцката армия срещу Втора армия, по време на Междусъюзническата война (1913). След ожесточени целодневни боеве в районите на Дойран, Калиново, Кукуш и Лехана, българските войски започват да се оттеглят към долината на река Струма. Командващият генерал-лейтенант Никола Иванов решава да прегради двете направления Дойран - Струмица и Демир хисар - Петрич. Бойни групи заемат склоновете на Беласица и южния изход на Рупелското дефиле. След няколкодневни упорити боеве, Втора армия се оттегля по южните склонове на Креснеското дефиле.\r\nПо време на Междусъюзническата война, в сражения срещу сръбските войски, загиват опълченците от 10-та Прилепска дружина на Македоно-одринското опълчение – редниците Янко Георгиев от Страшимирово, Варненско, Милан Говедаров от Прилеп, Тройко Донев от Ново село, Щипско, Атанас Дунев от Али-Кочу, Пещерско, Димо Топалов от село Ванчица, Одринско.\r\nПо време на Междусъюзническата война, е убит архимандрит Евлогий Светиев, председател на българската църковна община в Солун и управляващ Солунската епархия. На път с кораб за остров Трикери архимандрит Евлогий, заедно с други българи - пленници на гърците, са хвърлени в Егейско море.\r\nОчевидци разказват: “На следната сутрин всички арестувани българи бяха събрани заедно. Повикаха Неболиев, съблякоха го и му взеха 850 франка. Останалите също бяха ограбени. Всички пленници бяха качени на кораба - Неболиев и Янков - последни. Същия ден привечер протосингелът на Солунската митрополия архимандрит Евлогий бе доведен заедно с неговия дякон Васил Константинов, докато Георги Дерменджиев, първият викарен епископ на митрополията, и секретарят Христо Батанджиев, бяха качени на друг кораб. Преди пладне на 19 юни няколко гърци от Солун се качиха на кораба, започнаха да се гаврят със затворниците, като им нанесоха побои. Архимандритът бе малтретиран по най-безсрамен начин. Корабът отплува в два и половина часа следобед. Архимандритът бе хвърлен в морето близо до нос Кара-Бурун. Дадени бяха по него три изстрела и той потъна. Неболиев, Янков и Никола Илиев бяха екзекутирани по същия начин\". \r\nХристо Иванов Батанджиев е именит български революционер, деец на национално-освободителното движение в Македония и Одринско. Роден е в град Гумендже, днес Гумениса, Гърция. През 1888-1911 г. е учител в Солунската българска мъжка гимназия и секретар на българската митрополия в Солун. През октомври 1893 г. е един от шестимата основатели на революционния комитет в Солун, поставил началото на ВМОРО. През юни 1913 г., след избухването на Междусъюзническата война е арестуван от гръцките власти и заедно с много други българи от Солун, е натоварен на кораб с цел да бъде интерниран на остров Трикери. По пътя е хвърлен в Егейско море.\r\n1912 г.\r\nВ хода на Балканската война (1912-1913 г.) между българския и сръбския щаб на армията е сключено споразумение, в което се уточняват някои стратегически аспекти на предстоящата война с Турция. В случай, че основните сили на турската армия се съсредоточат за действия на Вардарския оперативен театър, българското командване трябва да изпрати една армия в състав от три дивизии, която да се съсредоточи на левия фланг на съюзните войски. Планирано е още, ако турското командване избере за основен Тракийския театър и се окаже, че на Вардарския театър не е необходимо да се държат голямо количество сръбски войски, част от тях да се пренасочват на изток в помощ на българската армия.\r\nВ споразумението, а и в самата военна конвенция, не е решен въпросът за общото командване на съюзните армии.\r\n1880 г.\r\nС указ на княз Александър I от съществуващите шест артилерийски батареи се сформира първият артилерийски полк в българската армия.\r\n1868 г.\r\nПо настояване на сръбското правителство Любен Каравелов е арестуван в Нови Сад във връзка с убийството на княз Михаил Обренович. Обвиненията към него са отправени заради близките контакти, които той подържа с емигрирали в Нови Сад ръководни дейци на сръбската Омладина.\r\n1829 г.\r\nПо време на Руско-турската война (1828-1829 г.) руските войски завладяват Силистра. Отрядите на великия везир Решид паша са разбити и отстъпват на юг. Военните действия по време на войната се водят в Закавказието и на Балканите. В Кавказ Русия превзема турските крепости Карс и Баязет. На Балканите през 1829 г. руската армия нанася редица военни поражения на турските войски и превзема Адрианопол. На 2 септември 1829 г. е подписан Адрианополския мирен договор. Към Русия преминават значителни територии по Черноморското крайбрежие на Кавказ и част от арменските области, принадлежащи на Турция. \r\nВ подкрепа на руските войски във войната участват много български доброволчески отряди. Българското население се подготвя за въстание, което руското командване осуетява. Преди подписването на мирния договор българското население, започва масово изселване. Имотите, жилищата и гробовете на бащите и дедите си изоставят около 150 000 българи от районите на Сливен, Ямбол, Одрин, Пазарджик, Бургас, Стара Загора, Ловеч, Търново и Варна. Обезлюдени са над 150 български селища. Бежанците се заселват главно във Влахия, Молдова, Бесарабия, Украйна, Крим.\r\nСлед войната Сърбия, Влашко и Молдова получават автономия, а Гърция – независимост.На тази дата са родени:\r\n1921 г.\r\nРоден е Николай Тодоров - български историк и държавник, академик (1979 г.). Завършва медицина и право в СУ “Св. Климент Охридски”. Директор на Единния център по история. Заместник-председател на БАН. Директор на Института по балканистика (1964-1990 г.). Председател на Международната асоциация за проучване на Източна Европа, председател на Комисията по образованието, културата и информацията. Подпредседател на Международната комисия за преглед на историята на научното и културното развитие на човечеството. Президент на XXIII сесия на Генералната конференция на ЮНЕСКО (1985 г., София). Чуждестранен член на Руската и Гръцката академия на науките. Носител на 2 френски “Академични палми”, на почетен медал на Италианския държавен архив. Председател на VII ВНС (1990-1991 г.). Основните му трудове са върху генезиса на капитализма по българските земи, развитието на балканските градове, националноосвободителните движения на балканските народи. Трудове: “Положението на българския народ под турско робство” (1953 г.), “Атлас по българска история” (1963 г.), “Филики Етерия и българите” (1965 г.), “Турски извори за българската история” (1966 г.), “Генералът на българите. Н. Ив. Столетов” (1968 г.), “Elpasado del Bulgaria” (1970 г.), “Българи участници в борбите за освобождението на Гърция” (1971 г., в съавт. с В. Трайков); “Балканския град XV-XIX в.” (1972 г.), “Kurze Bulgarische Geschichte” (1975 г.), “Кючюк-Кайнарджийски мирный договор” (1975 г.), “България. История и сегашно положение” (1976 г.), на френски език, “Развитие, постижения и задачи на балканистиката в България” (1977 г., на немски, френски, английски и български език), “Балканите след Втората световна война. Т. 1” (1978 г., в съавт.) и др.\r\n1919 г.\r\nРоден е Богомил Райнов - български писател-белетрист и поет, литературен критик, изкуствовед, член-кореспондент на БАН (1945 г.). Завършва философия в СУ “Св. Климент Охридски” през 1943 г. След 9 септември 1944 г. работи във в. \"Работническо дело\", Радио София и Радио \"Родина\" към Военното министерство. От 1947 г. е хоноруван доцент, редовен доцент от 1951 г., професор по естетика във ВИИИ \"Н. Павлович\". Заместник-главен редактор на в. \"Стършел\" (1947-1953 г.), главен редактор на сп. \"Художник\", заместник-главен редактор на сп. \"Септември\" (1950-1953 г.), главен редактор на сп. \"Изкуство\" (1952-1953 г.), заместник-главен редактор и главен редактор на в.\"Литературен фронт\" (1966-1970 г.). От 1953 г. до 1960 г. е културен аташе в Париж. Кандидат-член е на ЦК (от 1971 г.) и член на ЦК на БКП от 1976 г. Първи заместник-председател на СБП (1972 г.). В ранната му поезия се чувства влиянието на Атанас Далчев и Светослав Минков. През 60-те и 70-те години стават популярни неговите криминални романи. Автор е на сценарии за филмите: \"Инспекторът и нощта\" (1963 г.), \"Бялата стая\" (1968 г.), \"Господин Никой\" (1969 г.), \"Няма нищо по-хубаво от лошото време\" (1971 г.), \"Голямата скука\" (1973 г.), \"Един наивник на средна възраст\" (1976 г.), \"Реквием за една мръсница\" (1976 г.), \"Тайфуни с нежни имена\" (1979 г.). Автор на книгите: \"Стихове\" (1940 г.), \"Стихотворения\" (1941 г.), \"Сталин\" (поема, 1944 г.), \"Пътуване в делника\" (1945 г.), \"Стихотворения\" (1949 г.), \"Естетика\" (1951 г.), \"Стихове за петилетката\" (1951 г.), \"Против изкуството на империализма\" (1953 г.), \"Човекът на ъгъла\" (1958 г.), \"Нощни булеварди\" (1963 г.), \"Инспекторът и нощта\" (1964 г.), \"Амазонката\" (пиеса, 1965 г.), \"Един човек се връща от миналото\" (1966 г.), \"Пътища за никъде\" (1966 г.), \"Господин Никой\" (1967 г.), \"Черният роман\" (1970 г.), \"Голямата скука\" (1971 г.), \"Ерос и Танатос\" (1971 г.), \"Масовата култура\" (1974 г.), \"Елегия за мъртвите дни\" (1976 г.), \"Този странен занаят\" (1976 г.), \"Умирай само в краен случай\" (1976 г.), \"Третият път\" (1977 г.), \"Черните лебеди\" (1977 г.), \"Само за мъже\" (1979 г.), \"Вълшебното огледало\" (1982 г.), \"Илия Бешков\" (1983 г.), \"Не ме разсмивай\", роман (1983 г., 1989 г.), \"Тримата самотници. Очерци за Дега, Сезан, Ван Гог\" (1983 г.), \"Тайната\" (1984 г.), \"Голямата скука\" (1986 г.), \"Паскин\" (1986 г.), \"Юнгфрау\" (1986 г.), \"Бялото лице на смъртта. Афр. скулптура\" (1987 г.), \"Краят на пътя. Стихове\" (1988 г.), \"Стъпки по пясъка\" (1989 г.), \"Тайното учение. Начало и развитие на теософията\" (1991 г.) и др.\r\n1912 г. \r\nРоден е Славчо Ангелов - български писател. От 1953 г. е редактор във в. \"Самоковска трибуна\". Печата за пръв път във в. \"Славейче\" през 1936 г. Пише разкази и стихове за дейци и борби от миналото, произведения за деца. Съчинения: \"Сънят на ловеца\" (1939 г.), \"Три джуджета\" (1940 г.), \"Утро в гората\" (1950 г.), \"В пазвите на Рила\" (1953 г.), \"Малките спортисти\" (1956 г.), \"Лакомият Гого\" (1958 г.), \"Страж, верният приятел\" (1962 г.), \"Котаракът не е виновен\" (1963 г.) и др.\r\n1897 г.\r\nРоден е Дончо Костов – български биолог генетик, професор по генетика в Агрономическия факултет, академик (1946 г.), член на Академията на науките и изкуствата в Загреб (1948 г.), доктор на науките. Работил върху отдалечената хибридизация на растенията, хетерозиса, полиплоидията, цитогенетиката, кръстосването на видовете от семейство картофови, унаследяването на имунитета срещу мозайката по тютюна, еволюцията и систематиката на видовете от рода тютюн и др.На тази дата умират:\r\n1981 г.\r\nУмира Драгомир Асенов - български белетрист и драматург. От 1936 г. живее в София. През 1953 г. завършва право в Софийския университет “Св. Климент Охридски”. Главен редактор е на сп. \"Родна реч\", заместник-главен редактор на в.\"Литературен фронт\", секретар на СБП. Съчинения: \"Нашият взвод\" (1956 г.), \"Кафявите хоризонти\" (1961 г.), \"Рожден ден\" (драма, 1965 г.), \"Рози за д-р Шомов\" (драма, 1967 г.), \"Горещи нощи в Аркадия\" (пиеса, 1970 г.), \"Наградата\" (пиеса, 1981 г.), \"Елегия за едно женско сърце\" (1984 г.), \"Избрани произведения\" (в 3 т., 1983-1984 г.), \"Елегия за едно женско сърце\" (роман, 1984 г.) и др. Сценарист на \"Най-тежкият грях\" (1982 г.) и \"Тази кръв трябваше да се пролее\" (1985 г.).\r\n1911 г.\r\nУмира Иван Касабов - български книжовник и обществено-политически деец. Член на БКД (дн. БАН) от 1884 г. Учи в родния си град, а после при Ив. Момчилов в Елена. Завършва гимназия в Белград през 1857 г. Сътрудничи на Г. С. Раковски в редактирането на в.“Дунавски лебед”, пътува до Прага, Виена и Нови Сад. Образованието си завършва във Виена като доктор на юридическите науки. Учителства в Русе, Гюргево и Плоещ (1858-1859 г.). През 1865 г. е в Букурещ и живее при Г. Раковски. Той е един от създателите на БЦК. След като получава румънско гражданство и става адвокат, се оттегля от обществено-политическа дейност. След Освобождението е съдебен служител, подложен на репресии от Стамболовия режим (4 години живее в емиграция). Автор е на брошури, статии и други публицистични материали, печатани във в.“Народност”, в.“Дунавски лебед” и “Свобода”. Интересен документ за времето и личността на автора са неговите мемоари “Моите спомени от възраждането на България с революционни идеи” (1905 г.).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.06.19", "title": "Денят 19 юни в българската история"}
{"url": "http://www.focus-news.net/news/2018/06/19/2535600/api-dvizhenieto-po-pat-i-1-sofiya-botevgrad-pri-km-205-vremenno-se-osashtestvyava-v-edna-lenta-poradi-avariral-tezhkotovaren-avtomobil.html", "text": "Движението по път I-1 София - Ботевград при км 205 временно се осъществява в една лента поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Трафикът се регулира от Пътна полиция. Шофьорите да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.06.19", "title": "АПИ: Движението по път I-1 София - Ботевград при км 205 временно се осъществява в една лента поради аварирал тежкотоварен автомобил"}
{"url": "http://www.focus-news.net/news/2018/06/19/2535601/sofiya-vavezhda-se-vremenna-organizatsiya-na-dvizhenieto-za-provezhdane-na-meropriyatie-svarzano-s-balgarskoto-predsedatelstvo-na-saveta-na-es.html", "text": "Въвежда се временна организация на движението за провеждане на мероприятие, свързано с Българското председателство на Съвета на ЕС. Това съобщиха от пресцентъра на Столична община. \r\nДо приключване на мероприятието се забранява влизането на пътни превозни средства, с изключение на автомобилите обслужващи мероприятията, само при необходимост и по преценка на отдел „Пътна полиция” при СДВР, както следва: \r\n- по ул. „Доспат” между бул. „Витоша” и ул. „Баба Неделя”; \r\n- по ул. „Баба Неделя”; \r\n- по ул. „Д-р Христо Стамболски”. \r\nДо приключване на мероприятието на 19 юни 2018 г. се забранява престоят и паркирането на пътни превозни средства, с изключение на автомобилите превозващи участниците в мероприятието, както следва: \r\n- на ул. „Доспат” между бул. „Витоша” и ул. „Баба Неделя”; \r\n- на ул. „Баба Неделя”; \r\n- на ул. „Д-р Христо Стамболски”. \r\nСтолична дирекция на вътрешните работи осигурява охрана на мероприятието, постове за контрол и регулиране на движението.", "date": "2018.06.19", "title": "София: Въвежда се временна организация на движението за провеждане на мероприятие, свързано с Българското председателство на Съвета на ЕС"}
{"url": "http://www.focus-news.net/news/2018/06/19/2535606/plovdiv-asenovgrad-shte-otdade-pochit-kam-deloto-na-paisiy-hilendarski.html", "text": "Днес, когато Православната църква почита паметта на свети преподобни Паисий Хилендарски, в Асеновград ще се проведе поклонение пред паметната плоча на атонския монах. Това съобщиха за Радио „Фокус“ – Пловдив от отдел „Връзки с обществеността“ на Общината. Поклонението ще се състои в 10.00 часа в параклиса „Св. св. Козма и Дамян“, в близост до храм „Св. Георги”, където се намира паметната плоча. Народно читалище „Св. преп. Паисий Хилендарски” е подготвило литературна програма с участието на самодейната актриса и рецитатор Виктория Стефанова. Слово за делото на великия българин ще изнесе Йордан Кожухаров - дългогодишен деец на културата и общественик.\r\nТони МИХАЙЛОВ", "date": "2018.06.19", "title": "Пловдив: Асеновград ще отдаде почит към делото на Паисий Хилендарски"}
{"url": "http://www.focus-news.net/news/2018/06/19/2535604/veliko-tarnovo-nastilkite-grada-sa-mokri-na-mesta-dvizhenieto-e-intenzivno.html", "text": "Интензивно е движението по главните булеварди и кръстовища в старата столица в началото на работния ден. Пътните настилки са частично мокри, времето – предимно ясно, без валежи, предаде репортер на Радио „Фокус“ – Велико Търново. По–засилен е трафикът по основните пътни артерии – бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварено е и в района на Южен пътен възел, пътен възел Качица, както и по околовръстния път, който съвпада с път София – Варна. Всички светофарни уредби към момента работят нормално. Няма допълнително въведени ограничения и нови затворени пътни участъци. Екипи на КАТ „Пътна полиция“ следят за правилното протичане на движението. Патрули са разположени на входовете и изходите на старата столица. Условията за пътуване в региона също са нормални. Настилките – предимно сухи, времето – облачно. Затворен за товарни автомобили над 10 тона е път -551 Дебелец-Средни колиби-Елена. Обходният  маршрут е през Дебелец-В.Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище  участък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2018.06.19", "title": "Велико Търново: Настилките града са мокри на места, движението е интензивно"}
{"url": "http://www.focus-news.net/news/2018/06/19/2535603/shumen-shte-se-provede-mezhdunaroden-plener-s-uchastieto-na-detsa-ot-ukrayna.html", "text": "19 деца от Художествената школа – лицей в гр. Херсон, Украйна ще посетят Шумен, за да участват в международния Летен пленер съвместно с техни връстници от „Арт“ школата към ЦПЛР-ОДК Шумен. Това съобщиха от пресцентъра на Община Шумен. Пленерът ще се проведе от 19 до 27 юни и включва разнообразна програма. Предвидени са посещения на историко-археологически комплекси и музеи в региона, екскурзии до Варна и Велико Търново, както и ателиета на открито. Международният пленер е част от партньорството между общините Шумен и Херсон  и се провежда като разменено гостуване на децата от двата града. Така младите творци от побратимения град Херсон ще посетят Шумен, за да участват съвместно с децата от ОДК в събитието. През първия ден групата ще бъде в СОК „Камчия“ във Варна, където ще се състои пленер на брега на морето, а във втория са предвидени екскурзии до Белослав и Варна.\r\nВ Белослав децата ще разгледат Музея на стъклото, а в „морската столица“ ще посетят Катедралата „Свето Успение Богородично“ и Морската градина. Мастерклас „Деца към деца“ е творческото ателие, което организират младите творци от шуменската „Арт“ школа в третия ден от форума. Участниците в пленера пристигат в Шумен на 22 юни. Те ще бъдат настанени в комплекс „Орбита“. В програмата са включени посещение на Катедрата „Визуални изкуства“  в  ШУ „Еп. К. Преславски“, както и мастерклас  „Деца към деца“ – творческо ателие, организирано от гостите от Украйна. В събота и неделя, 23 и 24 юни, младите художници от Херсон ще разгледат творческата база на ЦПЛР-ОДК Шумен. След това ще се включат в празника „Еньовден” в Регионалната библиотека „Стилян Чилингиров” и в ателиетата на открито. Денят ще приключи с екскурзия и посещение на историко-археологическите резервати в Мадара, Плиска и Преслав. До края на гостуването са предвидени още посещения на паметника „Създатели на българската държава“, Шуменската крепост и пикник на платото. Организирана е екскурзия до Велико Търново, посещение на Художествената галерия „Рафаил Михайлов”, Самоводската чаршия и крепостта в старопрестолния град. Участниците в пленера ще имат възможността да разгледат къщите-музеи „Добри Войников”, „Панчо Владигеров” и да се запознаят с Регионалния исторически музей в Шумен. Творческият форум на младите художници от Шумен и Херсон ще завърши с обща изложба, която ще бъде открита в 16.00 часа на 26 юни, събота, в експозиционната зала на втория етаж в Художествената галерия „Елена Карамихайлова”.", "date": "2018.06.19", "title": "Шумен: Ще се проведе международен пленер с участието на деца от Украйна"}
{"url": "http://www.focus-news.net/news/2018/06/19/2535587/sofiya-rekite-na-teritoriyata-na-stolitsata-ponizhavat-nivata-si-8-ekipa-sa-reagirali-na-signali-prez-noshtta.html", "text": "8 екипи на дирекция „Аварийна помощ и превенция“, заедно с екипите на столичната пожарна, са работили през изминалата нощ. Реагирали са на сигнали за завирени пътни участъци и подлези, както и на сигнали за съборени от бурята дървета в районите \"Витоша\" и \"Лозенец\". Това съобщиха от пресцентъра на Столична община. Проверено е състоянието на всички по-критични места в града. Няма поражение по транспортната инфраструктура. Дежурни служители от дирекция  „Околна среда“ и от районните администрации следят денонощно нивата на язовирите и критичните места на реките. Към момента реките, през територията на София понижават нивата си. Язовирите \"Мрамор\", \"Мърчаево\" и \"Суходол\" се изпускат контролирано. Градският транспорт се движи нормално.\r\nДнес през деня ще  продължи работата по отстраняване на паднали дървета и счупени клони от бурята, както и почистването на улиците главно в планинските райони от наноси.", "date": "2018.06.19", "title": "София: Реките на територията на столицата понижават нивата си, 8 екипа са реагирали на сигнали през нощта"}
{"url": "http://www.focus-news.net/news/2018/06/19/2535602/zamestnik-ministar-denitsa-nikolova-shte-bade-na-rabotno-poseshtenie-v-bryuksel.html", "text": "Заместник-министърът на регионалното развитие и благоустройството Деница Николова ще бъде на работно посещение в Брюксел на 18 и 19 юни, съобщиха от пресцентъра на МРРБ. Тя ще участва в семинар във връзка с одобрения проект на Министерство на регионалното развитие и благоустройството за укрепване на административния капацитет при  подготовката на оперативната програма за регионално развитие в следващия програмен период 2020 +. В рамките на форума е планирана среща с представители на Организацията за икономическо сътрудничество и развитие, които подпомагат изпълнението на проекта, както и с представители на другите управляващи органи, които са бенефициенти на проекта на ЕК.\r\nВ рамките на посещението ще се проведат и срещи с представители на ГД „Регионална и градска политика” на Европейската комисия, на които ще бъдат коментирани теми, свързани с напредъка в изпълнението на Оперативна програма „Региони в растеж“ 2014-2020 г.", "date": "2018.06.19", "title": "Заместник-министър Деница Николова ще бъде на работно посещение в Брюксел"}
{"url": "http://www.focus-news.net/news/2018/06/19/2535605/sport-marin-chilich-zapochna-s-pobeda-uchastieto-si-na-turnira-v-kuins.html", "text": "Марин Чилич започна с победа сезона на тревни кортове. Поставеният под номер едно в основната схема хърватин надделя над Фернандо Вердаско от Испания с 6:3, 6:4 в двубой, продължил 67 минути и се класира за втория кръг на турнира по тенис „Куинс Клъб\" в Лондон. В следващия кръг Чилич ще играе срещу Жил Мюлер, който по-рано преодоля Денис Шаповалов.\r\nВ друг мач Франсис Тиафо спечели с 6:4, 7:6 над Джаред Доналдсън. На осминафиналите той ще играе срещу победителя от двубоя между Кевин Андерсън и Леонардо Майер.", "date": "2018.06.19", "title": "Спорт: Марин Чилич започна с победа участието си на турнира в Куинс"}
{"url": "http://www.focus-news.net/news/2018/06/19/2535607/d-r-emiliya-baeva-zam-kmet-na-dobrich-kamerniyat-orkestar-shte-zakrie-sezona-s-kontsert-tsigulkovo-tsunami.html", "text": "Тази вечер от 19.00 часа Български камерен оркестър – Добрич ще закрие сезона с концерт „Цигулково цунами“. Това съобщи зам. кметът „Хуманитарни дейности“ д-р Емилия Баева, предаде кореспондентът на Радио „Фокус” – Варна. Диригент е Алексей Измирлиев, солисти са Мартин Зайранов – цигулка и Александър Зайранов – цигулка. В програмата са включени творби на Гершуин, Тартини, Крайслер, Виенявски, Сарасате и Паганини. Мартин (18 год.) и Александър (16 год.) са ученици в класа по цигулка на Евгения Паскова в Националното училища по изкуства „Добри Христов” във Варна и младши студенти в класа по цигулка на проф. Марио Хосен в Нов български университет (НБУ) в София. Мартин и Александър Зайранови са стипендианти на Министерство на Културата, на Фондация „Комунитас“ и на „Thomastik – Infeld“, Виена. Изявяват се като солисти на много оркестри, сред които Академичен оркестър „Орфеус” при НБУ, гр. София,  Софийски фестивален оркестър, Камерен ансамбъл „Софийски солисти”,  Camerata Orphica  – Vienna, Представителния гвардейски духов оркестър, Представителния духов оркестър на военноморските сили, Държавните филхармонии  - София, Варна, Пловдив, Русе, Шумен, Плевен, Враца, Разград и др. Организатор на концерта е Община град Добрич. По думите на зам.-кмета седмицата е богата на културни събития. Тя започна вчера с концерт на площад „Свобода“ на лауреати от Международния фестивал „Слънчева България“. На 20 юни от 11.00 часа на площад „Свобода“ концерт ще представи Духовият оркестър на Добрич с диригент Стоян Монов. Оркестърът ще има и още един концерт – на 22 юни от 17.00 часа в Градския парк „Св. Георги“. На 20 юни ще се проведат Дни на руската култура в Добрич‘2018. В програмата са включени изложба на руски художници в Регионална библиотека „Дора Габе“ (откриването е в 17.30 часа) и концерт от 18,30 часа на площад „Свобода“ на Фолклорен ансамбъл „Кирилица“ и Танцов ансамбъл „Фантазия“. Организатори са Община град Добрич, Обществото за дружба и сътрудничество с балканските страни и Международната обществена организация „Изкуство без граници“. От 21 до 24 юни в Градския парк „Св. Георги“ отново ще се проведе Фестивал на балканската култура и кулинария „Добрич Мези“ 2018. Седмицата ще завърши с концерт „И пак е лято“ на Вокална студия „Златно зрънце“ при Музикална школа  „Доминанта“. Датата е 22 юни, от 18.00 часа на сцената на Общинския младежки център „Захари Стоянов“. \r\nЖулиета НИКОЛОВА", "date": "2018.06.19", "title": "Д-р Емилия Баева, зам.-кмет на Добрич: Камерният оркестър ще закрие сезона с концерт „Цигулково цунами“"}
{"url": "http://www.focus-news.net/news/2018/06/19/2535608/oon-rekordnite-685-miliona-dushi-sa-razseleni-v-tseliya-svyat.html", "text": "Рекордните 68,5 млн. души по света са били принудени да напуснат домовете си поради война, насилие и преследване, особено в държави Мианмар и Сирия, предава AFP, като се позовава на данни от ООН.\r\n„Намираме се в повратна точка\", предупреди Върховният комисар на ООН за бежанците Филипо Гранди, след като агенцията обяви, че близо три милиона души са били разселени през 2017 г.Тереза Герова", "date": "2018.06.19", "title": "ООН: Рекордните 68,5 милиона души са разселени в целия свят"}
{"url": "http://www.focus-news.net/news/2018/06/19/2535612/burgas-patishtata-v-oblastta-sa-suhi-i-normalno-prohodimi-vidimostta-e-otlichna.html", "text": "Пътищата в областта са сухи и нормално проходими, видимостта е отлична. Това каза за Радио „Фокус“ – Бургас“ дежурният в Областно пътно управление.\r\nВ града движението на моторни превозни средства се осъществява с нормална интензивност. Строителни дейности налагат кръстовището на бул. „Демокрация“ с ул. „Богориди“ да бъде затворено за движението на моторни превозни средства от 13-ти до 30-ти юни. По отсечката в този период ще преминава само колите на обществения транспорт.\r\nОбщина Бургас призовава всички водачи на моторни превозни средства да спазват ограниченията за движение в посочения пътен участък.  Затворена за движение на автомобили е и улица „Поморие“ в отсечката между ул. „Велико Търново“ и ул. „Абоба“  поради извършването на строителни дейности по изграждане на захранващ топлопровод.   Движението ще се извършва съгласно въведената временна организация, която ще продължи до 30 юни 2018 г.\r\nПо натоварено е движението по централните улици  “Булаир”, “Христо Ботев”, “Цар Петър”, “Генерал Гурко”се осъществява нормално , както и по бул. „Стефан Стамболов“ в района на Новата поща. Интензивен е и автомобилният трафик в района на кръговото кръстовище “Трапезица” и пред Окръжна болница.\r\nДеница ДИМИТРОВА", "date": "2018.06.19", "title": "Бургас: Пътищата в областта са сухи и нормално проходими, видимостта е отлична"}
{"url": "http://www.focus-news.net/news/2018/06/19/2535609/sliven-na-poligon-batmish-shte-se-provedat-planirani-uchebni-strelbi.html", "text": "На полигон \"Батмиш\" ще се проведат планирани учебни стрелби, съобщиха от Община Сливен. Те са предвидени от 8.00 до 17.00 часа в дните, както следва: 19 юни, 20 юни, 21 юни, 22 юни, 25 юни, 27 юни и 29 юни, а от 8.00 до 24.00 часа – на 26 юни и 28 юни. За да не се допускат инциденти, живущите в този район трябва да се съобразяват с предупредителните табели и да не навлизат в забранените зони. Собствениците на ферми трябва да предприемат адекватни мерки за защита на животните си.", "date": "2018.06.19", "title": "Сливен: На полигон \"Батмиш\" ще се проведат планирани учебни стрелби"}
{"url": "http://www.focus-news.net/news/2018/06/19/2535610/v-ndk-shte-se-provede-kragla-masa-na-tema-inovativni-metodi-za-predstavyane-na-kulturnoto-nasledstvo-i-upravlenie-na-muzeite-v-balgariya-i-zapadnite-balkani.html", "text": "На 19 юни от 16.30 часа в Литературен клуб „Перото” в НДК ще се проведе кръгла маса на тема „Иновативни методи за представяне на културното наследство и управление на музеите в България и Западните Балкани”. Това съобщиха от пресцентъра на Министерство за Българското председателство на Съвета на ЕС 2018. Събитието е продължение на успешното провеждане на първото по рода си културно изложение Салон на музеите, което се проведе в НДК в периода от 26 февруари до 6 март тази година и съпътстващата събитието кръгла маса на тема „Отвъд съкровищата. Съвременно управление на музеите в България”. Проектът се реализира от НДК  и е част от културната програма на Българското председателство на Съвета на ЕС.\r\nВтората кръгла маса излиза от рамките на българските музеи, като разширява своите граници в района на Западни Балкани - основния фокус на Българското председателство на Съвета на ЕС. Във форума ще вземат участие музейни специалисти от България, Македония, Сърбия, Косово и Албания. \r\n„Ако при първата кръгла маса експертите бяха единодушни, че е нужна повече активност за привличане на детска и младежка публика в музеите, то втората дискусия се насочва към начина на представяне на културното наследство, най-вече към модерните средства и иновативни методи, с помощта на които се засилва интересът и желанието за познание у посетителите”, казва Ивелина Кючукова, която е инициатор на проекта. Тя формулира новата тема на дискусията заедно с научния консултант на Салона на музеите 2018 проф. д-р Николай Ненов на базата на широката обратна връзка от първата дискусия в рамките на Салона, посветена на съвременното управление на музеите в България. \r\nВ новата кръгла маса ще бъдат представени конкретни примери за интерактивни музеи, в които посетителите са не само пасивни наблюдатели, но и участници (Регионалния исторически музей в Разград); изложби, в които  археологически открития оживяват пред очите ни (откритите кораби и селища на международна експедиция на дъното на Черно море); примери за виртуална реалност на археологически обекти с помощта на дигиталната археология (пещерата Магурата) и др. Така ще се подчертае значимостта на дигиталните експозиции и мобилните приложения при представяне на културното наследство.\r\nСъществена част от дискусията ще бъде посветена и на създаването на партньорства на музеите от Западните Балкани с други институции или частни партньори.", "date": "2018.06.19", "title": "В НДК ще се проведе кръгла маса на тема „Иновативни методи за представяне на културното наследство и управление на музеите в България и Западните Балкани”"}
{"url": "http://www.focus-news.net/news/2018/06/19/2535613/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни. Това каза за Радио „Фокус“ – Пирин дежурният служител в Областно пътно управление-Благоевград.  Няма ремонтни дейности по първокласните и второкласните пътища в региона. Няма тежки пътни инциденти през изминалата нощ. Нормално интензивно е движението по главен път Е-79 и АМ „Струма“ в участъка от Благоевградска област.\r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка\r\nЛора КАЛЧЕВА", "date": "2018.06.19", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2018/06/19/2535614/sofiya-vavezhda-se-vremenna-organizatsiya-na-dvizhenieto-za-provezhdane-na-mezhdunarodniya-teatralen-festival-svetoven-teatar-v-sofiya.html", "text": "Въвежда се временна организация на движението за провеждане на Международния театрален фестивал „Световен театър в София”. Това съобщиха от пресцентъра на Столична община. От 19.00 до 24.00 часа на 19 юни 2018 г. се разрешава престоят и паркирането на ТИР „Волво“, рег. № СВ 8034 ВН, с ремарке рег. № С 4610 ЕС на ул. „Иван Вазов”, в близост до служебния вход на Народен театър „Иван Вазов”, без да се пречи на автомобилното движение.", "date": "2018.06.19", "title": "София: Въвежда се временна организация на движението за провеждане на Международния театрален фестивал „Световен театър в София”"}
{"url": "http://www.focus-news.net/news/2018/06/19/2535615/pregled-na-osnovnite-temi-vav-velikotarnovskiya-pechat.html", "text": "„Младен Милков вдига най-голямата зърнобаза в Северна България“ е заглавие от първа страница на областния всекидневник „Янтра Днес”. С инвестиция от 11 млн. евро в Петко Каравелово изграждат най-голямата зърнобаза в Северна България. В момента се извършва разширение на обекта  … Чия е инвестицията и ще има ли нови работни места в региона,  прочетете във вестника. „Живеещи на „Серес“ проплакаха от опасен строеж“ е друго заглавие от днешното издание.  За опасен строеж,надвиснал над жилищен вход в кв. „Кольо Фичето“ във Велико Търново, сигнализираха читатели на „Янтра ДНЕС“. Обектът се намира на ул. „Серес“ 10, а точно до него преди близо два месеца започна строителството на нова кооперация … От какво се притесняват живущите в района и какви са исканията им, прочетете във всекидневника. „Дълбок трап с открити кабели зее до входната врата на ДГ „Рада войвода“ , пише още вестникът. Дълбок трап с открити кабели зее близо два месеца до входната врата на детската градина „Рада войвода“ във великотърновския квартал „Чолаловци“, сигнализираха родители …  Кой трябва да обезопаси мястото и дали са ставали инциденти в района, ще разберете от страниците на вестника. „Подпалиха входна врата на жилище в Свищов“  е новина от криминалната хроника. В изданието ще откриете и материал, разказващ за инженер, който притежава уникална колекция, посветена на Христо Ботев. „1 млн. лв. ще струва 100 метра път на свлачище под Царевец“  е заглавие от другия областен ежедневник „Борба“.  Велико Търново ще има най-скъпия път в България, тъй като за изграждането на пропадналата отсечка под Царевец ще е необходима сума, която е в пъти по-висока от обичайната стойност на подобни трасета, разбра „Борба“  … Защо пътят ще е толкова скъп и кога ще започнат ремонтите, можете да научите  от  днешния брой.  „Бизнесът в Горна Оряховица и Професионалната техническа гимназия обединиха усилия в подготовка на кадри“ е друга тема от вестника. Бизнесът в Горна Оряховица и Професионалната техническа гимназия „Васил Левски“ в Горна Оряховица обединиха усилия, за да подготвят липсващите за общината специалисти по технически специалности. Предприемачи помагат на училището с машини, нужни за обучение …  Повече за инициативата, прочетете на страниците на ежедневника. „Осем търновци от фирма за гвоздеи обвинени в източване на 4 млн. лв. за ДДС“ е друга тема от всекидневника. Специализираната прокуратура разследва крупни производители на гвоздеи и други метални елементи от Велико Търново за източени над 4 милиона лева чрез ДДС, Повдигнати са обвинения на 8 души …  Подробности по случая – разберете от вестника. На първа страница на областния ежедневник е поместен и материал, разказващ за най-големия карбут у нас, който „стягат“ в Хотница.", "date": "2018.06.19", "title": "Преглед на основните теми във великотърновския печат"}
{"url": "http://www.focus-news.net/news/2018/06/19/2535617/dobrich-leten-detski-klub-igray-i-uchi-shte-zaraboti-v-regionalna-biblioteka-dora-gabe.html", "text": "Летен детски клуб „Играй и учи” ще заработи в Регионална библиотека (РБ) „Дора Габе“ от днес. Това съобщи Галя Маринова, главен библиотекар в отдел „Библиотечно-библиографско и информационно обслужване“ и експерт „Връзки с обществеността“, предаде кореспондентът на Радио „Фокус” – Варна. До 23 август Регионална библиотека „Дора Габе” предлага на децата от Добрич и гости на града, на възраст от 6 до 14 години, 201 идеи срещу скуката. В Летен детски клуб „Играй и учи” от 10.00 до 12.00 ч. във вторник ще се четат приказки, а след това ще се рисува по прочетеното. Сряда е ден за занимателни игри, пъзели и ребуси, шах, разнообразни забавно-познавателни игри, в Четвъртък предстои пътешествие в света на любими анимационни филми. Освен за малчуганите, заниманията на детския клуб са отворени и за техните родители, баби и дядовци. Единственото условие е всички участници да са регистрирани ползватели на библиотеката. Галя Маринова напомни, че таксата за календарна година е 2,00 лв. Заниманията се провеждат в интерактивната зала на библиотеката, в която вече е обособен новооборудван детски кът за приятно и уютно прекарване на детските занимания.\r\nЖулиета НИКОЛОВА", "date": "2018.06.19", "title": "Добрич: Летен детски клуб „Играй и учи” ще заработи в Регионална библиотека „Дора Габе“"}
{"url": "http://www.focus-news.net/news/2018/06/19/2535618/pregled-na-osnovnite-temi-vav-varnenskiya-pechat.html", "text": "„През м.г. няма нито едно удавено дете във Варна“, е заглавие от първа страница в днешния брой на варненския вестник „Черно море“. С 30% е спаднал броят на водните инциденти в България. Това каза на среща с журналисти зам.-председателят на ОС на БЧК – Варна, д-р Петър Радушев при откриването на Седмицата на водното спасяване, посветена на 90-годишнината от създаването на първата професионална водноспасителна команда. За 2017 г. 108 са смъртните случаи, като 8 души са се удавили във Варна двама от които извън активния сезон. Няма нито едно удавено дете в морската столица. Причината за това според д-р Радушев е обучението по плуване от най-ранна детска възраст. „Димитър Карбов, общински съветник Стадион „Варна“ ще бъде завършен догодина“, е друго заглавие в броя. Срокът за завършване на стадион „Варнаµ ще бъде спазен и догодина градът ни ще има нов стадион. Това заяви на вчерашната извънредна сесия общинският съветник Димитър Карбов, който е представител на местния парламент в дружеството „Спортен комплекс Варна“ АД. „Общината взе собствеността върху стадион „Спартак“, допълва изданието. На свое извънредно заседание вчера Общинският съвет във Варна одобри прехвърляне в активите на общината на стадион „Спартак“, игрищата, тенис кортовете и прилежащия паркинг. Това стана след дебат в залата, след който здравият разум в съветниците и стремежът за спасяване на футболния клуб взеха връх. Беше решено да се сключи договор за замяна, съгласно който без доплащане община Варна придобива всички акции в новото дружество „Стадион Спартак“. „Шест премиери са предвидени в „Опера в Летния театър“, четем още в броя. Шест премиери са предвидени в програмата на деветото издание на проявата „Опера в Летния театър“. През тази година инициативата е разделена на два модула заради провеждането на Международния балетен конкурс от 15 до 0 юли. Първата част на „Опера в Летния театър“ обхваща месеците юни и юли, а втората ще е от 7 до 23 август. Началният час на всички спектакли ще е точно в 21.00 часа.\r\nНа стр. 5 в рубриката „Непознатата история“ изданието разказва за годините от „машините“ за морски бани на кралица Виктория до „камарките“ на варненския плаж.", "date": "2018.06.19", "title": "Преглед на основните теми във варненския печат"}
{"url": "http://www.focus-news.net/news/2018/06/19/2535621/gabrovo-propadnal-uchastak-ot-asfaltovata-nastilka-zatrudnyava-dvizhenieto-v-uchastak-ot-patya-mezhdu-gabrovo-i-selo-stomanetsite.html", "text": "Пропаднал участък от асфалтовата настилка затруднява движението в участък от пътя между областния център и село Стоманеците. Призовават се водачите да карат с повишено внимание в отсечката при км 7+060. Там една от лентите за движение е стеснена, поставена е необходимата сигнализация, а срокът за приключване на дейностите е 30 юни. Това съобщиха за Радио „Фокус“ – Велико Търново от Областно пътно управление – Габрово. Условията за пътуване в областта са нормални. Настилките са предимно сухи, в усойните места – частично мокри и хлъзгави. Движението  е натоварено. Времето е предимно облачно, без валежи, мъгли и намален видимост. Ограничено е преминаването в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място  е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. В едната лента се извършва движението между селата Чехлевци и Въглевци. В отсечката от  км 11+770 до км 11+829 текат ремонти дейности на асфалтовата настилка, които трябва да приключат до 31 август. Отворен за движение е прохода Шипка, но там е в сила забраната за товарни автомобили над 12 тона.\r\nЛуиза ТРАНЧЕВА", "date": "2018.06.19", "title": "Габрово: Пропаднал участък от асфалтовата настилка затруднява движението в участък от пътя между Габрово и село Стоманеците"}
{"url": "http://www.focus-news.net/news/2018/06/19/2535619/denyat-19-yuni-v-svetovnata-istoriya.html", "text": "През 1961 година при изкопни работи в Израел е открит град Цезарея, доказателство за съществуването на Пилат Понтийски. Пилат Понтийски е римски наместник на провинция Юдея (26-36 г.), по време на царуването на Тиберий. Същата година Великобритания се отказва от правата си върху Кувейт и официално е провъзгласена независимостта на държавата. През 1944 година по време на Втората световна война (1939-1945 г.) започва битката за Филипинското море, в която САЩ нанасят големи загуби на японската флота и авиация. През 1846 г. в САЩ се изиграва първият бейзболен мач с установени правила. На 19 юни са родени: вторият демократично избран президент на Чехия Вацлав Клаус, американската актриса Катлийн Търнър. На тази дата умират: Максимилиан I Хабсбургски - император на Мексико (1864-1867 г.), австрийски ерцхерцог и Етиен Жофроа Сент-Илер - френски зоолог.\r\n2014 г.\r\nФелипе VI официално поема короната на Испания.\r\n2013 г.\r\nРадикалната нигерийска ислямистска секта Боко Харам убива 16 деца и двама учители при нападение на училища. Властите забраняват ползването на мобилни и спътникови телефони.\r\n2012 г.\r\nВърховният съд на Пакистан задължава президента Асиф Али Зардари да назначи нов премиер на страната.\r\n2011 г.\r\nМинистър председателят на Сомалия Мохамед Абдуллахи от влиятелния клан Дарод за пореден път подава оставка във връзка с реализацията на плана на ООН за преразпределение на пълномощията в страната в опита за преодоляване на кръвопролитията в Сомалия. Мохамед Абдуллахи е назначен за премиер на 14 октомври 2010 г. от сомалийския президент Шейх Шариф Ахмед след като Сомалия повече от две години е без премиер.\r\n2011 г.\r\nПри въздушни нападения на НАТО в Триполи загиват седем мирни жители.\r\n2006 г.\r\nФинландският парламент ратифицира единодушно Договора за присъединяване на България и Румъния към Европейския съюз. Законът за ратификацията влиза в сила след одобрението му от президента на Финландия – г-жа Таря Халонен. Така Финландия става 19-та страна приключила парламентарната процедура по ратификацията на договора.\r\n2000 г.\r\nЕлтън Джон произнася реч, в която защитава правата на хомосексуалистите.\r\nАнглийският поп и рокизпълнител е роден през 1947 г. Той е един от роксимволите на 70-те години. Учи в Royal Academy of Music 6 години. Работи в музикално издателство и свири в нощни барове на Лондон. От 1967 г. до 1977 г. работи с Бърни Топин, автор на текстове. Истинският успех за Елтън Джон идва след турнето му в САЩ през 1970 г. Популярността му нараства с течение на годините: над 20 песни в световните ранглисти, три едновременно пласирани албума в САЩ и т. н. През 1973 г. създава собствена звукозаписна фирма - \"Rocket Records\", а през 1974 г. сътрудничи на Джон Ленън. Притежава футболния клуб \"Уотфорд\". Някои албуми: \"Empty Sky\" (1969 г.), \"Elton John\" (1970 г.), \"Tumbleweed Connection\" (1971 г.), \"Friends\" (1991 г.), \"Goodbye Yellow Brick Road\" (1973 г.), \"A Single Man\" (1978 г.), \"Victim Of Love\" (1979 г.), \"The Fox\" (1981 г.), \"Too Low For Zero\" (1983 г.), \"Breaking Hearts\" (1984 г.); \"Sleeping with the Past\" (1989 г.); \"The One\" (1992 г.), \"Duets\" (1993 г.), \"Made in England\" (1995 г.), \"Big Picture\" (1997 г.), \"The Muse\" (1999 г.), \"Songs from the West Coast\" (2001 г.).\r\n1961 г.\r\nВеликобритания се отказва от правата си върху Кувейт и официално е провъзгласена независимостта на държавата. \r\nКувейт е държава в Западна Азия, в североизточната част на Арабския полуостров, на брега на Персийския залив. Площ - 17 818 кв. км. Официален език – арабски. Столица - Ал Кувейт. Парична единица - кувейтски динар. Административно деление - 3 провинции. Кувейт е конституционна монархия. Законодателната власт принадлежи на емира и Националното събрание.\r\n1961 г. \r\nПри изкопни работи в Израел е открит град Цезарея, доказателство за съществуването на Пилат Понтийски.\r\nПилат Понтийски е римски наместник на провинция Юдея (26-36 г.), по време на царуването на Тиберий. Според Новия завет и Йосиф Флавий Пилат Понтийски осъжда Иисус Христос на разпъване на кръст. Християнският историк Евзебий Кесарийски съобщава, че Пилат Понтийски се самоубива през 39 г.\r\n1953 г.\r\nВ нюйоркския затвор “Синг-Синг” са екзекутирани съпрузите Джулиъс и Етел Розенберг, признати за виновни по обвинение в шпионаж и издаване на важни държавни тайни на СССР.\r\n1944 г.\r\nПо време на Втората световна война (1939-1945 г.) започва битката за Филипинското море, в която САЩ нанасят големи загуби на японската флота и авиация.\r\n1933 г.\r\nФранция дава политическо убежище на изгонения от Русия Лев Троцки.\r\nЛев Давидович Троцки е руски революционер и съветски политик. Идеолог на теорията за перманентната революция, привърженик на методите на \"военния комунизъм\" и др. (троцкизъм). От 1897 г. се включва в социалдемократическото движение. Принадлежи към най-радикалното крило на Руската социалдемократическа работническа партия. Председател на Петербургския съвет по време на революцията 1905-07 г. и на Петроградския съвет по време на Октомврийската революция 1917 г. Троцки е един от организаторите на Червената армия и я ръководи по време на Гражданската война 1918-20 г. Народен комисар е на външните работи (1917-18 г.) и на военноморските сили (1918-25 г.). Член на Централния комитет (1917-27 г.) и на Политбюро на Централния комитет (1919-26 г.) на Руската КП (болшевики). От 1925 г. Троцки се противопоставя на нарастващата власт на Й. В. Сталин, обявява се против възможността социализмът да бъде изграден в една-единствена страна. Обвинен е в антисъветска дейност, през 1927 г. е изключен от Руската КП и заточен в Алмати. През 1929 г. е експулсиран и живее в емиграция. Критикува режима на Сталин като бюрократично израждане на пролетарската власт. Основава IV интернационал (1938 г.). Убит е в Мексико от агента на Народния комисариат за вътрешните работи (НКВД) испанеца Р. Меркадер.\r\n1919 г.\r\nМустафа Кемал Ататюрк открива турския Национален конгрес в Анкара, който отхвърля решенията на Версайския договор, засягащи съдбата на Турция.\r\n1912 г.\r\nВ САЩ е въведен 8-часовият работен ден.\r\n1846 г.\r\nВ САЩ се изиграва първият бейзболен мач с установени правила.\r\n1829 г.\r\nПо инициатива на сър Робърт Пийл се създава лондонската полиция.На тази дата са родени:\r\n1954 г.\r\nРодена е Катлийн Търнър - американска актриса. Посещава актьорски курсове в Лондон. Изучава драматично изкуство в университетите в Мисури и Мериленд и се влияе от изкуството и професионализма на големите английски актьори. През 1976 г. пристига в Ню Йорк. Участва в театрални постановки на “Оф - Бродуей”, в тв реклами и в сериала “Лекари”. Дебютира сполучливо на големия екран през 1981 г. в трилъра “Телесна топлина”. Голям успех постига в сътрудничество с Майкъл Дъглас - “Романс за камъка” (1984 г.), “Войната на семейство Роуз” (1989 г.). Филмография: “Човекът с двата мозъка” (1983 г.), “Престъпления от страст” (1984 г.), “Честта на фамилията Прици” (1985 г.), “Пеги Сю се омъжи” (1986 г.), “Фалшивият диамант от Нил” (1986 г.), “Турист по неволя” (1988 г.), “Варшавски” (1991 г.), “Подмолните Блу” (1993 г.), “Без право на почивка” (1994 г.), “Лунна светлина и Валентино” (1995 г.), “Кой накисна заека Роджър” (1996 г.), “Истинска блондинка” (1997 г.), “Девственици самоубийци” (1999 г.), “Красота” (2000 г.), “Далила” (2000 г.).\r\n1941 г.\r\nРоден е Вацлав Клаус – вторият демократично избран президент на Чешката Република.\r\nВацлав Клаус е роден на 19 юни 1941 г. в Прага. Завършва икономика в чешката столица. Влиза в политиката през 1989 г. и става финансов министър на Чехословашкото правителство, а през 1991 г. се издига до поста заместник министър-председател. През същата година основава Гражданска демократическа партия. След разделянето на Чехия и Словакия през 1992 г. е избран за министър-председател на Чехия. Остава на този пост до 1997 г. През 2003 г. е избран за президент на Чехия. През 2008 година е преизбран на поста. \r\n1962 г.\r\nРодена е Пола Абдул – американска поп певица, танцьорка и хореографка.\r\nПола Абдул е родена в Сан Фернандо, Калифорния. След завършване на образованието си в колежа, започва кариера като хореографка и танцьорка. Работи с артисти като Джанет Джексън, Дюран Дюран, Принс, Джордж Майкъл.\r\nДебюта й на музикалната сцена \"Forever Your Girl\" не носи особено голям успех, но една година по- късно сингъла \"Straight Up\" сига до номер едно в класациите. Той се продава в повече от десет милиона копия. Последван е от още много хитове, сред които са: \"Cold Hearted,\" \"Opposites Attract\", \"Rush Rush\" и \"The Promise of a New Day\".\r\n1910 г.\r\nРоден е Пол Джон Флори - американски физикохимик. Завършва Манчестърския колеж (1931 г.). Професор е в Корнуелския университет (1948-1956 г.), научен ръководител на Мелъновския институт (1956-1961 г.), професор е в Станфордския университет от 1962 г. Един от основоположниците на теорията за поликондензацията. Има значителен дял в разработването на теорията за разтворите на полимери и статичната механика на макромолекулите. На основата на негови изследвания са създадени методи за определяне на строежа и свойствата на макромолекулите. Носител на Нобелова награда за физика (1974 г.).\r\n1906 г.\r\nРоден е Ернс-Борис Чейн - английски биохимик, член на Лондонското кралско дружество (1949 г.). Завършва Берлинския университет (1930 г.), емигрант във Великобритания (след 1933 г.). Работи в Института по биохимия в Кеймбридж (1933-1935 г.), в Оксфордския университет (1935-1948 г.). Директор е на Международния център по химична микробиология в Рим. От 1961 г. е професор по биохимия в Лондонския университет. Основни трудове по микробни антибактериални вещества, механизма на действието на инсулина, технологията на микробиологичното производство, образуване на лизергиновата киселина. От 1939 г. е ръководител на работата по отделяне и пречистване на пеницилина, завършила с получаването му в кристален вид; определя химичния строеж на пеницилина. Получава Нобелова награда за медицина и физиология (1945 г., заедно с А. Флеминг и Х. Флори).\r\n1897 г.\r\nРоден е Сирил Норман Хиншлууд - английски физико-химик, председател на Лондонското Кралско дружество (1955-1960 г.). Завършва Бейлел колеж на Оксфордския университет (1924 г.), работи там като професор в периода от 1937 г. до 1964 г. Основните му изследвания са в областта на верижните реакции: изучава хомогенната катализа и механизма на реакциите от този тип. Едновременно с Н. Н. Семьонов разработва основите на теорията на верижните реакции. Научни изследвания в областта на органичната, неорганичната химия и биохимията. Лауреат на Нобелова награда за химия (1956 г., заедно с Н. Н. Семьонов).\r\n1895 г.\r\nРоден е Александър Бродски - украински физико-химик, академик на Украинската академия на науките (1939 г.). Изучава въздействието на разтворители върху химическото равновесие, електродните потенциални, оптическите и други свойства на разтворите. Извършва експерименти върху механизмите на химическите реакции, строежа и преобразуването на свободните радикали. Автор е на учебниците \"Физическа химия\" и \"Химия на изотопите\", на монографии по теория на електролитите и по химия на изотопите.\r\n1885 г.\r\nРоден е Стеван Христич - сръбски композитор и диригент. Член на Сръбската академия на науките и изкуствата (от 1950 г.). Учи в Лайпцигската консерватория (1904-1908 г.) при С. Крел, Р. Хофман (теория) и А. Никиш (дирижиране). Работи в Белград. От 1908 г. е преподавател в Сръбското музикално училище. Започва да дирижира от 1912 г. в Националния театър; директор на Националния театър през 1924-1934 г. Автор на балета “Охридска легенда” (1947 г.), на музикални драми, рапсодия за пиано и оркестър, симфонични и вокални съчинения, музика към театрални спектакли и филми. Един от основателите и първи проф. (1937-1950 г.) на Музикалната академия.\r\n1865 г.\r\nРоден е Алфред Хугенберг - немски политик и бизнесмен. Един от основателите на Пангерманския съюз (1891 г.). От 1909 г. до 1918 г. е генерален директор на фирмата “Круп”. През 1916 г. основава собствен концерн, обединяващ много издателства, вестници, телеграфни агенции. Депутат е в Националното събрание (1919-1920 г.), а от 1920 г. - в Райхстага от крайно дясната Немска национална партия, чийто председател е от 1928 г. до 1933 г. Финансира Националсоциалистическата партия, способства за установяването на фашизма в Германия. В правителството на Хитлер заема поста министър на продоволствието и селското стопанство (от 1933 г.). След разгрома на Германия (1945 г.) се установява в Западна Германия. Има принос за възстановяването на някои военни организации, между които “Стоманеният шлем”.\r\n1842 г.\r\nРоден е Карл Целер - австрийски композитор, представител на виенската класическа оперета. Ученик на З. Зехтер. Автор на оперетите “Птицепродавецът” (1891 г.), “Рудничарят” (1894 г.) и др. Оперетите му са написани по сюжети от народния живот. Широко използва музикалния фолклор. Други произведения: “Карбонарии” (1880 г.), “Скитникът” (1886 г.).\r\n1782 г.\r\nРоден е Фелисите Робер дьо Ламене - френски публицист, философ, абат, един от основоположниците на християнския социализъм. В ранните си трудове от 10-те и 20-те години на ХIХ в. критикува идеите на Великата френска революция и на френските философи от ХVIII в. Негов политически идеал е християнската монархия. От края на 20-те години преминава на либерални позиции. По време на революцията от 1830 г. в сътрудничество с абат Лакордер и граф Монгаламбер основава сп. \"Авенир\" (\"Lavenir\") с програма за отделянето на Църквата от държавата, всеобщо избирателно право и редица други либерални реформи. През 1824 г. печата \"Думи на един вярващ\" - съчинение, критикуващо капитализма от позициите на феодалния социализъм. Към края на живота си предлага собствена философска система в \"Ескизи на философията\" (т. 1-4, 1840-1846 г.), в която се опитва да съвмести религията и философията, опирайки се на идеите на Лайбниц и неоплатониците.\r\n1623 г.\r\nРоден е Блез Паскал - френски математик, физик и философ. На 16 години публикува \"Очерк за конусните сечения\" (1640 г.), съдържащ класическата теорема на проективната геометрия за шестоъгълник, вписан в конусно сечение, която носи неговото име. В \"Трактат за аритметичния триъгълник\" (1654 г., изд. посм., 1665 г.) за пръв път формулира и прилага принципа за пълната математическа индукция. Разработките му за триъгълника оказват влияние върху Г. В. Лайбниц - един от създателите на диференциалното смятане. Паскал открива основния закон на хидростатиката. През 1641 г. конструира сметачна машина. Във философията започва като рационалист, минава през скептизицма и завършва с религиозния мистицизъм на янсенизма. Основното му философско произведение е \"Мисли\" (1672 г., издадена посмъртно), известни са неговите \"Писма до един провинциалист\" (1656-1657 г.).На тази дата умират:\r\n1964 г.\r\nУмира Ханс Мозер - австрийски актьор. Роден е на 6 август 1880 г. Завършва театрално училище във Виена. Играе в пътуващи трупи, вариетета, циркове, театри в Австрия и Германия. \r\nФилмография: “Дрехите правят хората” (1921 г.), “Тихо молят моите песни” (1933 г.), “Дъщерята на нейно величество” (1934 г.), “Маскарад” (1934 г.), “Прилепът” (1937 г.), “Рози в Тирол” (1940 г.), “Пееща къща” (1948 г.), “Конгресът танцува” (1955 г.), “Симфония в злато” (1956 г.), “Цар Йозеф и дъщерята на кантонера” (1963 г.).\r\n1956 г.\r\nУмира Владимир Афанасиевич Обручев - руски геолог, географ и пътешественик, член на Академията на науките на СССР (1929 г.), член-кореспондент (1921 г.). Роден е на 10 октомври 1863 г. Почетен председател е на Географското дружество на СССР. Завършва Петербургския минно-геоложки институт (1886 г.). Професор е в Томския технологичен институт (1919-1921 г.), в Кримския университет (1918-1919 г.) и Московската минна академия (1921-1929 г.). Пътешественик и изследовател на геологията на Сибир, Централна и Средна Азия. Изследванията му осигуряват проектирането и строителството на Закаспийската и Транссибирската жп линии. Резултатите от неговите изследвания са обобщени в тритомната монография \"Геологията на Сибир\" (1935-1938 г.) и \"История на геологическите изследвания на Сибир\" (т. 1-5, 1931-1959 г.). Автор е на много научнопопулярни книги, учебници и научнофантастични романи.\r\n1874 г.\r\nУмира Жул Габриел Жанен - френски писател, критик, журналист, преводач. Член на Френската академия (1870 г.). Ранните му романи \"Мъртвото магаре и обезглавената жена\" (1829 г.), \"Изповед\" (1830 г.) отразяват увлечението му по романтичните драматични конфликти и социалните контрасти. След революцията от 1830 г. работи като постоянен театрален критик на правителствения в.\"Журнал де деба\" (\"Journal des debats\"), където публикува очерци и фейлетони. Издава продължение на романа на Дидро \"Краят на един свят и на племенника Рамо\" (1861 г.), превежда творби от английските класици С. Ричардсън, Л. Стърн и др.\r\n1867 г.\r\nУмира Максимилиан I Хабсбургски - император на Мексико (1864-1867 г.), австрийски ерцхерцог. Брат на австрийския император Франц Йосиф I. През 1857-1859 г. е генерал-губернатор на австрийските владения в Италия. По време на англо-френско-испанската интервенция в Мексико, насочена срещу правителството на Бенито Хуарес, е провъзгласен за император (април 1864 г.). Властта му се разпростира само върху районите, окупирани от френските войски. През март 1867 г. френските войски напускат Мексико, а през май армията на консерваторите, която подкрепя Максимилиан I, е разгромена от мексиканската армия. Той е пленен, осъден на смърт и разстрелян.\r\n1844 г.\r\nУмира Етиен Жофроа Сент-Илер - френски зоолог, еволюционист, един от предшествениците на Ч. Дарвин, член на Института на Франция (1807 г.). През 1793 г. заема Катедрата по зоология на гръбначните животни при Националния музей по естествена история. През 1798-1801 г. придружава с научна цел Наполеон Бонапарт в Египет, където събира богата колекция с важно от научна гледна точка значение (17 нови вида бозайници, 25 вида влечуги и земноводни, 57 вида риби, между които и реликтовата риба Polypterus). Съвместната работа на Ж. Кювие и Ж. Сент-Илер слага началото на реформата в класификацията на гръбначните животни по сравнително-анатомични признаци. На базата на сравнително-анатомичните доказателства за единството в строежа на организмите вътре в отделен клас гръбначни той започва да търси морфологично единство между животните от различни класове, използвайки метода на сравнителното изучаване на зародишите. Впоследствие този метод ляга в основата на ембриологичните доказателства за еволюцията и биогенетичния закон. За обосноваване на учението за единството в плана на строежа на животинския свят във \"Философия на анатомията\" (т. 1, 1818 г.) прилага разработената от него т. нар. синтетична морфология, опираща се на \"теорията на аналозите\". Учението му за единството в плана на организация на всички типове животни (без отчитане на качествените различия) е метафизично по своята същност, но спомага за утвърждаването в науката на идеята за единството на произхода. През 1830 г. в Парижката академия на науките се разгръща дискусия между него и Кювие, който отрича съществуването на връзки и преходи в организацията на животни от различни типове. Кювие упреква Жофроа Сент-Илер в каузализъм и пантеизъм. Сент-Илер създава учението за уродливостта като естествено придобито явление (\"Философия на анатомията\", т. 2, 1822 г.). Слага началото на експерименталната тератология, създава учението за аклиматизацията на животните, развито по-късно от неговия син.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.06.19", "title": "Денят 19 юни в световната история"}
{"url": "http://www.focus-news.net/news/2018/06/19/2535622/dobrich-obshtina-kavarna-e-poluchila-investitsionno-predlozhenie-za-izgrazhdane-na-mnogofunktsionalna-sportna-ploshtadka-v-grada.html", "text": "Община Каварна е получила инвестиционно предложение за изграждане на многофункционална спортна площадка в града. Това съобщиха от пресцентъра на Общината. На основание чл. 4, ал.2 от Наредбата за условията и реда за извършване на ОВОС, Община Каварна уведомява всички заинтересовани физически и юридически лица, че има инвестиционно предложение за „Изграждане, оборудване и обзавеждане на спортна инфраструктура в гр. Каварна в УПИ Х, кв.102 по плана на гр. Каварна община Каварна, област Добрич“.\r\nДейностите по проекта  включват:\r\n- Изграждане на многофункционална спортна площадка с обща застроена площ от 1044,53 кв. м.\r\n- Предвижда се изкопи, които нямат необходимост от допълнително укрепване или помощни съоръжения\r\n Имотът по дългата си страна е с изложение север-юг, като от трите си страни граничи с УПИ ХІ, кв.102 по регулационния план на гр. Каварна. Основният достъп се осъществява от уличната мрежа на града.\r\nС проекта се предвижда изграждането на спортна площадка за футбол, хандбал и волейбол с размери на игрището от 23.42 м на 44.60 м. Изграждането на спортната площадка ще позволи в последствие да се развият, чрез маркировка върху настилката, игрища за футбол, баскетбол и волейбол. Предвижда се поставянето на полиуретанова настилка. Игрището е оградено с прогледна ограда от телена мрежа.\r\nПри реализацията на инвестиционното предложение не се очакват отпадъци, които да се генерират, няма да се генерират отпадъчни води.\r\nСтановища и възражения се приемат в деловодството на Община Каварна, на адрес град Каварна, ул. „Добротица” № 26 и РИОСВ – Варна, на адрес гр. Варна, ул. „Ян Палах” № 4", "date": "2018.06.19", "title": "Добрич: Община Каварна е получила инвестиционно предложение за изграждане на многофункционална спортна площадка в града"}
{"url": "http://www.focus-news.net/news/2018/06/19/2535625/pregled-na-osnovnite-temi-v-burgaskiya-pechat.html", "text": "„Бургазлии броят до 2000 лева за колело“ е челното заглавие на регионалния ежедневник „Черноморски фар“. „Цената му може да достигне тази на кола на старо“ е подзаглавието на статията. Цената му зависи от модела, от материалите, от които е направен, и от допълнителните екстри. „В схема със застраховки: Англичанин лъже, че му откраднали фотоапарат, спипаха го на летището“ е следващо заглавие на всекидневника. „12 подобни случая отчитат от бургаската полиция за миналата година“, уточнява материалът. „Жътвата на пшеницата на този етап се отлага“ е друга тема в днешния брой. По предварителни данни до края на тази седмица трябваше да започне и жътвата на пшеницата в региона. Два дни обилни дъждове във и около Бургас обаче обърнаха плановете на жътварите. „Не знам дали ще се кандидатирам за нов мандат“ е друго заглавите от първа страница на вестника днес. Безработицата в Бургас е 1%, раждат се деца и непрекъснато строим градини, но не сме привилегировани от Борисов“ е подзаглавието на статията. „Законопроектът за местния печат ще подготвят депутати“ е другото заглавие на вестника. „Издатели настояват за регистър на всички медии и прозрачно разпределение на публичните средства за реклама“ е подзаглавието на статията. „Ахелойци протестират срещу новия път“ е още една тема от днешното издание. От АПИ категорични: Левият завой към града е опасен.\r\nИнтервюто днес е с доц. д-р Галин Николов, изпълнителен директор на Изпълнителната агенция по рибарство и аквакултури: Сурови мерки срещу бракониерите предвиждат промени в закона. Може да се стигне и до затвор. Цацата не е изчезващ вид. Подготвени хора не липсват, но за да е ефективна работата им, трябва да я усещат като кауза.", "date": "2018.06.19", "title": "Преглед на основните теми в бургаския печат"}
{"url": "http://www.focus-news.net/news/2018/06/19/2535624/pravoslavnata-tsarkva-proslavya-rodniya-ni-svetitel-prepodobni-paisiy-hilendarski.html", "text": "На 19 юни светата Православна църква всяка година прославя родния ни светител преподобни Паисий Хилендарски. По този повод  във вторник, ще бъде отслужена архиерейска св. Литургия в параклис \"Преп. Паисий Хилендарски\" в двора на 67 ОУ \"Васил Друмев\",  кв. \"Сердика\" в столицата, предаде репортер на Агенция \"Фокус\". Богослужението ще започне в 9.00 часа и с благословението на Негово светейшество Българския патриарх и Софийски митрополит Неофит, ще бъде оглавено от Негово Преосвещенство Белоградчишкия митрополит Поликарп, викарий на Софийския митрополит. \r\nНикола ПЕТКОВ", "date": "2018.06.19", "title": "Православната църква прославя родния ни светител преподобни Паисий Хилендарски"}
{"url": "http://www.focus-news.net/news/2018/06/19/2535611/mvr-normalizira-se-obstanovkata-v-stolitsata-sled-padnalite-obilni-valezhi.html", "text": "Вследствие на падналия обилен дъжд снощи в столицата служителите на пожарната служба са реагирали на над 250 сигнала за наводнение улици, мазета, приземни етажи, подлези, ресторанти, детски градини и други. Това съобщиха от пресцентъра на МВР. Сред засегнатите обекти са: хотел \"Шипка\", метростанция \"Витоша\", \"Сердика\",  Мол Парадайс, църквата в подлеза на хотел \"Балкан\", подлезите до Централна гара и Министерство на младежта и спорта, 184 ЦДГ в кв. \"Лозенец\",  района на \"Лъвов мост\", банка \"ДСК\" на ул. \"Княз Александър І\", Театър \"199\", болница \"София мед\", онкологична болница в кв. \"Дървеница\", болница \"Свети Наум\" до 4-ти километър, ЦСМП - София (Сточна гара), Министерство на туризма, подлеза пред Министерство на външните работи, Информационен център на МО, гаража на СДВР, фонотеката на БНР на бул. \"Драган Цанков\", театър \"Българска армия\", заведение в подлеза на булевардите „България“ и “Гоце Делчев“, мазетата на ИА по лекарствата, заведения и ресторанти на приземните етажи. \r\nОт 18.30  часа на 18 юни до 6 часа тази сутрин пожарникарите са отработили около 57 сигнала. Няма информация за пострадали и бедстващи граждани. \r\nПо информация на НИМХ-БАН, количеството на падналите валежи в района на центъра на град София е около 50 л/кв.м. Област Кюстендил\r\nСнощи в РД ПБЗН – Кюстендил са получени сигнали  за разрушени, откъснати и трудно проходими пътища и улици в няколко населени места на община Кюстендил: \r\nс. Николичевци – разрушен пътя към траурен парк, непроходим за МПС;\r\nс. Вратца – разрушени няколко улици,  не може да се преминава; \r\nс. Преколница и с.Церовица – между двете села пътят е откъснат, не може да се преминава; \r\nс. Бобешино и с. Црешново – откъснат пътя между двете села – трудно проходим и за високо проходима техника. \r\nКъм момента сигналите са отработени и всички пътища са проходими. Област Благоевград\r\nПолучени са общо 6 сигнала за наводнени приземни етажи и мазета. В гр. Благоевград са отработени 5 сигнала, а в гр. Симитли 1 сигнал. \r\nКъм 6 часа звената за ПБЗН участват в локализирането и ликвидирането на 16 произшествия.", "date": "2018.06.19", "title": "МВР: Нормализира се обстановката в столицата след падналите обилни валежи"}
{"url": "http://www.focus-news.net/news/2018/06/19/2535628/dobrich-obshtina-kavarna-e-poluchila-investitsionno-predlozhenie-za-rekonstruktsiya-na-su-stefan-karadzha.html", "text": "Добрич: Община Каварна е получила инвестиционно предложение за реконструкция на СУ ”Стефан Караджа”. Това съобщиха от пресцентъра на Общината. На основание чл. 4, ал.2 от Наредбата за условията и реда за извършване на ОВОС, Община Каварна уведомява всички заинтересовани физически и юридически лица, че има инвестиционно предложение за „Реконструкция, оборудване и обзавеждане на СУ ”Стефан Караджа”, находящо се в ПИ 35064.501.902 в гр. Каварна община Каварна област Добрич“.\r\nДейностите по проекта включват:\r\n- Фасадата да се изпълни от мазилка с топлоизолационна система предвидена по проект;\r\n- Подмяна на дограма с PVC стъклопакет;\r\n- Ремонт на покрива и на отоплителната инсталация;\r\n- Подмяна на осветителната инсталация.\r\nС проекта се предвижда фасадите да се изпълняват от мазилка с топлоизолационна система предвидена по проект. Дограмата ще се подмени с PVC със стъклопакет. Предвижда се ремонт на покрива и на отоплителната инсталация. Конструкцията на сградата е смесена-стоманобетонен скелет с пълнеж от тухли. Предвижда се подмяна на осветителната инсталация.\r\nПри реализацията на инвестиционното предложение ще бъдат генерирани растителни отпадъци и асфалтови останки и строителни отпадъци, които ще бъдат транспортирани за депониране в Регионалното депо в с. Стожер.  \r\nРеализацията на инвестиционното предложение няма да доведе до формиране на  отпадъчни води.\r\nСтановища и възражения се приемат в деловодството на Община Каварна, на адрес гр. Каварна, ул. „Добротица” №26 и РИОСВ – Варна, на адрес гр. Варна, ул. „Ян Палах” №4", "date": "2018.06.19", "title": "Добрич: Община Каварна е получила инвестиционно предложение за реконструкция на СУ ”Стефан Караджа”"}
{"url": "http://www.focus-news.net/news/2018/06/19/2535630/blagoevgrad-intenziven-e-trafikat-za-tovarni-avtomobili-na-izhod-na-gkpp-kulata.html", "text": "Интензивен е трафикът за товарни автомобили на изход на ГКПП „Кулата“. Това съобщиха за Радио „Фокус“ - Пирин от Гранична полиция. Спокойно се осъществява преминаването през ГКПП „Илинден“. Без проблеми се осъществява преминаването и на останалите гранични пунктове с Република Гърция.\r\nЛора КАЛЧЕВА", "date": "2018.06.19", "title": "Благоевград: Интензивен е трафикът за товарни автомобили на изход на ГКПП „Кулата“"}
{"url": "http://www.focus-news.net/news/2018/06/19/2535631/dobrich-v-kavarna-shte-se-provedat-dni-na-slavyanskata-kultura.html", "text": "В Каварна ще се проведат Дни на славянската култура. Това съобщиха от пресцентъра на Общината. На 21 юни от 18.00 часа на площад “Защитата на Каварна“ ще се състои концерт на състави от град Подолск, Русия. В програмата участие ще вземат хореографска школа \"Фантазия\" с ръководител заслужилия работник на Московска област Олга Касаткина и Образцова студия за естраден вокал \"Премиера\" с художествен ръководител заслужилия работник на Московска област Людмила Шашкина. \r\nПодолск и Каварна са побратимени градове от 2006 година насам. В резултат на това от 10 години самодейни състави от Каварна се включват в културни мероприятия в Подолск. Организират се посещения на делегации, провеждат се срещи за обмяна на опит. Черноморският град също е домакинствал на творци и театрали от Подолск.", "date": "2018.06.19", "title": "Добрич: В Каварна ще се проведат Дни на славянската култура"}
{"url": "http://www.focus-news.net/news/2018/06/19/2535616/kathimerini-na-fona-na-protestite-v-skopie-i-atina-prokopis-pavlopulos-se-opitva-da-nameri-pomiritelen-ton.html", "text": "Ден, след като представители на Гърция и Македония (в източника - Бивша югославска република Македония) подписаха споразумение за промяна на името, което подхрани протести както в Атина, така и в Скопие, президентът на южната ни съседка Прокопис Павлопулос се опита да потърси помирителен, но твърд тон, коментират в редакцията на електронното издание на гръцкия вестник Kathimerini.\r\n„Искаме приятелски отношения и благоприятстваме перспективи за Европа и НАТО\", заяви Павлопулос по отношение на северния гръцки съсед.\r\n„Това обаче изисква решение на въпроса за името по начин, който е съвместим с историята, международното право и достиженията на правото на ЕС, и по начин, който елиминира иредентизма\", подчерта гръцкият президент по време на среща с индийския му колега Рам Нат Ковинд в Атина.\r\nСледващата стъпка на Македония е кандидатурата за присъединяване към ЕС и НАТО, допълни Павлопулос, като подчерта, че това ще бъде възможно след „подходящото преразглеждане на Конституцията на Македония\".\r\nПавлопулос попадна под засилена критика от бившия консервативен премиер Андонис Самарас и други гръцки политици заради отказа му да се противопостави на споразумението за името, постигнато между правителствата в Атина и Скопие. И докато политическите партии в Гърция продължават да размишляват гласно дали страната е направила твърде много отстъпки на северния си съсед, същевременно споразумението бе предадено за обсъждане в парламента в Скопие. Очакванията са до петък да бъде ратифицирано от законодателния орган на Македония. През есента пък ще бъде организиран референдум, на който да се произнесат и гражданите на Македония.\r\nСпоразумението трябва да получи одобрение и в гръцкия парламент, където перспективата е по-неясна.  Младшият коалиционен партньор, „Независими гърци“ (АНЕЛ), вече заяви, че ще се противопостави на сделката.Тереза Герова", "date": "2018.06.19", "title": "Kathimerini: На фона на протестите в Скопие и Атина: Прокопис Павлопулос се опитва да намери помирителен тон"}
{"url": "http://www.focus-news.net/news/2018/06/19/2535620/nikos-kotsiyas-po-dobre-makedoniya-da-bade-nash-priyatel-otkolkoto-da-stane-chast-ot-velika-balgariya.html", "text": "Министърът на външните работи на Гърция Никос Коцияс увери, че целите на Атина са на северната си граница да има приятелска страна и партньор. Съгласно думите му, това е по-добрият вариант от това Македония да стане „общност, доминирана от Турция, да се разпадне и да отвори пътя за Велика Албания или Велика България“, отбелязва скопското електронно издание „Фактор“.\r\nКоцияс бе категоричен, че правителството на Гърция е взело предвид всички възможни варианти за развитието на ситуацията и че националните интереси на страната са защитени, а договорът със Скопие ще влезе в сила едва след приключване на необходимите конституционни промени.\r\nПървият дипломат на Атина подчерта, че проблемите на външната политика са много сериозни и коментира, че „някои говорят без да мислят за последиците“.Тереза Герова", "date": "2018.06.19", "title": "Никос Коцияс: По-добре Македония да бъде наш приятел, отколкото да стане част от Велика България"}
{"url": "http://www.focus-news.net/news/2018/06/19/2535632/varna-zaupokoyna-molitva-i-blagodarstven-moleben-shte-badat-otsluzheni-v-hram-sveti-tsar-boris-v-pamet-na-zaginalite-pri-navodnenieto-v-kv-asparuhovo-prez-2014-g.html", "text": "Панихида за загиналите при наводнението в кв. „Аспарухово“ във Варна през 2014 година ще бъде отслужена в местния храм „Свети Цар Борис“ от 11.00 часа. Това съобщиха за Радио „Фокус“ – Варна от Църковното настоятелство при храма. Ще бъде отслужен и благодарствен молебен, допълниха от настоятелството.\r\nДнес се навършват четири години от наводнението в кв. „Аспарухово“ във Варна, при което загинаха 13 души, а десетки домове бяха разрушени. Вечерта на 19 юни 2014 година приливна вълна с височина 2-2,5 метра и обем между 2 и 2,5 млн. куб. метра заля ниските зони на жилищния квартал. Вследствие на водното бедствие загинаха 13 души, приливната вълна повлече къщи, автомобили, имущество. Десетки семейства останаха без домове.\r\nСпоред ситуационната експертиза по воденото от Окръжната прокуратура във Варна досъдебно производство за установяване на причините и обстоятелствата, при които на 19 юни 2014 година в кв. „Аспарухово“ загинаха 13 български граждани, наводнението е било причинено от природен феномен, проявил се в резултат на специфичното съчетание на климатични и ландшафтни, от една страна,  и антропогенни фактори – от друга, във водосборите на Темелковото (Западното) и Източното дере на юг от квартала. Източникът на наводнението е формиралата се висока вълна вследствие на падналите във водосборите на двете дерета проливни и поройни интензивни валежи и специфичното съчетание на комплекса от природни фактори. Природният феномен се превръща в бедствие и поради влиянието на антропогенни фактори. Заключението на ситуационната експертиза посочва като основен фактор за дадените човешки жертви и сериозни материални щети застрояването на западния охранителен канал. 13-те човешки жертви по време на водното бедствие в кв. „Аспарухово“ се дължат и на недостатъчната осведоменост на жителите на квартала за опасността от наводнение и подготовката им за адекватна реакция за защита.\r\nВ кв. „Аспарухово“ вече са изградени два охранителни канала със средства от фонд „Солидарност“. Открит беше и паметник в знак на благодарност към хилядите доброволци, които се притекоха на помощ в дните след потопа.\r\nМарияна ВАЛЕНТИНОВА", "date": "2018.06.19", "title": "Варна: Заупокойна молитва и благодарствен молебен ще бъдат отслужени в храм „Свети Цар Борис“ в памет на загиналите при наводнението в кв. „Аспарухово“ през 2014 г."}
{"url": "http://www.focus-news.net/news/2018/06/19/2535633/kyustendil-izsichane-na-hrasti-se-izvarshva-po-patya-dupnitsa-golyam-varbovnik.html", "text": "Изсичане на храстовидна растителност се извършва по пътя Дупница - Голям Върбовник. Това съобщи за Радио „Фокус” – Кюстендил дежурният в Областно пътно управление – Кюстендил. Водачите на моторни превозни средства трябва да се движат с повишено внимание. Участъкът е сигнализиран с пътни знаци. Дейностите са предвидени до 20 юни. Въведено е ограничение на скоростта в участък от пътя Рила – Рилски манастир заради свлачище. В района на свлачището са предприети аварийни и укрепителни дейности. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/час, тъй като в участък с дължина 250 метра движението се извършва в една лента. Ново трасе се изгражда по пътя Бобов дол – Жедна. Поради свлачище се усвояват нови площи. Движението се извършва съгласно проект за временна организация и безопасност до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът в посока ГКПП „Гюешево”.\r\nВенцеслав ИЛЧЕВ", "date": "2018.06.19", "title": "Кюстендил: Изсичане на храсти се извършва по пътя Дупница - Голям Върбовник"}
{"url": "http://www.focus-news.net/news/2018/06/19/2535623/radio-svobodna-evropa-makedoniya-parlamentat-v-skopie-startira-protsedurata-za-ratifitsirane-na-dogovora-za-imeto.html", "text": "Депутатите в македонския парламент стартират процедурата за ратифициране на договора с Гърция за новото име на страната, припомня  Радио „Свободна Европа“  в местната си редакция.\r\nПредседателят на законодателния орган в Скопие Талат Джафери насрочи заседанието а след среща с ръководителите на парламентарни групи. Той сподели очакванията си, че споразумението, подписано в неделя от министрите на външните работи на двете страни, ще бъде ратифицирано до петък. \r\nДепутатите трябва да гласуват за необходимостта от приемане на проектозакона за ратификация, след което дебатът ще бъде пренесен в Комисията по европейските въпроси. След разискването там ще бъде проведено гласуване и на пленарно заседание. За да бъде ратифициран договорът е необходимо мнозинство от 61 депутати.Тереза Герова", "date": "2018.06.19", "title": "Радио „Свободна Европа“ (Македония): Парламентът в Скопие стартира процедурата за ратифициране на договора за името"}
{"url": "http://www.focus-news.net/news/2018/06/19/2535634/ministar-boil-banov-za-sgradata-na-nch-svetlina-1861-g-v-shipka-pryako-otgovarya-obshtinata-proektat-za-remonta-shte-e-minimum-3-mln-lv.html", "text": "За сградата на НЧ „Светлина – 1861 г.“ в Шипка пряко отговаря общината, проектът за ремонта ѝ ще е минимум 3 млн. лв. Това каза министърът на културата Боил Банов в интервю за предаването „Тази сутрин“ по бТВ. „Към момента читалището не може да бъде възстановено. То е частна общинска собственост, изоставена от повече от 20 години. Общината пряко отговаря за тази сграда. И това не е прехвърляне на отговорности, това са факти. Не е вярно, че читалището е под „шапката“ на Министерството на културата. Много хора продължават да считат, че читалищата са част от патримониума на държавата. Не, те са част от политиките в областта на културата, но много отдавна са самостоятелни единици, те са като НПО-та – с такъв статут и се гордеят с това. И държавата се гордее, че по някакъв начин е дала свобода. А пък общините по места трябва да се грижат за тях. И това, че общината няма пари, е тъжно“, каза още Банов. \r\nМинистърът уточни, че преди 10 години е посетил читалището и посочи, че тогава то е изглеждало по същия начин. „Състоянието му е отдавна така. Парите за културна инфраструктура, включително по европейските проекти са малко. Проблемът е, че те вече са град и не могат да кандидатстват като селата. Това, което можем да направим, е в следващия програмен период – след 2020 г., да защитим тезата, че културната инфраструктура има нужда от подкрепа и европейско финансиране много повече от сега. Започнали сме паспортизация на всички сцени и културни обекти в страната и с нея искаме да покажем пред държавата и Европа, че имаме нужда от сериозно финансиране“, обясни той.\r\nМинистър Банов посочи, че тази сграда е много сложна за поддръжка. „И минимумът на проекта за ремонта ѝ е 3 млн. лв. И дори не знам дали и толкова ще стигнат. Конструктивно се изискват много усилия. Читалището не е паметник на културата, но може да стане, то носи хипотезата да бъде такъв, така че ние ще го направим. Но това кардинално няма да промени собствеността. Кметът на град Шипка трябва да мисли как да поддържа тази сграда“, каза още той.", "date": "2018.06.19", "title": "Министър Боил Банов: За сградата на НЧ „Светлина – 1861 г.“ в Шипка пряко отговаря общината, проектът за ремонта ѝ ще е минимум 3 млн. лв."}
{"url": "http://www.focus-news.net/news/2018/06/19/2535636/plovdiv-vremenno-se-ogranichava-dvizhenieto-v-aktivnata-lenta-pri-km-126-ot-avtomagistrala-trakiya-v-posoka-burgas-poradi-remontni-deynosti.html", "text": "Временно се ограничава движението в активната лента при км 126 от автомагистрала \"Тракия\" в посока Бургас поради ремонтни дейности. Това съобщиха от пресцентъра на Агенция \"Пътна инфраструктура\". Трафикът се пренасочва в изпреварващата лента. Шофьорите да се движат с повишено внимание и съобразена скорост. За пътуващите до гр. Пловдив се препоръчва да се отклонят при км 119 на пътен възел \"Пловдив-Запад\" или при км 133 на пътен възел \"Пловдив-Изток\".", "date": "2018.06.19", "title": "Пловдив: Временно се ограничава движението в активната лента при км 126 от автомагистрала \"Тракия\" в посока Бургас поради ремонтни дейности"}
{"url": "http://www.focus-news.net/news/2018/06/19/2535635/the-local-shvetsiya-dvama-dushi-sa-zaginali-a-chetirima-drugi-sa-raneni-pri-strelba-v-malmyo-politsiyata-izklyuchi-vrazka-s-terorizma.html", "text": "Двама души загинаха, а четирима други бяха ранени при стрелба в центъра на Малмьо в понеделник вечер, съобщава шведската редакция на електронното издание The Local, като уточнява, че полицията е изключила инцидентът да е свързан с тероризма.\r\nМалко преди полунощ (местно време) 18-годишно момче е издъхнало в болница от получените огнестрелни рани, а около половин час по-късно е потвърдена смъртта на още един от ранените при стрелбата. В болница остават четирима души.\r\nПървият сигнал за инцидента е постъпил около 20 часа местно време (21 часа българско). „На място работят голям брой полицейски служители“, увериха представители на правоохранителни органи. Същевременно властите бяха категорични, че няма основание произшествието да бъде третирано като терористичен акт. Свидетели разказаха, че най-малко едно въоръжено лице е открило огън от автоматично оръжие. Полицията отказа да разкрие детайли за извършителя, произвел стрелба от автомобила си. \r\nНивата на престъпност в Швеция са ниски, но Малмьо, Стокхолм и Гьотеборг са сред градовете, в които се наблюдава засилване на дейността на криминални банди, свързани с трафик на наркотици и проституция, поясняват от редакцията.Тереза Герова", "date": "2018.06.19", "title": "The Local (Швеция): Двама души са загинали, а четирима други са ранени при стрелба в Малмьо, полицията изключи връзка с тероризма"}
{"url": "http://www.focus-news.net/news/2018/06/19/2535637/pss-vremeto-v-planinite-e-mnogo-dinamichno-i-ne-e-podhodyashto-za-turizam.html", "text": "Времето в планините е много динамично и не е подходящо за туризъм. Това съобщиха за Агенция „Фокус“ от Планинска спасителна служба (ПСС) при БЧК. В момента е облачно. Температурите в курортите са около 13-14 градуса. По високите части температурите са около 6 градуса. В най-високите части е мъгливо. Единствено в Боровец работи лифт „Ситнякоо“. Няма регистрирани инциденти с туристи за последното денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.06.19", "title": "ПСС: Времето в планините е много динамично и не е подходящо за туризъм"}
{"url": "http://www.focus-news.net/news/2018/06/19/2535638/pregled-na-osnovnite-temi-v-shumenskiya-pechat.html", "text": "„Полковник Дилян Димитров пое ръководството на военния Факултет“ е водещото заглавие във вестник „Шуменска заря“. Официално вчера полк.инж. доц. д-р Дилян Димитров встъпи в длъжност декан на шуменския факултет „Артилерия, ПВО и КИС“ на Националния военен университет „Васил Левски“ във Велико Търново, поемайки поста от полк. инж. проф. др Сашо Евлогиев. За подписването на акта за сдаване на длъжността в Шумен пристигна заместник-началникът на военния университет полк. Иван Стоянов. „Мъж скочи от покрив във Велики Преслав“ е друго заглавие от първа страница. 48-годишният мъж е сложил край на живота си вчера по обед. Инцидентът станал в кв. „Генералски блокове”, на ул. „Неофит Рилски”, в самия край на града. Линейката пристигала на втората минута след обаждането от 112, но медиците го намерили издъхнал. Причина за смъртта е черепно-мозъчна травма. Трупът бил и с фрактури. „Д-р Магдалена Ангелова временен шеф на ДКЦ I“, пише изданието. Назначават д-р Магдалена Ангелова за временен управител на ДКЦ – Шумен след овакантяването на поста. Предложението е на кмета на Шумен Любомир Христов. Причината е, че досегашният директор на поликлиниката д-р Димитър Костов бе избран от акционерите на МБАЛ – Шумен за управител. Той вече е вписан в Търговския Регистър. „Във Велики Преслав възстановят улици след пороя“, информира ежедневникът. След пороя в събота възстановителните работи по преславските улици с увредена настилка започнаха на следващия ден. От неделя се премахва изкъртения асфалт и се нареждат павета по ул. „Борис I”. За нея общинският кмет Александър Горчев отбеляза, че причина за отнасяне на паважа не е само голямата вода от 47 литра на кв. метър. Там зеят три невъзстановени изкопа от В и К-ремонти, правени преди година и половина и изнасянето на павета е започнало от там. Сега работници от общинското предприятие по трудова заетост са ангажирани с разчистването на улиците, а от днес и на уличните шахти. „Военни търсят съдействие от общински съветници за възстановяване на военното училище\", съобщава всекидневникът. Асоциацията на получилите военно артилерийско образование в Шумен офицери и сержанти, ще поискат подкрепа от шуменския общински съвет за възстановяването на Висшето военно артилерийско училище в Шумен – това обяви пред журналисти вчера полк. инж. проф. д-р Сашо Евлогиев. Писмото, подкрепящо идеята, щяло да бъде изпратено до председателя на Народното събрание, министър-председателя, министъра на отбраната и председателя на комисията по отбрана в парламента. Според военните, с възвръщането на стария статут щяла да се подобри оперативността в работата на институцията. “Отлично представяне на ПГМЕТТ „Христо Ботев“ на финалите на „Роботика за България“ е друго заглавие в броя. С медали и много награди се прибраха учениците от ПГМЕТТ „Христо Ботев“ в Шумен след оспорваната и изключително равностойна надпревара във финалното състезание по програма „Роботика за България“. Състезанието се проведе в София и се организира по идея и инициатива на „SAP Labs България“ в партньорство с ФРГИ, а отборът на гимназията бе един от 24-те, които се класираха за финалите след проведения през месец май регионален подбор. „Международен пленер в Шумен с участието на деца от Украйна“ е тема от вътрешните страници в броя. 19 деца от Художествената школа – лицей в гр. Херсон, Украйна ще посетят Шумен, за да участват в международния Летен пленер съвместно с техни връстници от Арт школата към ЦПЛР-ОДК Шумен.", "date": "2018.06.19", "title": "Преглед на основните теми в шуменския печат"}
{"url": "http://www.focus-news.net/news/2018/06/19/2535639/dvama-dushi-sa-zaginali-i-23-a-sa-raneni-pri-katastrofi-v-stranata-prez-izminaloto-denonoshtie.html", "text": "Двама души са загинали и 23-а са ранени при 17 тежки катастрофи в страната през изминалото денонощие. Това съобщиха от пресцентъра на МВР. На територията на столицата са станали 77 леки и един тежък пътен инцидент, при които има трима ранени.", "date": "2018.06.19", "title": "Двама души са загинали и 23-а са ранени при катастрофи в страната през изминалото денонощие"}
{"url": "http://www.focus-news.net/news/2018/06/19/2535640/pazardzhik-zabraneno-e-dvizhenieto-na-tovarni-avtomobili-s-teglo-nad-10-tona-na-mosta-v-selo-boshulya.html", "text": "Натоварено е движението по главните пътища на областта. Това съобщи за Радио „Фокус” – Пазарджик дежурният в Областно пътно управление. Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nРадослава МУРДЖЕВА", "date": "2018.06.19", "title": "Пазарджик: Забранено е движението на товарни автомобили с тегло над 10 тона на моста в село Бошуля"}
{"url": "http://www.focus-news.net/news/2018/06/19/2535643/sliven-zatvoreni-za-tezhki-avtomobili-nad-10-tona-sa-prohodite-tvardishki-i-vratnik.html", "text": "Интензивно е движението по основните пътища в областта, както и в отсечката на автомагистрала „Тракия“, съобщиха от Областно пътно управление. Няма въведени ограничения за пътуващите. Пътищата са сухи и нормално проходими. Затворени за тежки автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец.", "date": "2018.06.19", "title": "Сливен: Затворени за тежки автомобили над 10 тона са проходите Твърдишки и Вратник"}
{"url": "http://www.focus-news.net/news/2018/06/19/2535642/vidin-dvizhenieto-po-pat--1411-v-uchastaka-mezhdu-s-bukovets-i-s-slana-bara-e-ogranicheno-poradi-avarien-remont-na-most-nad-reka-topolovets.html", "text": "Нормално проходими са пътищата в областта. Това каза за Радио „Фокус“ – Видин дежурният служител в Областно пътно управление. Интензивен е трафикът от тежкотоварни автомобили в посока ГКПП „Дунав мост 2“, движат се предимно тежкотоварни автомобили. Натоварено е движението в участъка Дунавци - Видин. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Движението по път III-1411 в участъка между с. Буковец и с. Слана бара е ограничено поради авариен ремонт на мост над река Тополовец. Във Видин трафикът е натоварен в централната градска част, на входно изходните артерии на града и по бул. “Панония“.\r\nАнна ЛОЗАНОВА", "date": "2018.06.19", "title": "Видин: Движението по път III-1411 в участъка между с. Буковец и с. Слана бара е ограничено поради авариен ремонт на мост над река Тополовец"}
{"url": "http://www.focus-news.net/news/2018/06/19/2535645/varna-nablyudenieto-na-vodoemite-v-oblastta-prodalzhava-rekite-kamchiya-provadiyska-i-ana-dere-sa-v-koritata-si.html", "text": "Нормална е ситуацията по отношение на водоемите във Варненска област. Това съобщи за Радио „Фокус“ – Варна оперативният дежурен при Областна администрация – Варна. Според оперативните данни обстановката в областта към момента е спокойна и няма сведения за аварии или проблемни места при водоемите. През последното денонощие от общините няма постъпила информация за аварийни ситуации по язовирните стени и съоръженията към тях. Реките Камчия, Провадийска и Ана дере на територията на област Варна са в коритата си. Наблюдението на водоемите в областта продължава.\r\nПо данни на Министерството на околната среда и водите от днес речните нива ще се понижават, като все още ще има повишения в долните части от водосборите на основните реки, вследствие на оттичане. Водните количества ще бъдат праговете за внимание.\r\nМарияна ВАЛЕНТИНОВА", "date": "2018.06.19", "title": "Варна: Наблюдението на водоемите в областта продължава, реките Камчия, Провадийска и Ана дере са в коритата си"}
{"url": "http://www.focus-news.net/news/2018/06/19/2535644/slavcho-velkov-bsp-upravlyavashtite-sa-nesposobni-da-se-spravyat-s-predizvikatelstvata-pred-natsionalnata-ni-sigurnost.html", "text": "\"Като опозиция използваме правото си и утре внасяме вот на недоверие в сектор сигурност, с акцент на вътрешната сигурност и онази част от нея, която наричаме гражданска сигурност. Знаем какво става в държавата и неспособността на управляващите да се справят с това предизвикателство\". Това каза пред bTV народният представител от ПГ на БСП за България ген. Славчо Велков, съобщиха от пресцентъра на НС на БСП. За случая Пелов той зави, че оставките, които са били подадени след него, не са достатъчни, защото Областната дирекция на МВР не е единствената структура, която носи отговорност. Според него случаят Пелов не е изолиран криминален случай. \"Това е знаков случай по отношение на състоянието на системата за сигурност в страната, включително и в местата за изпълняване на наказания. Това е показен случай, че правосъдие може да се раздава и извън правосъдната система. Когато в средно голям град, като Ботевград, се стрелят безразборно двама души, от които единият, избягал от затвора, особено опасен рецидивист, а другият - криминално проявен, задържан малко преди това за незаконно притежание на оръжие, нещата са извън контрол\", заяви депутатът от левицата.  \r\nВелков подчерта, че друга важна тема утре ще бъде и освобождаването на проф. Плочев, което не е успяло в петък, въпреки опита на мнозинството. Той обясни, че в пленарна зала ще представи излъгалите за огромните дългове на НЗОК. \"Проф. Плочев имаше смелостта да покаже дългове на НЗОК за над 270 млн. лв. към чужди здравно-осигурителни каси. Това вече коства много на българските граждани, особено на онези, които търсят лечение в чужбина\", обясни Велков.", "date": "2018.06.19", "title": "Славчо Велков, БСП: Управляващите са неспособни да се справят с предизвикателствата пред националната ни сигурност"}
{"url": "http://www.focus-news.net/news/2018/06/19/2535626/kmetat-na-sofiya-yordanka-fandakova-prodalzhava-rabotata-po-otvodnyavane-na-obshtestveni-sgradi.html", "text": "Нормална е обстановката в София, градският транспорт се движи навсякъде. Това каза кметът на София Йорданка Фандъкова пред БНР във връзка с проливните дъждове в столицата от снощи. „През цялата нощ екипите на аварийно-спасителното звено, както и пожарната продължиха да работят по отстраняване на последствията от силния порой. За много кратко време паднаха 50 л. кв./м. Това създаде сериозни проблеми по отношение на завирявания, както на подлези, така и на улици и булеварди. За радост не създаде проблеми с общинските язовири и реките. Следят се нивата на всички язовири и реки на територията на София денонощно. Много са сигналите за наводнени сгради. Екипи на пожарната предимно реагират по отношение на сигналите за наводнени обществени сгради и продължават работа и към момента“, допълни тя. „Метрото се движеше през цялото време по график. Не е спирало движение. В няколко метростанции имаше наводняване на отделни участъци, но към момента всичко е почистено, няма установени щети. Като цяло няма сериозни щети по транспортната инфраструктура в целия град, с изключение на пътища и улици в планинските участъци, където се работи по отстраняване на наноси“, каза още Фандъкова.", "date": "2018.06.19", "title": "Кметът на София Йорданка Фандъкова: Продължава работата по отводняване на обществени сгради"}
{"url": "http://www.focus-news.net/news/2018/06/19/2535646/politico-sasht-izmestiha-germaniya-kato-strana-s-nay-mnogo-kandidati-za-ubezhishte.html", "text": "Докато регистрираните молби за убежище в някои държави в Европа намаляват, то в Северна Америка те продължават да се увеличават – Германия бе изместена от САЩ като страна, която е получила най-голям брой молби за закрила, съобщава електронното издание Politico в европейската си редакция, като уточнява, че съответните данни са представени от ООН. \r\nДоклад, публикуван във вторник от Агенцията за бежанците на ООН, показва, че в периода между 2016 г. и 2017 г. броят на новите, индивидуални кандидати за убежище в Германия е паднал драстично от 722,400 до 198,300, или със 73%. \r\nМеждувременно в САЩ се наблюдава почти 27% увеличение на новите заявки в рамките на една година, достигайки до 331 700 молби през 2017 г. Така за първи път от 2012 г. насам САЩ застанаха начело в своеобразната класация за страните, в които се подават най-голям брой молби за закрила.\r\nРязкото понижение на броя на новите кандидати за убежище в Германия се дължи на затварянето на маршрута през Балканите, който бе използван интензивно в пика на кризата от 2015 г., както и на споразумението, постигнато между Брюксел и Анкара през март 2016 г. \r\nНо миналата година все повече хора от части на Южна и Централна Америка „предприеха опасното пътуване на север, за да търсят убежище в Мексико и САЩ \", се казва в доклада на Върховния комисариат на ООН за бежанците.\r\nВ световен мащаб за пета поредна година се регистрират рекорден брой разселени лица, включително 25,4 млн. бежанци и 40 млн. вътрешно разселени лица.\r\n„Намираме се в повратна точка, в която успехът в управлението на насилственото разселване в глобален мащаб изисква нов и много по-всеобхватен подход, така че страните и общностите да не бъдат оставени да се занимават сами с проблема\", предупреди Върховния комисар за бежанците Филипо Гранди в изявление.\r\nТурция продължава да бъде държавата, която е приела най-голям брой бежанци – общо 3,5 млн. души, основно сирийци. Ливан има най-голям брой бежанци спрямо своето население: 164 бежанци на 1000 жители.Тереза Герова", "date": "2018.06.19", "title": "Politico: САЩ изместиха Германия като страна с най-много кандидати за убежище"}
{"url": "http://www.focus-news.net/news/2018/06/19/2535648/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Нов скенер, от най-ново поколение, вече работи в свищовската болница. Апаратът бе официално представен пред медиите и обществеността в началото на седмицата. В днешното издание на предаването „Добре дошли в Свищов“ на Радио „Фокус“ – Велико Търново ще Ви разкажем повече за новия томограф и дейността на лечебното заведение. Отново ще отделим време на образованието. Преди броени дни започна записването за детските градини и яслените групи в Свищов. Сега предстои още един важен период, а именно разпределението на децата завършващи седми клас в училищата, които те и техните родители са избрали. Свищовска община се занима с този процес още през месец май, когато в града се проведе специализирана тридневна борса. Повече за важните дати, които кандидатстващите трябва да знаят ще научим от Румяна Кузева, началник Отдел „Образование“ в Община Свищов. Водещ на предаването днес е Луиза Транчева. Телефонът за връзка със студиото е 0885 303 375.", "date": "2018.06.19", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/06/19/2535641/liderat-na-bsp-korneliya-ninova-boyko-borisov-si-protivorechi-za-zatvaryane-e-na-vanshnite-granitsi-no-podkrepya-poveche-sredstva-za-integratsiya.html", "text": "„Борисов призовал да се затворят външните граници на Европа за мигранти. Но иначе подкрепя бюджета за следващия период, който увеличава средствата за интеграция на бежанци в Европейския съюз. Има леко противоречие, нали?” Това написа председателят на БСП Корнелия Нинова във Фейсбук, съобщиха от пресцентъра на НС на БСП. Нинова припомня, че правителството му е приело постановление 208, с което се задължаваха българските общини да им осигуряват жилища, социални услуги, училища и лечение. „Сега иска да ги връща обратно. Има леко противоречие, нали? Когато обещахме, че ако спечелим изборите, ще отменим това постановление, ни посочиха като антиевропейска партия. Даже платени социолози и политолози обясняваха как сме загубили заради антиевропейско говорене. Днес, най-големите европейци се обявяват против мигрантите”, пише лидерът на левицата. \r\nТя припомня, че преди две седмици на срещата ѝ с лидери на партии от Вишеградската четворка се е обявила против увеличаването на средствата за интеграция на мигранти, за сметка на социалния стълб за бедни, болни и слаби. „Отново ме нарочиха за антиевропеец, който се среща с антиевропейски лидери. Какво стана сега? Просто Сенека се оказа прав: \"Времето показва истината\". И БСП се оказа права. Времето показа и това”, пише също Нинова в социалната мрежа.", "date": "2018.06.19", "title": "Лидерът на БСП Корнелия Нинова: Бойко Борисов си противоречи - за затваряне е на външните граници, но подкрепя повече средства за интеграция"}
{"url": "http://www.focus-news.net/news/2018/06/19/2535650/kyustendil-knigata-kamino-patyat-na-zavrashtaneto-shte-bade-predstavena-v-regionalna-biblioteka-emanuil-popdimitrov.html", "text": "Книгата „Камино. Пътят на завръщането” ще бъде представена в Кюстендил. Това съобщи за Радио „Фокус” – Кюстендил София Пейчева, директор на Регионална библиотека „Емануил Попдимитров” – Кюстендил. Книгата е на младия автор Тихомир Иванов. Представянето ще бъде 18.00 часа в залата на отдел „Изкуство” на библиотеката. Tиxoмиp Ивaнoв e poдeн пpeз 1985 гoдинa в Чиpпaн. Имa бaĸaлaвъpcĸa cтeпeн пo тeлeвизиoннa жypнaлиcтиĸa и мaгиcтъpcĸa cтeпeн „пpoдyцeнт в eĸpaннитe изĸycтвa“. Paбoтил e ĸaтo peпopтep, aĸтьop, cцeнapиcт, acиcтeнт-peжиcьop, cтeйджмeниджъp и глaвeн opгaнизaтop в paзлични тeлeвизиoнни пpeдaвaния.\r\nВенцеслав ИЛЧЕВ", "date": "2018.06.19", "title": "Кюстендил: Книгата „Камино. Пътят на завръщането” ще бъде представена в Регионална библиотека „Емануил Попдимитров”"}
{"url": "http://www.focus-news.net/news/2018/06/19/2535649/shumen-pametnitsi-na-chetirima-balgarski-pisateli-shte-badat-otkriti-v-dvora-na-kirilitsata-v-pliska.html", "text": "Паметници на четирима български писатели ще бъдат открити в Двора на Кирилицата в Плиска. Това съобщиха организаторите на събитието. Днес от 15.00 часа, в деня на Св. Паисий Хилендарски, те ще бъдат тържествено открити, а по-късно ще бъде отслужен водосвет. Паметниците са дар от Йорданка Савова - 84-годишна пенсионирана учителка. Паметникът на Паисий Хилендарски е дело на скулптора Вежди Рашидов, на Христо Смирненски – на скулптора Красимир Ангелов, на Гео Милев на скулптора Константин Симеонов-Костика, а на Никола Вапцаров е направен от Владимир Киров. В програмата са включени музикални изпълнения с рецитал и поднасяне на венци и цветя.", "date": "2018.06.19", "title": "Шумен: Паметници на четирима български писатели ще бъдат открити в Двора на Кирилицата в Плиска"}
{"url": "http://www.focus-news.net/news/2018/06/19/2535651/sport-trenyorat-na-vashington-napusna-sled-spechelvaneto-na-titlata-v-nhl.html", "text": "Старши треньорът на Вашингтон Бари Троц напусна поста си, след като тимът спечели титлата в Националната хокейна лига на САЩ и Канада. 55-годишният специалист обяви решението си по-малко от две седмици след като Вашингтон спечели „Купа Стенли“.\r\nТроц пое Вашингтон през 2014-та година и през последните четири сезона изведе отбора до участие в плейофите в Лигата.", "date": "2018.06.19", "title": "Спорт: Треньорът на Вашингтон напусна след спечелването на титлата в НХЛ"}
{"url": "http://www.focus-news.net/news/2018/06/19/2535652/varna-dvizhenieto-po-chast-ot-bul-vladislav-varnenchik-shte-bade-vremenno-preustanoveno-zaradi-prokarvane-na-kabelni-linii.html", "text": "Натоварено е движението по основните булеварди във Варна в посока центъра на града и промишлените зони, предаде репортер на Радио „Фокус“ – Варна. Повече автомобили се движат по бул. „Трети март“, „Цар Освободител“, „Република“, „Сливница“, околовръстното шосе, както и по ул. „Девня“. На много от основните кръстовища се образуват задръствания. Продължават ремонтните дейности по част от пътната инфраструктура в града. За извършване на текущ ремонт за движение е затворена ул. „Петко Каравелов“ в участъка между ул. „Македония“ и пешеходната зона на бул. „Сливница“. Кръстовищата на ул. „Петко Каравелов“ с ул. „Македония“, ул. „Братя Миладинови“ и ул. „Ал. С. Пушкин“ ще бъдат отворени за преминаване, съобщиха от Дирекция “Инженерна инфраструктура и благоустрояване”. Очаква се ремонтът да продължи до 30 юни. Поради прокарване на нови кабелни линии във връзка с изграждащия се бул. „Васил Левски“ от 22.00 часа днес до 6.00 часа на 20 юни се налага временно спиране на движението по бул. „Владислав Варненчик“ в участъка между ул. „Д-р Пискюлиев“ и ул. „Андрей Сахаров“ – южно платно. Движението ще се осъществява по обходен маршрут – бул. „Владислав Варненчик“, ул. „Андрей Сахаров“, бул. „Сливница“, ул. „Отец Паисий“, бул. „Владислав Варненчик“. Северното платно на бул. „Владислав Варненчик“ ще бъде отворено за движение.\r\nМарияна ВАЛЕНТИНОВА", "date": "2018.06.19", "title": "Варна: Движението по част от бул. „Владислав Варненчик“ ще бъде временно преустановено заради прокарване на кабелни линии"}
{"url": "http://www.focus-news.net/news/2018/06/19/2535653/kyustendil-kontsert-na-uchenitsi-po-piano-i-pop-peene-shte-se-sastoi-v-chitalishte-bratstvo.html", "text": "Концерт на ученици по пиано и поп пеене ще се състои в Кюстендил. Това съобщи за Радио „Фокус” – Кюстендил Иван Андонов, председател на читалище „Братство” – Кюстендил. концертът е насрочен за 18.00 часа в залата на културния институт. В него участие ще вземат възпитаници на класа по пиано и поп пеене към читалището, чиито ръководител е Жана Райнова. Концертът ще премине под мотото „Празник без предели”. „През годината децата не само се обучават в школите, но участват в различни национални и международни прояви. Съвсем заслужено те печелят и награди”, каза Иван Андонов. По думите му тази година Йоана Петрова е спечелила отличие от национален конкурс за поп пеене „Песенна палитра”, провел се в Карлово.\r\nВенцеслав ИЛЧЕВ", "date": "2018.06.19", "title": "Кюстендил: Концерт на ученици по пиано и поп пеене ще се състои в читалище „Братство”"}
{"url": "http://www.focus-news.net/news/2018/06/19/2535654/blagoevgrad-ochakvat-se-povisheniya-na-rechnite-niva-v-rilskite-i-pirinskite-pritotsi-na-rekite-mesta-i-struma.html", "text": "В следобедните и вечерните часове се очакват по-значителни повишения на речните нива в Западнобеломорски басейн – в рилските и пиринските притоци на реките Места и Струма, сочи справка на сайта на Националния институт по метеорология и хидрология. Утре и на 21 юни речните нива в басейна ще се понижават, като в долните течения на основните реки ще има повишения на водните нива, в следствие на оттичане. Водните количества на реките в басейна са около и под праговете за високи води.\r\nНатали СТЕФАНОВА", "date": "2018.06.19", "title": "Благоевград: Очакват се повишения на речните нива в рилските и пиринските притоци на реките Места и Струма"}
{"url": "http://www.focus-news.net/news/2018/06/19/2535657/plovdiv-72-godishna-zhena-e-zaginala-sled-kato-e-blasnata-ot-mototsiklet-v-karlovo.html", "text": "Пловдив: 72-годишна жена е загинала, след като е блъсната от мотоциклет в Карлово. Това съобщи за Радио „Фокус“ - Пловдив говорителят на ОДМВР. Минути след полунощ днес в полицията в Карлово е постъпило съобщение за пътно произшествие на ул. “Теофан Райнов“. По първоначални данни мощен мотоциклет с 33-годишен водач е блъснал пресичащата пътното платно възрастна жена. Местопроизшествието е запазено, извършен е оглед. Причините за катастрофата се изясняват в рамките на досъдебно производство.\r\nЦветана ТОНЧЕВА", "date": "2018.06.19", "title": "Пловдив: 72-годишна жена е загинала, след като е блъсната от мотоциклет в Карлово"}
{"url": "http://www.focus-news.net/news/2018/06/19/2535629/kmetat-na-sofiya-yordanka-fandakova-v-stolitsata-ima-hilyadi-shahti-nikoy-ne-mozhe-da-kazhe-che-vsichki-sa-pochisteni.html", "text": "В София има хиляди шахти, никой не може да каже, че всички са почистени. Това каза кметът на София Йорданка Фандъкова пред БНР във връзка с проливните дъждове в столицата от снощи. „Екипът и щабът в Столична община работят непрекъснато. Много показателен е фактът, когато спре обилният валеж колко бързо се оттича водата. По отношение на огромните количества вода, съвсем естествено, че не може да се поеме в първия момент и в момента, в който вали. Оценките ще ги даваме по-късно за това кой си е свършил работата и кой не. Реагираше се приоритетно и мисля, че щетите са минимални“, допълни тя.", "date": "2018.06.19", "title": "Кметът на София Йорданка Фандъкова: В столицата има хиляди шахти, никой не може да каже, че всички са почистени"}
{"url": "http://www.focus-news.net/news/2018/06/19/2535647/pazardzhik-okrazhniyat-sad-shte-gleda-deloto-za-prestaplenie-po-sluzhba-na-bivshiya-kmet-na-obshtina-rakitovo-emiliya-elenkova.html", "text": "Окръжният съд в Пазарджик ще гледа делото за престъпление по служба на бившия кмет на Община Ракитово Емилия Еленкова, съобщиха от пресцентъра на Съда. Делото е образувано по внесен обвинителен акт от Окръжната прокуратура. Срещу Емилия Еленкова е повдигнато обвинение за престъпление по служба за това, че в периода 18 август 2011 – 08 септември 2011 г. в качеството си на длъжностно лице – Кмет на Община е нарушила и не е изпълнила служебните си задължения с цел да причини вреда на общинския бюджет в полза на 2 фирми. В резултат от деянието ѝ са настъпили значителни имуществени вреди за Общината в размер на над 256 000 лв. Началото на съдебното заседание е в 09.30 часа, съдия-докладчик е Каста Стоянов.", "date": "2018.06.19", "title": "Пазарджик: Окръжният съд ще гледа делото за престъпление по служба на бившия кмет на Община Ракитово Емилия Еленкова"}
{"url": "http://www.focus-news.net/news/2018/06/19/2535656/georgi-dimov-bivsh-generalen-konsul-na-balgariya-v-odrin-kyurdite-shte-badat-klyuchov-faktor-v-predstoyashtite-predsrochni-parlamentarni-i-prezidentski-izbori-v-turtsiya.html", "text": "Кюрдите ще бъдат ключов фактор в предстоящите предсрочни парламентарни и президентски избори в Турция. Това каза за сутрешния блок „Добро утро, България“ на Радио „Фокус“ Георги Димов, бивш генерален консул на България в Одрин. Той обясни, че именно от ролята на кюрдите зависи дали Ердоган ще управлява еднолично и безалтернативно. „Ако прокюрдската Демократична партия на народите за трети път успее да прескочи необходимия за влизане в Парламента 10-процентов праг, твърде възможно е Ердоган и неговата партия да изгубят и обикновеното си парламентарно мнозинство, т.е. да бъдат принудени да търсят коалиция или да изпаднат в опозиция. А на президентските избори, ако няма избор на първи тур, най-сигурните противници на Ердоган ще бъдат именно кюрдите, които най-вероятно ще гласуват за кандидата на опозицията Мухарем Индже от Републиканската народна партия. Всичко това със сигурност ще постави в дълбок размисъл сегашния държавен глава Реджеп Тайип Ердоган и партията му“, обясни Георги Димов и допълни, че от това дали Ердоган ще спечели президентските избори зависи обществено-политическата обстановка, икономиката и външната стратегия на Турция. Според него икономическите последствия от предсрочните избори в неделя ще са най-важни, тъй като в резултат от сега управляващата Партия на справедливостта и развитието, начело с Реджеп Тайип Ердоган, е докарала Турция до дълбока рецесия и дългова криза.", "date": "2018.06.19", "title": "Георги Димов, бивш генерален консул на България в Одрин: Кюрдите ще бъдат ключов фактор в предстоящите предсрочни парламентарни и президентски избори в Турция"}
{"url": "http://www.focus-news.net/news/2018/06/19/2535661/burgas-78-godishna-zhena-e-s-opasnost-za-zhivota-a-dvama-dushi-sa-postradali-pri-katastrofa-na-patya-s-ruen-s-bilka.html", "text": "78-годишна жена е с опасност за живота, а двама души са пострадали при катастрофа на пътя с. Руен – с. Билка. Това съобщиха от ОДМВР - Бургас. Инцидентът е станал на 18 юни 2018 г. около 06.30 часа в на пътя с. Руен – с. Билка. Поради загуба на контрол над автомобила самостоятелно катастрофира, блъскайки се крайпътната мантинела, лек автомобил \"Хонда Сивик\" с турска регистрация, управляван от 56-годишен мъж с инициали М.Х. от село Босна, област Силистра. \r\nОт катастрофата пострадали неговите спътници – жена с инициали Ш.М., 49-годишна, която е настанена за лечение в УМБАЛ – Бургас с травма в коремната област, но без опасност за живота, младеж с инициали И.Т., 17-годишен, който получил травма на левия глезен, прегледан и освободен за домашно лечение и жена с инициали К.Х., 78-годишна - майка на водача, настанена за лечение в УМБАЛ – Бургас в критично състояние с опасност за живота.", "date": "2018.06.19", "title": "Бургас: 78-годишна жена е с опасност за живота, а двама души са пострадали при катастрофа на пътя с. Руен – с. Билка"}
{"url": "http://www.focus-news.net/news/2018/06/19/2535662/d-r-emiliya-baeva-zam-kmet-na-dobrich-detskite-gradini-i-detskite-yasli-v-grada-rabotyat-v-rezhim-na-sborni-grupi-prez-letniya-sezon.html", "text": "Детските градини и детските ясли в града продължават да работят и през летния сезон, но вече в режим на сборни групи. Това съобщи зам. кметът „Хуманитарни дейности“ д-р Емилия Баева, предаде кореспондент на Радио „Фокус” – Варна. „Засега мисля, че срещаме разбиране. Естествено винаги ще има хора, които са недоволни от точния момент, в който се затваря тяхната ясла или градина. Ние се опитваме да ги редуваме всяка година“, каза д-р Баева. Тя припомни, че още в началото на мандата на сегашния кметски екип бе взето решение децата, които завършват четвърта група, не биват изписвани. Те продължават през лятото да посещават заниманията в детските градини като по този начин Общината отговаря на очакванията на родителите, независимо дали те работят в момента или не. Единственото условие е през летните месеци да се посещават сборни групи. Зам.-кметът посочи, че на сайта на Община град Добрич е публикуван летния график на детските заведения. Информацията е поместена в рубриката „Новини“, подлинк „График за ремонт и почистване на детските градини през летните месеци на 2018 г.“. От 30 юли до 17 август ще бъдат затворени за ремонт и почистване детските градини „Пролет“, „Бодра смяна“, „Слънчице“, „Щурче“, „Първи юни“, „Радост“, „Звездица“, „Славейче“ и „Зорница“. Останалите детски градини ще бъдат затворени за ремонт и почистване от 17 август до 3 септември. \r\nЖулиета НИКОЛОВА", "date": "2018.06.19", "title": "Д-р Емилия Баева, зам.-кмет на Добрич: Детските градини и детските ясли в града работят в режим на сборни групи през летния сезон"}
{"url": "http://www.focus-news.net/news/2018/06/19/2535663/vidin-nivoto-na-dunav-pri-novo-selo-prez-poslednoto-denonoshtie-se-e-povishilo-s-54-sm.html", "text": "Нивото на Дунав в началото на българския участък на реката при Ново село за последното денонощие се е повишило с 54 см и водният стоеж е 324 см, съобщиха от местната Хидрометеорологична станция. Нивото на реката край Видин е 361 см, регистрираното е повишение от 62 см. Край Лом през последното денонощие повишението  в нивото на реката е 66 см и водният стоеж е 373 см. Нивото на реката край Оряхово е 237 см, там е регистрирано повишение за последното денонощие от 38 см. Температурата на водата край Ново село е 25.2 градуса, край Оряхово е 26 градуса.", "date": "2018.06.19", "title": "Видин: Нивото на Дунав при Ново село през последното денонощие се е повишило с 54 см"}
{"url": "http://www.focus-news.net/news/2018/06/19/2535665/biser-mihaylov-oblasten-upravitel-normalna-e-obstanovkata-na-teritoriyata-na-oblastta-sled-prolivnite-dazhdove-vchera.html", "text": "Нормална е обстановката на територията на Благоевградска област след проливните дъждове вчера. Това каза за Радио „Фокус“ - Пирин Бисер Михайлов, областен управител на Благоевград. „За изминалото денонощие са получени 6 сигнала към Ситуационния център за наводнени приземни мазета, на които е реагирано веднага и са отводнени. Нямаме постъпили сигнали за свлачища по пътищата от републиканската пътна мрежа, както и за затруднено преминаване. Няма населени места, останали без електричество. Няма значително повишение на нивата на основните реки на територията на областта – Струма и Места. На места притоци за кратък период от време си покачват нивата, но не е нещо, което да застрашава хора или да нанася материални щети“, посочи той. Бисер Михайлов допълни, че има и свободни обеми на язовирите, които да поемат високите води.\r\nНатали СТЕФАНОВА", "date": "2018.06.19", "title": "Бисер Михайлов, областен управител: Нормална е обстановката на територията на областта след проливните дъждове вчера"}
{"url": "http://www.focus-news.net/news/2018/06/19/2535664/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "В случай на разделяне на Съюза (ХДС/ХСС), баварският Християнсоциален съюз ще бъде втора политическа сила в Германия, пише националният ежедневник Die Welt.\r\nПроучване показва, че ХСС ще получи подкрепата на 18% от германските граждани. Рейтингът на по-голямата от двете „сестрински“ партии – Християндемократическия съюз на канцлера Ангела Меркел, ще достигне в национален мащаб 22%, дори и в случай, че бъде избираема и в Бавария. На трето място ще се нареди Германската социалдемократическа партия (ГСДП) със 17%, следвана от „Алтернатива за Германия (11%), „Зелени“ (10%) и Свободната демократическа партия (СвДП, шест процента).\r\nЗа ХСС може да гласуват само баварците. На фона на спора в редиците на управляващия Съюз обаче двете „сестрински“ партии се отчуждиха до степен, която провокира мнозина анализатори да заговорят за разделянето на двете партии от политическия блок. Федералният вътрешен министър Хорст Зеехофер (ХСС) настоява мигрантите, регистрирани в други държави от Европейския съюз, да бъдат спирани и връщани обратно още на германската граница. От друга страна, канцлерът Меркел и лидер на ХДС настоява за решение на европейско ниво  и заплаши с т.нар. си политически компетенции. Тя сигнализира, че може дори да освободи от длъжност Зеехофер, ако възникне такава необходимост. Подобен сценарий обаче ще постави под сериозен въпрос бъдещето на „голямата коалиция“ в Берлин.  \r\nСпорът очевидно вреди на Съюза (ХДС/ХСС). Последните проучвания на общественото мнение показват спад в избирателната подкрепа до рекордно ниските нива от 29%, докато рейтингът на германските социалдемократи се покачва с два пункта до 19%. Всички останали партии запазват процентите от предходната седмица, уточняват от редакцията.\r\n*** Двама души загинаха, а четирима други бяха ранени при стрелба в центъра на Малмьо в понеделник вечер, съобщава шведската редакция на електронното издание The Local, като уточнява, че полицията е изключила инцидентът да е свързан с тероризма.\r\nМалко преди полунощ (местно време) 18-годишно момче е издъхнало в болница от получените огнестрелни рани, а около половин час по-късно е потвърдена смъртта на още един от ранените при стрелбата. В болница остават четирима души.\r\nПървият сигнал за инцидента е постъпил около 20 часа местно време (21 часа българско). „На място работят голям брой полицейски служители“, увериха представители на правоохранителни органи. Същевременно властите бяха категорични, че няма основание произшествието да бъде третирано като терористичен акт. Свидетели разказаха, че най-малко едно въоръжено лице е открило огън от автоматично оръжие. Полицията отказа да разкрие детайли за извършителя, произвел стрелба от автомобила си. \r\nНивата на престъпност в Швеция са ниски, но Малмьо, Стокхолм и Гьотеборг са сред градовете, в които се наблюдава засилване на дейността на криминални банди, свързани с трафик на наркотици и проституция, поясняват от редакцията.\r\n*** Докато регистрираните молби за убежище в някои държави в Европа намаляват, то в Северна Америка те продължават да се увеличават – Германия бе изместена от САЩ като страна, която е получила най-голям брой молби за закрила, съобщава електронното издание Politico в европейската си редакция, като уточнява, че съответните данни са представени от ООН. \r\nДоклад, публикуван във вторник от Агенцията за бежанците на ООН, показва, че в периода между 2016 г. и 2017 г. броят на новите, индивидуални кандидати за убежище в Германия е паднал драстично от 722,400 до 198,300, или със 73%. \r\nМеждувременно в САЩ се наблюдава почти 27% увеличение на новите заявки в рамките на една година, достигайки до 331 700 молби през 2017 г. Така за първи път от 2012 г. насам САЩ застанаха начело в своеобразната класация за страните, в които се подават най-голям брой молби за закрила.\r\nРязкото понижение на броя на новите кандидати за убежище в Германия се дължи на затварянето на маршрута през Балканите, който бе използван интензивно в пика на кризата от 2015 г., както и на споразумението, постигнато между Брюксел и Анкара през март 2016 г. \r\nНо миналата година все повече хора от части на Южна и Централна Америка „предприеха опасното пътуване на север, за да търсят убежище в Мексико и САЩ \", се казва в доклада на Върховния комисариат на ООН за бежанците.\r\nВ световен мащаб за пета поредна година се регистрират рекорден брой разселени лица, включително 25,4 млн. бежанци и 40 млн. вътрешно разселени лица.\r\n„Намираме се в повратна точка, в която успехът в управлението на насилственото разселване в глобален мащаб изисква нов и много по-всеобхватен подход, така че страните и общностите да не бъдат оставени да се занимават сами с проблема\", предупреди Върховния комисар за бежанците Филипо Гранди в изявление.\r\nТурция продължава да бъде държавата, която е приела най-голям брой бежанци – общо 3,5 млн. души, основно сирийци. Ливан има най-голям брой бежанци спрямо своето население: 164 бежанци на 1000 жители.\r\n***Лишеният от свобода кандидат за президент на Турция Селахатин Демирташ призова избирателите да сложат край на „едноличния режим“ на „тираничния“ президент на страната Реджеп Таийп Ердоган в хода на предизборна реч от затвора, стигнала до избирателите чрез интернет, пише британското крайно-ляво издание Morning Star.\r\nВестникът обяснява, че бившият съпредседател на Народно-демократичната партия (НДП) води предизборната си кампания от килията в затвора и неговата реч е излъчена по държавната телевизия. Според Демирташ, той е невинен и правителството го е лишило от свобода, защото се страхува от него.\r\n„Морнинг стар“ обяснява, че турският съд в крайна сметка е решил да не позволи речта да се излъчи на голяма видео стена в Истанбул в неделя, където, според твърденията на вестника, са се събрали повече от 100 хиляди привърженици на НДП.\r\nНезависимо от това, Демирташ, който се намира в затвора в Одрин заради, както твърди крайно-лявото издание, скалъпени обвинения за тероризъм от ноември 2016 година, е изпратил послание до турското общество, в което е обещал „светлина, надежда, мир и самочувствие“ срещу „тъмнината, страха или кошмара“.\r\nНо той е предупредил за заплахите, надвиснали над Турция заради изборите в неделя, които, според неговите думи, са едни от най-важните в историята на страната.\r\nИзданието припомня, че Демирташ е получил над 9% от гласовете на избирателите на президентските избори през 2014 година и по този начин е способствал рекордния резултат на НДП на парламентарните избори в Турция следващата година, когато кюрдската партия преминава бариерата от 10% и вкарва 80 депутата в народното събрание.\r\nНо, коментира „Морнинг Стар“, в резултат от спорен и „нагласен“ референдум миналата година Турция ще премине от парламентарно към президентско управление, което ще даде безпрецедентни пълномощия на държавния глава, включително да разпуска парламента и да управлява чрез декрети – мярка, обявена за „фашизъм чрез избори“ от противниците на Ердоган.\r\nВестникът цитира думите на Демирташ: „Решението ви ще има значение не само за днес, но и за бъдещето ни, бъдещето на нашите деца и внуци“. Той е предупредил, че ако Ердоган бъде избран за президент,, „Съдбата на цялата страна ще зависи от един единствен човек“ и Турция ще стане „авторитарна, потисническа и недемократична държава“.\r\n„Ще имате усещането, че не можете да си поемете въздух в режим на страх и отчаяние, ще се чувствате все едно, че ви задушават“, е заявил лишеният от свобода.\r\nТой е обещал Турция, в която всички ще са равни. „Ние сме кюрди и турци, жени и мъже, алевити и сунити, но преди всичко: ние сме хора. Ние сме равни един на друг. Нашият гняв е насочен срещу тиранията“, е подчертал Демирташ.\r\n„Ето защо ние сме различни. Ние не сме един човек, ние сме  много хора. Не се страхуваме от един човек, понеже сме толкова много. Ще се спасим от бурята всички заедно, ръка в ръка, за бъдещето на нашите деца“, е заключил лишеният от свобода кандидат за президент.\r\n***", "date": "2018.06.19", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/06/19/2535667/veliko-tarnovo-yuristi-shte-davat-bezplatni-pravni-konsultatsii-v-park-marno-pole.html", "text": "Юристи ще дават безплатни правни консултации в парк „Марно поле“ в града. Това съобщи за Радио „Фокус“ – Велико Търново Иванина Янкова, координатор на Областния съвет на КНСБ, които са едни от организаторите. Те работят съвместно със свои колеги от Инспекцията по труда. Специалистите от двете институции ще консултират гражданите по различни юридически въпроси и ще приемат сигнали за нарушени трудови права на работници и служители. Информационната кампания ще бъде открита в 10.00 часа и ще продължи до 13.00 часа в парк „Марно поле” във Велико Търново.\r\nНадежда КРЪСТЕВА", "date": "2018.06.19", "title": "Велико Търново: Юристи ще дават безплатни правни консултации в парк „Марно поле“"}
{"url": "http://www.focus-news.net/news/2018/06/19/2535658/varna-do-1700-chasa-prodalzhava-zapisvaneto-na-parvoklasnitsite-prieti-v-uchilishtata-sled-vtoriya-etap-na-klasirane.html", "text": "До 17.00 часа продължава записването на първокласниците, приети в училищата във Варна след втория етап на класиране. Това съобщиха за Радио „Фокус“ – Варна от Дирекция „Образование и младежки дейности“ към Община Варна. При записване родителите трябва да представят за сверка копие и оригинал на удостоверение за раждане и оригинал на удостоверение за завършено задължително предучилищно образование. Децата, ползващи предимство, трябва да представят и документи, удостоверяващи съответните обстоятелства, уточниха от Дирекцията.\r\nСлед второто класиране свободните места за първокласници в училищата във Варна са 379. Списъкът ще бъде обявен на 20 юни, след като приключи записването на първокласниците след втория етап на класиране. На 21 юни от 10.00 до 23.59 часа системата ще бъде отворена за редакция на стари или подаване на нови заявления от родители, които до момента не са подали заявление за своето дете или не са го записали в училището, в което е прието на второ класиране.\r\nМарияна ВАЛЕНТИНОВА", "date": "2018.06.19", "title": "Варна: До 17.00 часа продължава записването на първокласниците, приети в училищата след втория етап на класиране"}
{"url": "http://www.focus-news.net/news/2018/06/19/2535655/ivaylo-chalakov-obshtina-kyustendil-izvarsheni-sa-obhodi-i-proverki-na-pet-naseleni-mesta-s-narushen-dostap-v-obshtinata-nyama-bedstvashti-hora.html", "text": "Извършени са обходи и проверки на пет населени места с нарушен достъп в община Кюстендил, няма бедстващи хора. Това съобщи за Радио „Фокус” – Кюстендил Ивайло Чалъков, експерт „Отбранителна и мобилизационна подготовка” към Община Кюстендил. Това са селата Николичевци, Бобешино, Вратца, Преколница и Церовица. По думите му става въпрос за частични нарушения на пътната настилка, но има проходимост. „Хората там не бедстват. Има осигурен достъп на пожарни, линейки, пътищата са проходими, но има частични нарушения на настилката. Поради тази причина официално не може да бъде обявено частично бедствено положение”, каза Ивайло Чалъков. По думите му е Община Кюстендил ще търси възможност за възстановяване на нанесените щети по пътищата. Екипи на Районната служба „Пожарна безопасност и защита на населението“ също са извършили проверки. Установено е, че на места има нарушения на пътната настилка, но като цяло пътищата са проходими. \r\nВенцеслав ИЛЧЕВ", "date": "2018.06.19", "title": "Ивайло Чалъков, Община Кюстендил: Извършени са обходи и проверки на пет населени места с нарушен достъп в общината, няма бедстващи хора"}
{"url": "http://www.focus-news.net/news/2018/06/19/2535669/razgrad-tyaloto-na-53-godishen-mazh-e-namereno-na-stroezh-v-grada.html", "text": "Тялото на 53-годишен мъж е намерено на строеж в града. Това съобщиха от ОДМВР - Разград. 53-годишен мъж е намерен починал в новостроящ се обект в района на фирма „Биовет“ в Разград. Сигналът е подаден около 13.10 часа на 18 юни. На място е установен мъж с инициали Б.К. от град Божурище, който работел като кранист на обекта. При направения оглед на трупа следи от насилие не са констатирани. Уведомена е Инспекцията по труда. По случая е образувано следствено дело по чл.123, ал.1 от НК.", "date": "2018.06.19", "title": "Разград: Тялото на 53-годишен мъж е намерено на строеж в града"}
{"url": "http://www.focus-news.net/news/2018/06/19/2535671/sliven-53-godishen-mazh-e-zadarzhan-za-pritezhanie-na-200-dozi-heroin-i-amfetamin.html", "text": "53-годишен мъж е задържан за притежание на 200 дози хероин и амфетамин, съобщиха от ОДМВР - Сливен. Задържан е мъж на 53 години. Спецакцията е осъществена в края на миналата седмица. Криминалисти и служители от специализираните полицейски сили влизат в заведение в новозагорския квартал „Шести“. С разрешение на Районен съд-Нова Загора е извършено претърсване и изземване. В хода на процесуално – следствените действия полицейските служители намират 199 броя хартиени пликчета, съдържащи бледокафяво вещество, което на полевия тест е реагирало на хероин. Иззети са още 12 пакетчета с бяло кристалообразно вещество, реагирало на амфетамин и други течности,вещества и предмети, имащи отношение към престъпната дейност. Назначени са експертизи, образувано е досъдебно производство. На място в обекта е установен 53-годишният с инициали Й.М. от град Нова Загора. Първоначално е задържан за 24 часа. С прокурорско разпореждане той е оставен в ареста за 72 часа. Очаква се Окръжен съд - Сливен да се произнесе по направено искане от Окръжна прокуратура за налагане на постоянна мярка за неотклонение задържане под стража.", "date": "2018.06.19", "title": "Сливен: 53-годишен мъж е задържан за притежание на 200 дози хероин и амфетамин"}
{"url": "http://www.focus-news.net/news/2018/06/19/2535670/plovdiv-dve-sa-versiite-za-aresta-na-kmeta-na-voynyagovo.html", "text": "Две са версиите за ареста на кмета на Войнягово, съобщава Нова телевизия. Вчера най-младият кмет в Карловско – 24-годишният Тодор Танковски беше арестуван. В него бяха открити белязани пари - няколко банкноти от по 50 лева. Униформените обискираха личния му автомобил и жилището, в което живее.\r\nЕдна от версиите за задържането му - получил подкуп от човек от селото за издаване на строително разрешително за къща. Другата версия - Танковски е влез парите от човек, който искал да добива инертни материали.\r\n„Знаем, че кметът на Войнягово Тодор Танковски е задържан за 24 часа в РУ-Карлово с обвинение за подкуп от 150 лв.”, коментира за „Здравей, България” секретарят на Община Карлово Стефан Стоянов.\r\nПо думите му, от кметът не зависело нито издаването на разрешение за строителство, нито издаването на разрешение за добив на инертни материали. Въпреки това, Стефан Стоянов смята за по-достоверна версията за подкуп за добив на инертни материали.\r\n„Имахме сигнал, че отпуснатите средства от Община Карлово за ремонт на помещения в кметството, не са оползотворени по предназначение. Кметът на общината разпореди да се сформира комисия, която да извърши проверка. В резултат на тази проверка беше извършен надчет на кмета на Войнягово Тодор Танковски в размер на 1800 лева, която той за 6 месеца трябва да възстанови. Той започна да изплаща сумата от миналия месец, като от заплатата му се отделят по 300 лв. месечно\", добави секретарят на Община Карлово Стефан Стоянов.\r\nОчаква се днес прокуратурата да поиска задържане за 72 часа на Тодор Танковски.", "date": "2018.06.19", "title": "Пловдив: Две са версиите за ареста на кмета на Войнягово"}
{"url": "http://www.focus-news.net/news/2018/06/19/2535659/sofiya-zatvarya-se-patnoto-platno-v-tunela-pri-lavov-most-v-posoka-lyulin-poradi-profilaktika-na-pompenata-stantsiya.html", "text": "Поради профилактика на помпената станция от 10.00 часа се затваря пътното платно в тунела при „Лъвов мост“ в посока „Люлин“. Това съобщиха от пресцентъра на Столична община. Превозните средства ще преминават през кръговото кръстовище. Дирекция  „Управление на трафика“ ще регулира движението в зоната с цел избягване на задръствания.", "date": "2018.06.19", "title": "София: Затваря се пътното платно в тунела при „Лъвов мост“ в посока „Люлин“ поради профилактика на помпената станция"}
{"url": "http://www.focus-news.net/news/2018/06/19/2535673/haskovo-obshtina-dimitrovgrad-postavi-spetsialni-koshcheta-za-ekstrementi-ot-kucheta-na-razlichni-mesta-v-grada.html", "text": "Община Димитровград постави специални кошчета за екстременти от кучета на различни места в града. Това съобщиха от пресцентъра на Общината. 10 броя кошчета са разположени в парковете \"Вапцаров\", \"Марица\", в парковото пространство пред ГБ \"Пеньо Пенев\", бул. \"България\", новоизградената площадка за разходка на кучета на ул. \"Лайпциг\" и на други места, където собствениците разхождат своите домашни любимци. Специално обозначените кошчета за екстременти са с естетичен външен вид и имат за цел да улеснят гражданите в поддържането на градската хигиена.", "date": "2018.06.19", "title": "Хасково: Община Димитровград постави специални кошчета за екстременти от кучета на различни места в града"}
{"url": "http://www.focus-news.net/news/2018/06/19/2535668/ivaylo-kalfin-nyama-da-ima-totalno-prekasvane-na-otnosheniyata-mezhdu-velikobritaniya-i-es.html", "text": "Няма да има тотално прекъсване на отношенията между Великобритания и ЕС. Това каза  Ивайло Калфин от Българска Чийвнинг асоциация (БЧА) и специален съветник на европейския комисар по бюджет и човешки ресурси Гюнтер Йотингер по време на дискусия на тема „Въздействието на Брекзит върху България – какво ще се промени и какво ще остане същото“, предаде репортер на Агенция „Фокус“. Калфин поясни, че идеята на дискусията е да се държи тази връзка не само между Великобритания и България, но общо взето да се следят процесите, които се случват и у нас, и в Обединеното кралство, особено темата, свързана напускането на ЕС от Великобритания.\r\nКалфин изрази надежда този процес да завърши добре и за двете страни. Според него ще има по-дълбок разговор от това какво очакваме и какви са различните сценарии на Брекзит. „Лично си мисля, че няма да има тотално прекъсване на отношенията между Великобритания и ЕС - това е абсурдно“, посочи Калфин. Според него по много от сферите отношенията ни с Великобритания ще продължат, въпросът е да се намери формулата.  \r\nДеница КИТАНОВА", "date": "2018.06.19", "title": "Ивайло Калфин: Няма да има тотално прекъсване на отношенията между Великобритания и ЕС"}
{"url": "http://www.focus-news.net/news/2018/06/19/2535674/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-20-yuni.html", "text": "„Софийска вода” временно ще прекъсне водоснабдяването в някои части на столицата на 20 юни. Това съобщиха от пресцентъра на дружеството.\r\nВъв връзка с монтаж на водомер в Помпена станция „Лозен“,с. Лозен се налага спиране на водоподаването от 09:00 до 15:00 часа на клиентите на „Софийска вода”, живеещи в карето между: ул. „Кайгана“, ул. „Св. Св. Кирил и Методий“, ул. „Еделвайс“, ул. „Бузлуджа“ и ул. „Съединение\"; ул. „Съединение“, ул. „Дъб“, ул. „Къси дол“ и ул. „Акация“; ул. „Преслав“, ул. „Съединение“, ул. „Варовита“ и ул. „Крушите“; ул. „Съединение“, ул. „Васил Левски“, ул. „Могила“ и ул. „Теменуга“; ул. „Съединение“ от ул. „Лозен“ № 97 до АМ „Тракия“ и м. Чикерица. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Св. Кирил и Методий “ ъгъла с ул. „Простор“.\r\nВъв връзка с изпълнение на инвестиционен проект за реконструкция на уличен водопровод и канал на бул. „Васил Левски“ Център , се налага спиране на водоподаването от 9:00  до 21:00 часа на клиентите на „Софийска вода”, живеещи в района на: бул. „Васил Левски“ от ул. „Иван Вазов“ до ул. „Аксаков“; ул. „Иван Вазов“ от бул. „Васил Левски“ до ул.“6-ти Септември“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Славянска“ ъгъла с бул. „Васил Левски“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с подмяна на спирателни кранове до бл. 356 жк. „Младост“ 3, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: бл. 387, бл. 386, бл. 385 , бл. 383, бл. 384, бл. 356, бл. 358, бл. 354 и  ул. „Инж. Георги Белов“ №20. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: до бл. 356.\r\nВъв връзка с подмяна на сградно водопроводно отклонение на ул. „Чавдар Мутафов“ кв. „Витоша“, се налага спиране на водоподаването от 09:30 до 17:30 часа на клиентите на „Софийска вода”, живеещи в района на: ул. „Чавдар Мутафов“ №10; ул. „Иван Пейчев“ №1, №2, №10. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Пейчев“№1.\r\nВъв връзка с подмяна на сградно водопроводно отклонение на ул. „Калина“ с. Лозен, се налага спиране на водоподаването от 09:30 до 19:00 часа на клиентите на „Софийска вода”, живеещи в района на: ул. „Калина“, по ул. „Горник“ от ул. „Калина“ до дерето. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Калина“ ъгъла с ул. „Горник“.\r\nВъв връзка с диагностика на уличен водопровод на ул. „Стефан Караджа“ кв. „Сеславци“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Стефан Караджа“, по ул. „Явор“ от ул. „Стефан Караджа“ до ул. „Цанко Церковски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стефан Караджа“ ъгъла с ул. „Явор“.\r\nВъв връзка с подмяна на спирателни кранове на ул. „Костенец“ жк. „Сердика“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Костенец“ от ул. „Житница“ до бул. „Инж. Иван Иванов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Костенец“ ъгъла с бул. „Инж. Иван Иванов“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.06.19", "title": "„Софийска вода” временно ще прекъсне водоснабдяването в някои части на столицата на 20 юни"}
{"url": "http://www.focus-news.net/news/2018/06/19/2535675/sport-braziltsite-poiskaha-obyasnenie-ot-fifa-za-sadiyski-propuski.html", "text": "Бразилската футболна конфедерация поиска от ФИФА обяснение за съдийски пропуски. БФК настоява за отговор на въпроса дали системата за видеоповторения е влязла в употреба в две отделни ситуации по време на равенството 1:1 срещу Швейцария. В първия случай Миранда бе бутнат при атаката за изравнителния гол на европейците, а във втория бразилците претендират за дузпа срещу Габриел Жезуш.\r\nОт БФК са категорични, че и в двете ситуации са допуснати съдийски грешки, които бии трябвало да бъдат коригирани от системата за видеоповторения. В тази връзка бразилците настояха да получат видеото, използвано от съдиите по време на срещата от Мондиал 2018.", "date": "2018.06.19", "title": "Спорт: Бразилците поискаха обяснение от ФИФА за съдийски пропуски"}
{"url": "http://www.focus-news.net/news/2018/06/19/2535676/pazardzhik-fondat-za-preventsiya-na-prestapnostta-iga-shte-otchete-rezultatite-po-proekta-za-zashtita-na-postradali-ot-domashno-nasilie.html", "text": "Фонд за превенция на престъпността – ИГА в Пазарджик ще отчете постигнатите резултати по Проект „Консултираме, насочваме, подкрепяме“. Това каза за Радио „Фокус“ - Пазарджик Мариана Бойрикова, ръководител на проекта. Тя обясни, че основната му цел е за намаляване проявите на домашно насилие и негативните последствия върху жертвите и обществото, защита на пострадали от домашно насилие – реинтеграция и възстановяване на жертвите. Проектът се изпълнява от Фонд ИГА и обхваща всички общини на Пазарджишка област. „Този проект стана възможен благодарение на финансовата подкрепа на Български фонд за жените“, каза Бойрикова. Началото на събитието е в 10.30 часа днес.\r\nРадослава МУРДЖЕВА", "date": "2018.06.19", "title": "Пазарджик: Фондът за превенция на престъпността – ИГА ще отчете резултатите по проекта за защита на пострадали от домашно насилие"}
{"url": "http://www.focus-news.net/news/2018/06/19/2535677/ministar-ekaterina-zaharieva-krayniyat-srok-v-koyto-tryabva-da-se-zatvoryat-vsichki-tekstove-po-sporazumenieto-za-brekzit-e-oktomvri-2018-g.html", "text": "Крайният срок, в който трябва да се затворят всички текстове по споразумението за Брекзит, е октомври 2018 г. Това каза вицепремиерът и министър на външните работи Екатерина Захариева по време на дискусия на тема „Въздействието на Брекзит върху България – какво ще се промени и какво ще остане същото“, предаде репортер на Агенция „Фокус“. Министърът отчете, че Брезкит означава напускане на над 750 договора и споразумения от страна на Великобритания. Тя поясни, че 90% от споразуменията ни с Великобритания са отпреди 1989 г. Захариева коментира, че по отношение на въздухоплаването след напускането по един самолет на ден ще може да преминава през нашето въздушно пространство и по един от нашата страна през Великобритания. Захариева коментира, че няма сфера в България, която да не бъде засегната. „Темата, която дискутираме днес е важна за целия ЕС и за всеки един европейски гражданин и гражданин на Великобритания. Искам да разделя разговора на две – къде сме до момента и какво предстои по дебатите в преговорите за напускане на Великобритания. Лично ще изразя мнението си и това на българското правителство е, че съжалявам, че Великобритания напуска. Ще бъде загуба, както за ЕС да напусне една от държавите, която е допринесла изключително много за ценностите на Съюза, така ще бъде загуба и за самата Великобритания. В крайна сметка това е демокрацията“, поясни министър Екатерина Захариева.\r\n„Сега трябва да намерим формулата – Обединеното кралство без да е член на ЕС, разбира се, при равно и взаимно изгодни условия да участва в политики от общ интерес“, допълни вицепремиерът. Тя поясни, че е постигнато съгласие да има преходен период до края на 2020 г. и че правата на европейските граждани ще бъдат запазени през този преходен период. По думите ѝ е постигнато съгласие още Великобритания да изпълнява финансовите си ангажименти до края на 2020 г., както и по други механизми, които са създадени ад хок“, обясни Захариева. „Оставаха все още въпроси по Ирландия – Северна Ирландия, по отношение на някои чисто технически въпроси, свързани с авторски права, с „Евраатом“, рибарство и т.н., но най-сложният отворен въпрос все още останал са Ирландия и Северна Ирландия и как ще се управлява самото споразумение“, каза министърът. По думите ѝ целта на ЕС е да има директно приложение и ако има спорове, те да се решават от Европейския съд. \r\n„На последния съвет през май месец беше докладвано, че за съжаление 25% остават като недоговорени. Нормално е най-накрая да се договарят най-трудните неща. Истината е, че до днес моята информация е, че има съществен напредък по някои от техническите въпроси“, заяви Захариева. По думите ѝ времето ни притиска и крайният срок, в който трябва да се затворят всички текстове е октомври месец тази година. Захариева зави, че в началото на следващата година това споразумение трябва да бъде ратифицирано от парламента във Великобритания и одобрено от Европейския парламент.  \r\nДеница КИТАНОВА", "date": "2018.06.19", "title": "Министър Екатерина Захариева: Крайният срок, в който трябва да се затворят всички текстове по споразумението за Брекзит, е октомври 2018 г."}
{"url": "http://www.focus-news.net/news/2018/06/19/2535660/die-welt-v-sluchay-na-otdelyane-ot-sayuza-hss-shte-bade-vtora-politicheska-sila-v-germaniya.html", "text": "В случай на разделяне на Съюза (ХДС/ХСС), баварският Християнсоциален съюз ще бъде втора политическа сила в Германия, пише националният ежедневник Die Welt.\r\nПроучване показва, че ХСС ще получи подкрепата на 18% от германските граждани. Рейтингът на по-голямата от двете „сестрински“ партии – Християндемократическия съюз на канцлера Ангела Меркел, ще достигне в национален мащаб 22%, дори и в случай, че бъде избираема и в Бавария. На трето място ще се нареди Германската социалдемократическа партия (ГСДП) със 17%, следвана от „Алтернатива за Германия (11%), „Зелени“ (10%) и Свободната демократическа партия (СвДП, шест процента).\r\nЗа ХСС може да гласуват само баварците. На фона на спора в редиците на управляващия Съюз обаче двете „сестрински“ партии се отчуждиха до степен, която провокира мнозина анализатори да заговорят за разделянето на двете партии от политическия блок. Федералният вътрешен министър Хорст Зеехофер (ХСС) настоява мигрантите, регистрирани в други държави от Европейския съюз, да бъдат спирани и връщани обратно още на германската граница. От друга страна, канцлерът Меркел и лидер на ХДС настоява за решение на европейско ниво  и заплаши с т.нар. си политически компетенции. Тя сигнализира, че може дори да освободи от длъжност Зеехофер, ако възникне такава необходимост. Подобен сценарий обаче ще постави под сериозен въпрос бъдещето на „голямата коалиция“ в Берлин.  \r\nСпорът очевидно вреди на Съюза (ХДС/ХСС). Последните проучвания на общественото мнение показват спад в избирателната подкрепа до рекордно ниските нива от 29%, докато рейтингът на германските социалдемократи се покачва с два пункта до 19%. Всички останали партии запазват процентите от предходната седмица, уточняват от редакцията.Тереза Герова", "date": "2018.06.19", "title": "Die Welt: В случай на отделяне от Съюза, ХСС ще бъде втора политическа сила в Германия"}
{"url": "http://www.focus-news.net/news/2018/06/19/2535680/boris-zahariev-bchk-martvoto-valnenie-e-skrita-opasnost-koyato-se-obrazuva-kogato-valnata-utihva.html", "text": "Мъртвото вълнение е скрита опасност, която се образува, когато вълната утихва. Това каза в сутрешния блок „Добро утро, България“ на Радио „Фокус“ Борис Захариев, главен експерт в Дирекция „Водно спасяване“ на БЧК. При тази ситуация водата тегли навътре, което не е продължителен процес, но се изпада в паника. „Много е важно първо – ако може да се запази спокойствие и второ – да не се опитва да излезе от водата на същото място, откъдето е влязъл човек“, обясни Захариев. Той каза още, че понякога течението може да измести човека встрани и най-често хората, изпаднали в такава ситуация, се опитват да се върнат на същото място, откъдето са влезли, а това ги изморява и следва изпадане в паника. Той допълни, че в тези случаи най-често се стига до инциденти. Борис Захариев добави, че мъртвото вълнение се наблюдава при открити плажовете, където може да се образуват по-големи вълни. След него може да последва течение и дънни ями. Скоростта на вълнението е различна и зависи от силата на вълната и релефа на брега. Това явление се наблюдава по всяко време, най-често през месец август. Препоръката на експерта е да не се посещават неохраняеми плажове, да не се влиза във видимо спокойно морето при обявен червен флаг.", "date": "2018.06.19", "title": "Борис Захариев, БЧК: Мъртвото вълнение е скрита опасност, която се образува, когато вълната утихва"}
{"url": "http://www.focus-news.net/news/2018/06/19/2535679/zam-predsedatelyat-na-gerb-tsvetan-tsvetanov-i-kmetat-na-petrich-dimitar-brachkov-inspektiraha-novoizgradeniya-pazar-v-grada.html", "text": "Заместник-председателят на ГЕРБ и председател на ПГ на партията Цветан Цветанов и кметът на Петрич Димитър Бръчков инспектираха новоизградения пазар в града, предаде репортер на Радио „Фокус“ – Пирин. На обиколката с тях бяха депутатите Георги Динев, Александър Мацурев, д-р Емил Тончев и Даниела Савеклиева, която е и областен координатор на партията за Благоевградска област. По време на обиколката си те се срещнаха и разговаряха с местни жители, които споделиха мнение и препоръки към ГЕРБ. Сред дискутираните теми бяха социалната политика, образованието, спорт и други. Жители на града отбелязаха, че са много доволни от промените, случващи се в общината и страната. Те изразиха надежда, че за в бъдеще ще има още нови инвестиции за Петрич, а също и увеличаване на пенсиите. Пред Цветанов те поставиха и въпроса за спортната база „Цар Самуил“.\r\nЦветан Цветанов проведе и среща с актива на партията в Петрич.\r\nЛивия НИНОВА", "date": "2018.06.19", "title": "Зам.-председателят на ГЕРБ Цветан Цветанов и кметът на Петрич Димитър Бръчков инспектираха новоизградения пазар в града"}
{"url": "http://www.focus-news.net/news/2018/06/19/2535672/gazeta-express-prishtina-nastoyava-asotsiatsiyata-na-srabskite-obshtini-da-bade-bez-izpalnitelni-pravomoshtiya.html", "text": "Прищина настоява Асоциацията на сръбските общини да бъде създадена в съответстие с Конституцията на Косово, което означава, че тя няма да има изпълнителни правомощия, съобщава електронното издание на вестник Gazeta Express.\r\nГлавният преговарящ на Косово в техническия диалог със Сърбия Авни Арифи се срещна в понеделник в Брюксел с представители на Европейския съюз, под чиято егида се водят преговорите за нормализация на двустранните отношения между двете страни. В рамките на срещата косовската делегация е представи резултатите от диалога и е повторила, че Асоциацията на сръбските общини ще бъде създадена въз основа на Конституцията на Косово.\r\nСъщевременно правителството на Косово обяви чрез прессъобщение, че в Брюксел са доволни от изпълнението на Косово на ангажиментите, поети в преговорния процес. Косовската делегация се е оплакала на ЕС за неуспеха на Сърбия да изпълни задълженията, заложени в постигнатите до този момент споразумения, подчертават от редакцията.\r\nПо-рано бе обявено, че Косово и Сърбия ще възобновят диалога на високо равнище до края на месец юни, но така и не бе обявено официално на коя точно дата това ще се случи.Тереза Герова", "date": "2018.06.19", "title": "Gazeta Express: Прищина настоява Асоциацията на сръбските общини да бъде без изпълнителни правомощия"}
{"url": "http://www.focus-news.net/news/2018/06/19/2535684/burgas-zadarzhani-sa-nad-6-000-oblekla-s-logo-na-svetovni-marki-pri-proverka-na-tovaren-avtomobil-na-mitnitsa-burgas.html", "text": "Задържани са над 6 000 облекла с лого на световни марки при проверка на товарен автомобил на Митница \"Бургас\". Това съобщиха от пресцентъра на Агенция \"Митници\". На 13 юни 2018 г. след предварителна селекция от служители от отдел „Митническо разузнаване и разследване\" в Митница \"Бургас\" е извършена щателна митническа проверка на товарен автомобил с платове и облекла от Република Турция за Република Полша. Стоката е представена за митническо оформяне в Митница \"Бургас\". При проверката, митническите служители установяват, че 31 от колетите в камиона съдържат мъжки и дамски спортни облекла с обозначения на световноизвестни марки, за които има основателни съмнения, че са фалшиви. \r\nВ изпълнение на Регламент (ЕС) № 608/2013 и Закона за марките и географските означения са иззети 4 080 дамски и мъжки къси панталони с лого „\"Adidas\" и 1 960 тениски с надписи \"Tommy Hilfiger\", \"Philipp Plein\", \"Love Moschino\", \"League of Lgends\". Предприети са действия за уведомяване на правопритежателите на съответните търговски марки.", "date": "2018.06.19", "title": "Бургас: Задържани са над 6 000 облекла с лого на световни марки при проверка на товарен автомобил на Митница \"Бургас\""}
{"url": "http://www.focus-news.net/news/2018/06/19/2535683/ministar-ekaterina-zaharieva-vazhno-e-da-se-zapazi-bezvizovoto-patuvane-na-grazhdani-na-es-vav-velikobritaniya.html", "text": "Важно е да се запази безвизовото пътуване на граждани на ЕС във Великобритания. Това каза вицепремиерът и министър на външните работи Екатерина Захариева по време на дискусия на тема „Въздействието на Брекзит върху България – какво ще се промени и какво ще остане същото“, предаде репортер на  Агенция „Фокус“. Според Захариева е важно административните процедурите за гражданите на ЕС, които са решили да живеят във Великобритания след Брезкит, да не бъдат тежки, скъпи и бюрократични. Министър Захариева коментира, че от българска страна се търси облекчени процедури и за британците, живеещи в ЕС. \r\n„Европейските лидери през март месец се съгласиха, че наистина искат много близки търговски отношения с Великобритания - без квоти, мита и излишни тежести. Преговорите са двустранен процес. Същото желание и позиция се чу от страна на Великобритания, но предстои текстовете да се договорят и да се види дали това ще се материализира в съответно споразумение“, посочи Захариева. Тя поясни, че отношенията между Великобритания и ЕС не бива да се изчерпват до търговски договор. „Считаме, че е много важно да запазим на първо място близките отношения и стратегическото партньорство по отношение на сигурността, отбраната и външната политика. Изключително важно е какво ще се договори по отношение на трудовата мобилност“, поясни министърът. „Аз съм убедена, че ще намерим формулата, при която да запазим Великобритания като най-близкия партньор на ЕС. Бих казала, че в това не толкова позитивно решение, видях нещо позитивно“, каза тя и уточни, че всички са видели след Брекзит, че европейският проект не е необратим процес и трябва да се грижим за него и да се пази. \r\nПо темата за българското председателство, министър Захариева отбеляза, че фактът, че получаваме поздравления от двата преговорни екипи по Брезкит, е показателен, че страната ни си е свършила работата. \r\nДеница КИТАНОВА", "date": "2018.06.19", "title": "Министър Екатерина Захариева: Важно е да се запази безвизовото пътуване на граждани на ЕС във Великобритания"}
{"url": "http://www.focus-news.net/news/2018/06/19/2535686/burgas-50-godishen-mazh-e-zadarzhan-za-shofirane-s-301-promila-alkohol.html", "text": "50-годишен мъж е задържан за шофиране с 3.01 промила алкохол. Това съобщиха от ОДМВР - Бургас. На 18 юни т.г. около 23.30 часа на бургаската улица \"Патриарх Евтимий\", служители от Първо Районно управление - Бургас спрели за проверка лек автомобил \"Фолксваген Пасат\" с кърджалийска регистрация, управляван от 50-годишен мъж с инициали П.П., като констатирали, че същият шофира след употреба на алкохол с концентрация - 3.01 промила. П.П. e задържан със заповед за задържане за срок до 24 часа. По случая е образувано бързо полицейско производство.", "date": "2018.06.19", "title": "Бургас: 50-годишен мъж е задържан за шофиране с 3.01 промила алкохол"}
{"url": "http://www.focus-news.net/news/2018/06/19/2535688/ivan-kaburov-zemedelski-proizvoditel-mnogo-dobro-e-sastoyanieto-na-pshenitsata-v-oblast-pazardzhik.html", "text": "Пшеницата в областта в момента е в добро състояние. Това каза за Радио „Фокус” – Пазарджик Иван Кабуров, земеделски производител от Пазарджик. „В началото на месеца напръскахме за втори път посевите с фунгициди, за да ги предпазим от болести и от ръжди. Обработихме площите и с листен тор, който да повиши качеството на зърното, да увеличи глутена и пшеницата да има по-добри хлебни качества”, допълни Кабуров. Той каза, че очаква жътвата в областта да започне в края на месец юни - началото на юли. „В момента зърнопроизводителите продължават обработките и грижата и за пролетниците, които също се развиват добре на този етап”, каза още земеделецът.\r\nАлбена ЖИЛЕКОВА", "date": "2018.06.19", "title": "Иван Кабуров, земеделски производител: Много добро е състоянието на пшеницата в област Пазарджик"}
{"url": "http://www.focus-news.net/news/2018/06/19/2535682/faz-sled-gsdp-i-polititsi-ot-hds-prizovaha-za-svikvane-na-izvanredna-koalitsionnata-sreshta-na-visoko-ravnishte.html", "text": "След Германската социалдемократическа партия (ГСДП) и от Християндемократическия съюз (ХДС) призоваха за свикване на извънредна коалиционната среща на високо равнище във връзка със спора между двете „сестрински“ партии от политическия блок на канцлера Ангела Меркел, съобщава националният ежедневник Die Frankfurter Allgemeine Zeitung.\r\nВътрешнополитическият експерт на ХДС Армин Шустер настоя за консултации на партиите от голямата коалиция в Берлин преди срещата на високо равнище на Европейския съюз, която трябва да се проведе в края на месец юни.\r\nВ понеделник председателят на ГСДП Андреа Налес се обърна с призив към канцлера на ФРГ Ангела Меркел да насрочи извънредна среща, като същевременно призова ХСС и ХДС да намерят начин да изгладят противоречията си пред провеждането на форума на високо равнище на ЕС в края на месеца. „Спорът накърнява репутацията на политиката в Германия и преди всичко - репутацията на Германия в Европа\", подчерта Налес. \r\nПредседателят на ХСС и федерален вътрешен министър на Германия Хорст Зеехофер даде на Меркел срок от две седмици за промяна в политиката в областта на убежището. На свой ред канцлерът на ФРГ се противопостави на автоматичното отхвърляне на кандидатите за убежище на германската граница, за което настоя Зеехофер.\r\nПо-рано стана ясно, че федералният вътрешен министър на вътрешните работи на Германия се е изказал скептично по отношение на бъдещата му работа с канцлера Ангела Меркел, председател на сестринската партия на ХСС - Християндемократическия съюз (ХДС). „Не мога да работя повече с тази жена\", са думите, които Зеехофер е изрекъл по отношение на Меркел преди началото на срещата му с председателя на парламентарната фракция на ХСС Александер Добринд, проведена в сутрешните часове на миналия четвъртък. Съгласно разпространената информация, Зеехофер е повторил изречението два пъти. \r\nПричина за рязкото изказване на лидера на баварския ХСС е спорът с Меркел за политиката в областта на предоставяне на убежище. Вътрешните кавги в редиците на Съюза (ХДС/ХСС) съпътстват блока от самото му създаване, но този път конфликтът между сестринските партии по отношение на политиката в областта на убежището може да се окаже най-лошият в историята. Кулминацията на кризата настъпи миналата седмица, когато за първи път от съществуването на Съюза (ХДС/ХСС) фракциите на двете партии в Бундестага проведоха отделни заседания. И докато фракционният лидер на Християнсоциалния съюз (ХСС) Александер Добринт говори за „исторически ден\", мнозина допуснаха разпадане на политическия блок, воден от канцлера.Тереза Герова", "date": "2018.06.19", "title": "FAZ: След ГСДП – и политици от ХДС призоваха за свикване на извънредна коалиционната среща на високо равнище"}
{"url": "http://www.focus-news.net/news/2018/06/19/2535687/poslanik-ema-hopkins-75-ot-sporazumenieto-za-brezkit-e-dogovoreno.html", "text": "75 % от споразумението за Брезкит е договорено и остават още 25 % от него. Това каза Н. Пр. Ема Хопкинс, посланик на Обединено Кралство Великобритания и Северна Ирландия в България по време на дискусия на тема „Въздействието на Брекзит върху България – какво ще се промени и какво ще остане същото“, предаде репортер на Агенция „Фокус“. „Надеждата е да можем до октомври да затворим тези дебати“, каза Н. Пр. Хопкинс. По отношение на периода на преход, тя посочи, че бизнесът иска да планира, да няма промени в нормативните уредби. „Ние предлагаме този преход, който за щастие вече е договорен и ще продължи до 2020“, коментира Н. Пр. Хопкинс.\r\nПо думите на посланика Великобритания е представила сериозни опции и варианти по отношение на темата за сигурността  и съдебната дейност.\r\n„Предложихме едно генерално споразумение, което да поддържа нашето сътрудничеств“, допълни посланикът.\r\nДеница КИТАНОВА", "date": "2018.06.19", "title": "Посланик Ема Хопкинс: 75% от споразумението за Брезкит е договорено"}
{"url": "http://www.focus-news.net/news/2018/06/19/2535681/bsp-shte-dade-preskonferentsiya-v-tsentralata-na-partiyata.html", "text": "Днес от 14.30 часа в централата на БСП на ул. „Позитано” №20, ще се проведе пресконференция. Това съобщиха от пресцентъра на НС на БСП.", "date": "2018.06.19", "title": "БСП ще даде пресконференция в централата на партията"}
{"url": "http://www.focus-news.net/news/2018/06/19/2535691/vratsa-politsiyata-razsledva-sluchay-na-padnalo-dete-ot-stroezh-na-kashta-v-mezdra.html", "text": "Полицията разследва случай на паднало дете от строеж на къща в Мездра. Това съобщиха от ОДМВР - Враца. Сигналът за инцидента е получен на 18 юни 2018 г. в 18.40 часа в РУ - Мездра. 13-годишно момиче е паднало от втория етаж на къщата, която е изоставена във фаза груб строеж. Преди пристигане на екипа на РУ - Мездра детето е откарано за преглед в болницата в гр. Мездра. Полицейските служители са снели сведения от приятелката и майката на момичето, които били установени на мястото на инцидента. Уведомен е Отдел Защита на детето.", "date": "2018.06.19", "title": "Враца: Полицията разследва случай на паднало дете от строеж на къща в Мездра"}
{"url": "http://www.focus-news.net/news/2018/06/19/2535692/ognyan-zlatev-predstavitelstvo-na-ek-v-balgariya-sluchayat-s-kravata-penka-pokaza-che-es-ima-pravila-koito-sa-napraveni-taka-che-da-sluzhat-na-horata.html", "text": "Случаят с кравата Пенка показа, че ЕС има правила, които са направени така, че да служат на хората. Това каза Огнян Златев – ръководител на Представителството на Европейската комисия в България, по време на публичен дебат на тема „ЕС, ЕК, ЕИФ – Е, И? Как да (не)комуникираме по европейски теми“, предаде репортер на Агенция „Фокус“.\r\n„Има няколко погледа във връзка със случая с кравата Пенка – най-важният е този, че чрез разрешението на случая ЕС показа, че както от едната страна има правила, които са фиксирани и приети, така и че те не са написани на камък и са направени така, че да служат на хората. Тоест, когато се появи индивидуален казус, не е нужно веднага да се спуска отгоре забраната. Естествено, че правилата са създадени, за да могат да предпазват интересите на мнозинството, но винаги я има и човешката страна на въпроса и съм безкрайно доволен за постигнатото разрешение на случая. Това е добър пример, че имаме правила, които са спазват“, каза още Златев и уточни, че поуката е, че ЕС успя да запази интересите на хората и едновременно с това отговори на нуждите на отделния гражданин.\r\n„Преди 2 години, когато периодично се получаваха такива заразни огнища по животните, България беше единствената държава в нашия регион - изключително податлив на проблеми със животните, - която успя да се справи с проблема. Така показваме, че можем да опазим границите на ЕС и от това, а не само от мигрантите“, коментира Златев.\r\nНа въпрос как ЕК следи за изпълнението на европейските проекти, той отговори: „Европейската комисия не е падар и не може да следи за всеки един европейски проект, отговорността за това как се изразходват средствата е на всяка държава. Ние проверяваме всеки един сигнал, който получаваме, и по най-бързия начин го изпращаме на съответните служби – било то на ЕК, било то на българската администрация. Това, което зависи от нас, ние го правим добросъвестно“.\r\nЦветилена СИМЕОНОВА", "date": "2018.06.19", "title": "Огнян Златев, Представителство на ЕК в България: Случаят с кравата Пенка показа, че ЕС има правила, които са направени така, че да служат на хората"}
{"url": "http://www.focus-news.net/news/2018/06/19/2535678/ivan-sharenkov-mezhdunarodna-organizatsiya-po-migratsiyata-shte-se-tarsyat-novi-formi-za-ogranichavane-na-migratsionnite-pototsi-kam-es-kato-badat-zapazeni-i-dosegashnite-merki.html", "text": "Ще се търсят нови форми за ограничаване на миграционните потоци към ЕС, като едновременно бъдат запазени и досегашните мерки за управление на миграцията. Това каза за сутрешния блок “Добро утро, България“ на Радио „Фокус“ Иван Шаренков, правен консултант на Международната организация по миграцията. Той уточни, че са предвидени средства и за интегриране на мигрантите в ЕС, но уточни, че интеграцията на един мигрант, в което и да е европейско общество, е трудна. „На първо място зависи от националността – много по-лесна е интеграцията на хора, които имат високо образование. Те по-бързо се адаптират, по-бързо се справят с научаването на езика“, обясни Иван Шаренков. Той допълни, че не става въпрос само за България, а проблемите с интегриране в ЕС са еднакви във всички държави-членки. „Към всяка общност трябва да се подхожда с търпение, с преодоляване на езиковата бариера, с ангажиране на децата в училище“, каза още Шаренков. Той добави, че целият този комплекс от услуги трябва да бъде засегнат от институциите и от неправителствените организации, за да може да се заяви, че се подпомага интеграцията на мигрантите. Иван Шаренков допълни, че причината повечето мигранти да стават част от сивата икономика е от една страна нуждата им от финансови средства, независимо от условията, и от друга – непознаването на законодателството на европейската страна, в която пребивават. Правният консултант уточни, че Международната организация по миграция полага усилия да предпази тези хора от недобросъвестни работодатели и да ги насърчи към законосъобразно поведение.", "date": "2018.06.19", "title": "Иван Шаренков, Международна организация по миграцията: Ще се търсят нови форми за ограничаване на миграционните потоци към ЕС, като бъдат запазени и досегашните мерки"}
{"url": "http://www.focus-news.net/news/2018/06/19/2535666/krasimir-lalov-prevozvach-deystviyata-na-balgariya-sreshtu-paket-mobilnost-tryabvashe-da-sa-zapochnali-oshte-predi-dve-godini.html", "text": "Действията, които трябва да предприеме България, трябва да са много крути, защото иначе позиция не се защитава. Евродепутатите на старите страни-членки си правят, каквото си искат. Така че техните ръководства, ако по някакъв начин не се стресират, нищо друго не може да бъде в помощ. Това каза зам.-председателят на Национално сдружение на българските превозвачи Красимир Лалов в интервю за Агенция „Фокус“ във връзка с т.нар. пакет \"Мобилност\". „И дори Пакетът за мобилност 2, който се създава, е в ущърб на българските автобусни превозвачи, обаче и това не ги интересува. Просто си правят, каквото си искат. И никой не е способен да прави нещо, защото цялата политика по този въпрос трябваше да започне преди две години, а не ние сега да се разхождаме от Брюксел до София с един камион, за да видим кое как е. От Брюксел до София нищо не можеш да видиш кое как е. Въпросът е, че самата ни политика, нашите действия, трябваше да са започнали преди две години“, коментира той. По отношение на отказа на Европейския парламент да даде мандат на Комисията по транспорт за преговори с ЕК и Съвета на министрите, Красимир Лалов отбеляза: „Старите страни-членки, са достатъчно много, за да си взимат техните евродепутати решения, каквито си искат. При положение, че самите те са вносители, много очакван маньовър е“. „Така че нищо ново под слънцето. Просто ще ни го наложат този регламент и това е. Те са си взели това решение“, допълни Лалов. Във връзка с последиците от решението на ЕП, Красимир Лалов подчерта, че то ще доведе до масови фалити на български превозвачи. „Последствията са, че тук, както има 16 000 лиценза в момента в действие и над 66 000 превозни средства, ще останат я 500 - я няма да останат и толкова превозни средства – някъде около 10%“, уточни той.\r\nЛюба АЛЕКСИЕВА", "date": "2018.06.19", "title": "Красимир Лалов, превозвач: Действията на България срещу пакет „Мобилност“ трябваше да са започнали още преди две години"}
{"url": "http://www.focus-news.net/news/2018/06/19/2535694/vratsa-nezakonna-pushka-e-izzeta-pri-proverka-na-chasten-imot-v-selo-hayredin.html", "text": "Незаконна пушка е иззета при проверка на частен имот в село Хайредин. Това съобщиха от ОДМВР - Враца. Полицейските действия са проведени на 18 юни 2018 г. При проверката в имота, полицейските служители са намерил и иззели пушка, за която няма издадено надлежно разрешение за притежание. По случая в РУ - Козлодуй е образувано досъдебно производство.", "date": "2018.06.19", "title": "Враца: Незаконна пушка е иззета при проверка на частен имот в село Хайредин"}
{"url": "http://www.focus-news.net/news/2018/06/19/2535693/kyustendil-izvarsheno-e-obsledvane-na-patya-mezhdu-selata-bobeshino-i-tsreshnevo-sled-podaden-signal-za-narushen-dostap.html", "text": "Извършено е обследване на пътя между селата Бобешино и Црешнево. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. По думите ѝ обследването е извършено, след подаден сигнал за нарушен достъп. Проверени са и сигнали за нарушен достъп и до селата Николичевци, Вратца, Преколница и Церовица. Екипите на Районна служба „Пожарна безопасност и защита на населението” – Кюстендил са установили нарушена пътна настилка, но достъпът до посочените райони е възможен и няма бедстващи хора.\r\nВенцеслав ИЛЧЕВ", "date": "2018.06.19", "title": "Кюстендил: Извършено е обследване на пътя между селата Бобешино и Црешнево след подаден сигнал за нарушен достъп"}
{"url": "http://www.focus-news.net/news/2018/06/19/2535696/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера „Здравей, Пещера“ днес ще чуете повече за разкриването на ново Социално предприятие в община Пещера, което ще осигури заетост и социална интеграция на хора от рисковите групи. По темата ще разговаряме със Зехра Алиш, зам.-кмет по социалните дейности в родопската община. Ще ви разкажем и за това как тече подготовката за Фолклорния събор в курорта „Св. Константин“, който ще се проведе в края на месец Юли. Събеседник по темата ще бъде Николай Зайчев, кмет на Общината. В предаването ще научите и какви летни инициативи са предвидени в читалище „Развитие“ и библиотеката към него за малки и големи.  Телефоните за връзка със студиото са 0885 606692 и 034 420020.", "date": "2018.06.19", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/06/19/2535697/ivitsa-dachich-v-otgovor-na-izyavleniya-na-evropeyski-diplomati-sarbiya-ima-svoi-sobstveni-interesi-oshte-ne-sme-chast-ot-es.html", "text": "Министърът на външните работи на Сърбия Ивица Дачич подчерта, че визовата политика на страната е хармонизирана с тази на Европейския съюз, като същевременно подчерта, че Белград има свои собствени интереси и все още не е част от клуба на Брюксел, пише електронното издание на сръбския вестник Danas.\r\nДачич направи коментарите в отговор на изявленията на европейски дипломати, които изразиха „загриженост“ от решението на Сърбия да премахне визите за трети страни по политически причини. В тази връзка Белград бе призован да се съобразява с визовата политика на Брюксел. „Сърбия има свои собствени интереси, защото все още не сме държава-член на ЕС“, припомни първият дипломат на Белград. \r\n„Във всеки случай ще се погрижим за предотвратяване на злоупотреби, както направихме досега. Ще анализираме всяка ситуация и в случай на увеличаване на броя на мигрантите, отново ще въведем визи за някои страни. Но това е малко лицемерно, защото имигрантите идват от ЕС, от Гърция и България, а сега Брюксел ни изнася лекции. Нека те (ЕС) решат този въпрос“, предложи Дачич, като отправи реторичен въпрос за това откъде са дошли повече от милион мигранти, влезли в Сърбия през последните три години. \r\n„Разбира се, от ЕС... Бъдете честни, признайте го\", призова Дачич.Тереза Герова", "date": "2018.06.19", "title": "Ивица Дачич в отговор на изявления на европейски дипломати: Сърбия има свои собствени интереси, още не сме част от ЕС"}
{"url": "http://www.focus-news.net/news/2018/06/19/2535698/veliko-tarnovo-48-godishen-mazh-e-privlechen-kato-obvinyaem-za-izmama-za-nad-75-000-leva.html", "text": "48-годишен мъж от Ловеч е обвинен в извършването на измама в особено големи размери. Това съобщиха от пресцентъра на ОДМВР – Велико Търново. В хода на разследването е установено, че в периода от края на месец септември до 23 ноември 2015 година в село Горско Сливово и във Велико Търново е извършена измама на 41-годишен мъж. Извършителят го е заблудил, че е представител на фармацевтична компания за Северна България и ще му съдейства да работи, като представител на фирмата за регион Севлиево. Мъжът обяснил на потърпевшия, че трябва предварително да заплати получените мостри и стойността на разпространяваните в аптечната мрежа стоки. Той поискал пари и за кандидатстването във фирмата. По този начин на потърпевшия е причинена имотна вреда от предплатени без основание суми в размер на 75 600 лв. От проведените действия по разследването е установено, че извършител е Т. Б., известен на полицията. Деянието е извършено при условията на продължавано престъпление и в съучастие с трети лица. След доклад на материалите в прокуратурата Т. Б. е привлечен като обвиняем, наложена му е мярка за неотклонение „подписка“.", "date": "2018.06.19", "title": "Велико Търново: 48-годишен мъж е привлечен като обвиняем за измама за над 75 000 лева"}
{"url": "http://www.focus-news.net/news/2018/06/19/2535700/damtn-sprya-ot-eksploatatsiya-gazosnabditelna-stantsiya-v-stamboliyski.html", "text": "Държавната агенция за метрологичен и технически надзор (ДАМТН) спря от експлоатация автомобилна газоснабдителна станция, съобщиха от пресцентъра на агенцията.  След получен сигнал от гражданин и внезапна проверка на инспекторите на агенцията е установено, че на нея се извършва пълнене на бутилки за битови нужди, което е забранено от закона. Констатирано е и че станцията се експлоатира без извършен годишен преглед на инсталацията за пропан-бутан. \r\nПо време на проверката инспекторите на ДАМТН са установили наличие на два броя  устройства за пълнене на бутилки тип БВГ 27 dm3 и 5 dm3, от колонката за  зареждане на автомобилни газови уредби. Двете пълначки са конфискувани с протокол за изземване, за което ще бъдат съставени актове за установяване на административно нарушение. \r\nДАМТН напомня на гражданите, че когато отиват до близката бензиностанция или газостанция, за да напълнят газовата си бутилка с това не само нарушават закона, но и застрашават живота и здравето на себе си и най-близките си хора. Единствено на определените пунктове за пълнене на бутилки, специалисти правят допълнителен външен преглед на продукта и дават заключение за риска от употребата му, в зависимост от неговото състояние. Също така всяко пълнене на бутилката на пълначна станция се отбелязва в специален дневник, в който се вписва и номера на бутилката и срока на годността ѝ. Периодично се проверява и вентила на бутилката с пенообразуващо веществото, за да предотврати пропускане/изтичане на газ.", "date": "2018.06.19", "title": "ДАМТН спря от експлоатация газоснабдителна станция в Стамболийски"}
{"url": "http://www.focus-news.net/news/2018/06/19/2535699/predsedatelyat-na-komisiyata-po-evropeyskite-vaprosi-kristian-vigenin-i-parviyat-zam-predsedatel-na-evropeyskata-komisiya-frans-timermans-shte-dadat-preskonferentsiya-v-ndk.html", "text": "В 14.00 часа председателят на Комисията по европейските въпроси и контрол на европейските фондове Кристиан Вигенин и първият заместник-председател на Европейската комисия Франс Тимерманс ще дадат пресконференция в зала „6“ на НДК. Това съобщиха от пресцентъра на Народното събрание.", "date": "2018.06.19", "title": "Председателят на Комисията по европейските въпроси Кристиан Вигенин и първият зам.-председател на Европейската комисия Франс Тимерманс ще дадат пресконференция в НДК"}
{"url": "http://www.focus-news.net/news/2018/06/19/2535685/krasimir-lalov-prevozvach-tryabva-da-se-deystva-vnimatelno-da-ne-se-preigrava-i-da-se-izpolzva-doktrinata-makron-za-drugi-tseli.html", "text": "Политическата и други обстановки в момента предполагат най-различни развития на действията, но трябва да се действа внимателно и да не се преиграва и да се използва доктрината „Макрон“ за други цели. Това каза зам.-председателят на Национално сдружение на българските превозвачи Красимир Лалов в интервю за Агенция „Фокус“ във връзка с т.нар. пакет \"Мобилност\". “Чух, че една от браншовите организации ще дава пресконференция по повод тези пакети за мобилност и че тази браншова организация е претендирала, че представлява бранша в България. Щяла да обяснява на хората разни работи, което малко ми се вижда странно, защото в България има 16 000 лиценза и над 60 000 тежкотоварни автомобили. Ако сложим и автобусите, те стават още повече. И разбрах, че някой щял да излиза да обяснява нещо – не знам какво ще обяснява, защото нещата, които трябваше да се свършат, трябваше да се свършат преди две години. Ако това е повод да се създаде тази Камара, която я гледаха в Транспортна комисия и за която имаше много скандали, просто не е коректно, защото те не представляват целия бранш, а искат да обсебят ръководството на бранша“, коментира Красимир Лалов. По думите му първо трябва да е ясно кой извършва браншова дейност и не е необходимо тази браншова дейност да се монополизира. „Плюс това, ако някой е решил да слага ред в браншовото движение, да бъде така любезен да подготви проектозакон въобще за браншовите организации, който да се обсъди. Защото преди няколко години Българската търговско-промишлена палата беше внесла един проектозакон и в момента го има на сайта ни, който обаче нещо не се хареса на някой“, отбеляза Лалов.\r\n„Въобще, има доста работа за вършене както в нашата къщичка, така и в къщичката, наречена Европейски съюз“, допълни той. „На сбирките, на които съм бил с участие на част от бранша, много от колегите не са далеч от мисълта да организират референдум за това България дали да остане член на Европейския съюз. Което е наистина доста крайна мярка, но когато те сложат в ъгъла тези красиви стари страни-членки, на тебе не ти остава нищо друго, освен да тръгнеш напред и да нападаш. А цялото транспортно съсловие са горе-долу около половин милион гласоподаватели, което не е никак малко, за да могат да проявят своето право на глас\", заяви още той. \r\nЛюба АЛЕКСИЕВА", "date": "2018.06.19", "title": "Красимир Лалов, превозвач: Трябва да се действа внимателно, да не се преиграва и да се използва доктрината „Макрон“ за други цели"}
{"url": "http://www.focus-news.net/news/2018/06/19/2535689/mkd-makedoniya-obsazhdaneto-na-dogovora-za-imeto-shte-se-provede-na-fona-na-protesti-pred-parlamenta-v-skopie.html", "text": "Депутатите в македонския парламент ще обсъждат договора за името на фона на протести пред сградата на законодателната власт в Скопие, отбелязва местното електронно издание МКД.\r\nДоговорът за промяна на името, който Македония и Гърция постигнаха миналата седмица бе внесен за обсъждане в парламента, с което бе отворен пътят за стартиране на процедурата за ратификацията му. Председателят на законодателния орган в Скопие Талат Джафери насрочи заседанието след среща с ръководителите на парламентарни групи. Той сподели очакванията си, че споразумението, подписано в неделя от министрите на външните работи на двете страни, ще бъде ратифицирано до петък. \r\nДепутатите трябва да гласуват за необходимостта от приемане на проектозакона за ратификация, след което дебатът ще бъде пренесен в Комисията по европейските въпроси. След разискването там ще бъде проведено гласуване и на пленарно заседание. За да бъде ратифициран договорът е необходимо мнозинство от 61 депутати.\r\nДепутатът Антонио Милошоски от ВМРО-ДПМНЕ, който е и председател на парламентарната Комисия по външна политика реагира на решението на правителството законопроектът за ратифициране на споразумението с Гърция да бъде предадено на Комисията по европейските въпроси, председателствана от Артам Груби от ДСИ. „Ратификациите са законовата компетентност на Комисията по външна политика. Всичко останало е нарушение на закона\", заяви Милошоски пред изданието. Съгласно думите му, правителството злоупотребява с властта си с цел да „прокара\" ратифицирането на договора с по-малко обсъждане.\r\nГражданите, които пет поредни дни протестираха пред парламента в Скопие призоваха за нов протест от 11 часа днес (12 часа българско време). Тогава трябва да започне и заседанието, в дневния ред на което е споразумението за името. Тереза Герова", "date": "2018.06.19", "title": "МКД (Македония): Обсъждането на договора за името ще се проведе на фона на протести пред парламента в Скопие"}
{"url": "http://www.focus-news.net/news/2018/06/19/2535703/kyustendil-ogranicheno-e-dvizhenieto-v-avariynata-lenta-pri-km-41-ot-avtomagistrala-struma-v-posoka-kulata-poradi-remontni-deynosti.html", "text": "Ограничено е движението в аварийната лента при км 41 от автомагистрала \"Струма\" в посока Кулата поради ремонтни дейности. Това съобщиха от пресцентъра на Агенция \"Пътна инфраструктура\". Трафикът до 16.00 часа днес ще се осъществява в скоростната лента. Шофьорите да се движат с повишено внимание и съобразена скорост.", "date": "2018.06.19", "title": "Кюстендил: Ограничено е движението в аварийната лента при км 41 от автомагистрала \"Струма\" в посока Кулата поради ремонтни дейности"}
{"url": "http://www.focus-news.net/news/2018/06/19/2535704/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Ден, след като представители на Гърция и Македония (в източника - Бивша югославска република Македония) подписаха споразумение за промяна на името, което подхрани протести както в Атина, така и в Скопие, президентът на южната ни съседка Прокопис Павлопулос се опита да потърси помирителен, но твърд тон, коментират в редакцията на електронното издание на гръцкия вестник Kathimerini.\r\n„Искаме приятелски отношения и благоприятстваме перспективи за Европа и НАТО\", заяви Павлопулос по отношение на северния гръцки съсед.\r\n„Това обаче изисква решение на въпроса за името по начин, който е съвместим с историята, международното право и достиженията на правото на ЕС, и по начин, който елиминира иредентизма\", подчерта гръцкият президент по време на среща с индийския му колега Рам Нат Ковинд в Атина.\r\nСледващата стъпка на Македония е кандидатурата за присъединяване към ЕС и НАТО, допълни Павлопулос, като подчерта, че това ще бъде възможно след „подходящото преразглеждане на Конституцията на Македония\".\r\nПавлопулос попадна под засилена критика от бившия консервативен премиер Андонис Самарас и други гръцки политици заради отказа му да се противопостави на споразумението за името, постигнато между правителствата в Атина и Скопие. И докато политическите партии в Гърция продължават да размишляват гласно дали страната е направила твърде много отстъпки на северния си съсед, същевременно споразумението бе предадено за обсъждане в парламента в Скопие. Очакванията са до петък да бъде ратифицирано от законодателния орган на Македония. През есента пък ще бъде организиран референдум, на който да се произнесат и гражданите на Македония.\r\nСпоразумението трябва да получи одобрение и в гръцкия парламент, където перспективата е по-неясна.  Младшият коалиционен партньор, „Независими гърци“ (АНЕЛ), вече заяви, че ще се противопостави на сделката.\r\n*** Прищина настоява Асоциацията на сръбските общини да бъде създадена в съответстие с Конституцията на Косово, което означава, че тя няма да има изпълнителни правомощия, съобщава електронното издание на вестник Gazeta Express.\r\nГлавният преговарящ на Косово в техническия диалог със Сърбия Авни Арифи се срещна в понеделник в Брюксел с представители на Европейския съюз, под чиято егида се водят преговорите за нормализация на двустранните отношения между двете страни. В рамките на срещата косовската делегация е представи резултатите от диалога и е повторила, че Асоциацията на сръбските общини ще бъде създадена въз основа на Конституцията на Косово.\r\nСъщевременно правителството на Косово обяви чрез прессъобщение, че в Брюксел са доволни от изпълнението на Косово на ангажиментите, поети в преговорния процес. Косовската делегация се е оплакала на ЕС за неуспеха на Сърбия да изпълни задълженията, заложени в постигнатите до този момент споразумения, подчертават от редакцията.\r\nПо-рано бе обявено, че Косово и Сърбия ще възобновят диалога на високо равнище до края на месец юни, но така и не бе обявено официално на коя точно дата това ще се случи.\r\n*** Депутатите в македонския парламент ще обсъждат договора за името на фона на протести пред сградата на законодателната власт в Скопие, отбелязва местното електронно издание МКД.\r\nДоговорът за промяна на името, който Македония и Гърция постигнаха миналата седмица бе внесен за обсъждане в парламента, с което бе отворен пътят за стартиране на процедурата за ратификацията му. Председателят на законодателния орган в Скопие Талат Джафери насрочи заседанието след среща с ръководителите на парламентарни групи. Той сподели очакванията си, че споразумението, подписано в неделя от министрите на външните работи на двете страни, ще бъде ратифицирано до петък. \r\nДепутатите трябва да гласуват за необходимостта от приемане на проектозакона за ратификация, след което дебатът ще бъде пренесен в Комисията по европейските въпроси. След разискването там ще бъде проведено гласуване и на пленарно заседание. За да бъде ратифициран договорът е необходимо мнозинство от 61 депутати.\r\nДепутатът Антонио Милошоски от ВМРО-ДПМНЕ, който е и председател на парламентарната Комисия по външна политика реагира на решението на правителството законопроектът за ратифициране на споразумението с Гърция да бъде предадено на Комисията по европейските въпроси, председателствана от Артам Груби от ДСИ. „Ратификациите са законовата компетентност на Комисията по външна политика. Всичко останало е нарушение на закона\", заяви Милошоски пред изданието. Съгласно думите му, правителството злоупотребява с властта си с цел да „прокара\" ратифицирането на договора с по-малко обсъждане.\r\nГражданите, които пет поредни дни протестираха пред парламента в Скопие призоваха за нов протест от 11 часа днес (12 часа българско време). Тогава трябва да започне и заседанието, в дневния ред на което е споразумението за името.\r\n*** Министърът на външните работи на Сърбия Ивица Дачич подчерта, че визовата политика на страната е хармонизирана с тази на Европейския съюз, като същевременно подчерта, че Белград има свои собствени интереси и все още не е част от клуба на Брюксел, пише електронното издание на сръбския вестник Danas.\r\nДачич направи коментарите в отговор на изявленията на европейски дипломати, които изразиха „загриженост“ от решението на Сърбия да премахне визите за трети страни по политически причини. В тази връзка Белград бе призован да се съобразява с визовата политика на Брюксел. „Сърбия има свои собствени интереси, защото все още не сме държава-член на ЕС“, припомни първият дипломат на Белград. \r\n„Във всеки случай ще се погрижим за предотвратяване на злоупотреби, както направихме досега. Ще анализираме всяка ситуация и в случай на увеличаване на броя на мигрантите, отново ще въведем визи за някои страни. Но това е малко лицемерно, защото имигрантите идват от ЕС, от Гърция и България, а сега Брюксел ни изнася лекции. Нека те (ЕС) решат този въпрос“, предложи Дачич, като отправи реторичен въпрос за това откъде са дошли повече от милион мигранти, влезли в Сърбия през последните три години. \r\n„Разбира се, от ЕС... Бъдете честни, признайте го\", призова Дачич.\r\n***Турция се нуждае от „нова кръв“ и „ново име“ като неин президент, за да се движи напред, заяви в понеделник кандидатът на основната опозиционна партия в страната „Републиканската народна партия (РНП) (Кемалистката) Мухарем Инче на предизборен митинг в провинцията Кахраманмараш, пише електронното издание на турския вестник Hurryiet.\r\n„Ако аз стана президент, нашите деца ще получат добро образование... Ще подобрим индустрията на основата на селското стопанство. Ще спасим нашите пасбища и селскостопански земи и ще предотвратим бездействието на нашите човешки ресурси. Ще използваме моретата много повече. Но уморен човек не може да се справи с това. Някой, който е управлявал страната 16 години, някой, който пое долара от 1,30 турски лири, а сега той е 4,60 турски лири не може да направи това. Турция се нуждае от нова кръв, ново име“, е заявил Инче, според цитата на „Анадолската агенция“.\r\n„Ако не можем да хванем големите промени (които се случват по света), ще останем бедни за още 100 години. Светът се променя и ние трябва да сме в крак с промените. (Президентът на Турция Реджеп Таийп) Ердоган казва: ‚Ще отгледам религиозно и отмъстително поколение‘. Имам възражение по този въпрос. Нямам възражения срещу религиозното възпитание, но това е работа на семейството“, добави кандидатът за президент на Кемалистите.\r\nАко той бъде избран за президент на предстоящите на 24 юни избори, Инче обеща, че ще направи религиозните курсове избирателни, които понастоящем са задължителни, освен за религиозните малцинства в страната.\r\n„Например, ако консервативно семейство каже ‚два часа религиозни курсове не са достатъчни за моето дете, искам те да посещават повече часове по ислямско право‘, тогава ние ще им предложим избираем курс, в който те могат да учат дори повече. Но ако друг каже ‚Не искам часове по религия‘, тогава няма да ги принуждаваме да ги посещават. Ще научим всички деца на чужди езици и математика. Ще свършим това заедно“, добави той.\r\nИнче обеща също „да свали значката си на РНП“ като президент и да прегърне всички от всяка част на обществото, като добави, че всички прослойки в турското общество ще бъдат представени в кабинета, който ще постигне „мир и помирение“ в страната.\r\n***", "date": "2018.06.19", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/06/19/2535701/ministar-boil-banov-shte-se-sreshtne-s-kmetovete-na-kazanlak-i-na-shipka-vav-vrazka-s-protsedurata-po-obyavyavaneto-na-chitalishte-svetlina-1861-za-pametnik-na-kulturata.html", "text": "Започва процедура по обявяването на Читалище „Светлина – 1861“ в гр. Шипка за паметник на културата. За това съобщи министърът на културата Боил Банов в предаването „Тази сутрин“ на бТВ, съобщиха от пресцентъра на Министерство на културата.\r\nТой уточни, че към момента сградата на читалището не може да бъде възстановена, тъй като е частна общинска собственост. Едва след получаването на статут на недвижима културна ценност читалището ще може да кандидатства за финансиране и по програми към МК.\r\nПо-късно днес в град Шипка министър Боил Банов ще се срещне с кметовете на Казанлък Галина Стоянова и на Шипка - Василка Панайотова, както и с областния управител на Стара Загора Гергана Микова.", "date": "2018.06.19", "title": "Министър Боил Банов ще се срещне с кметовете на Казанлък и на Шипка във връзка с процедурата по обявяването на Читалище „Светлина – 1861“ за паметник на културата"}
{"url": "http://www.focus-news.net/news/2018/06/19/2535706/robart-soltig-ek-evropeyskata-komisiya-predlaga-da-se-sazdade-regulatsiya-koyato-da-prevarne-varhovenstvoto-na-zakona-v-garant-za-byudzheta-na-es.html", "text": "Европейската комисия предлага да се създаде регулация, която да превърне върховенството на закона в гарант за бюджета на ЕС. Това каза Робърт Солтиг, съветник в ГД „Комуникации“ в Европейската комисия, по време на публичен дебат на тема „ЕС, ЕК, ЕИФ – Е, И? Как да (не)комуникираме по европейски теми“, предаде репортер на Агенция „Фокус“.\r\nНа въпрос как ЕК може да се пребори с лобитата, той отговори: „Няма перфектна организация и ЕС също не е перфектен. Но от моя гледна точка – на човек, който е живял по време на комунизма, мога да кажа, че нещата тук днес са много по-добри. Има възможности да се борим с различните лобита и това се случва чрез налагането на политиката за конкуренция. Съвсем наскоро например Брюксел каза на Google, че не може да печели от някои специфични ирландски данъчни предимства, така че ние сме силни и на европейско, и на национално ниво. Затова и върховенството на закона е важно за нас и ЕК предлага  да се създаде регулация, която да превърне върховенството на закона в гарант за бюджета на ЕС. Защото все пак бюджетът се взима от данъчните плащания на отделните хора“, обясни Солтиг.\r\nНа въпрос чува ли се гласът на гражданите в ЕК, той отговори: „Парламентите на отделните държави могат да оказват известен натиск върху Европейската комисия, така че гласът на гражданите на ЕС винаги се чува. Ако кажете, че европейските комисари не работят, то те в един момент ще спрат да съществуват. Европа трябва да бъде обект на много широк дебат. Дебат, който трябва да бъде убедителен. Трябва да участваме много по-активно в дискусии – особено онези, които не  са убедени в смисъла за гласуването за нов европейски парламент“.\r\nЦветилена СИМЕОНОВА", "date": "2018.06.19", "title": "Робърт Солтиг, ЕК: Европейската комисия предлага да се създаде регулация, която да превърне върховенството на закона в гарант за бюджета на ЕС"}
{"url": "http://www.focus-news.net/news/2018/06/19/2535695/yordanka-fandakova-kmet-na-sofiya-poluchihme-nad-1500-signala-zaradi-buryata-vchera.html", "text": "Получихме над 1500 сигнала заради бурята вчера. Това каза кметът на София Йорданка Фандъкова пред журналисти по време на проверка на почистването на участък от Владайска река, предаде репортер на Агенция „Фокус“. „От тях над 900 са за наводнени обществени и частни сгради. Имаме само 3 сигнала за паднали дървета в реки“, обясни Фандъкова.\r\n„Искам да призова гражданите и да ги помоля всички да се включим в работата по превенцията. Най-вече да не изхвърлят сериозни отпадъци в дерета и речни корита. Едрогабаритни отпадъци могат да блокират дерето и да станат наистина сериозни проблеми“, каза още столичният кмет.\r\nЦветелин ДИМИТРОВ", "date": "2018.06.19", "title": "Йорданка Фандъкова, кмет на София: Получихме над 1500 сигнала заради бурята вчера"}
{"url": "http://www.focus-news.net/news/2018/06/19/2535707/isa-sakali-kmet-na-selo-breznitsa-okolo-20-30-ot-zemedelskata-produktsiya-e-unishtozhena-sled-prolivnite-dazhdove.html", "text": "Около 20 - 30% от продукцията е унищожена след проливните дъждове. Това каза за Радио „Фокус“ - Пирин Иса Сакали, кмет на село Брезница, община Гоце Делчев. След бурята, която се разразила миналата седмица в четвъртък, има унищожена реколта от ягоди, малини и зеленчуци. „Последствията са поносими, но все пак не е приятно“, каза още Сакали. Той допълни, че има поражения и на пътната инфраструктура, с които сега се справят\r\nЛора КАЛЧЕВА", "date": "2018.06.19", "title": "Иса Сакали, кмет на село Брезница: Около 20 - 30% от земеделската продукция е унищожена след проливните дъждове"}
{"url": "http://www.focus-news.net/news/2018/06/19/2535705/manuel-momchilov-podpisah-preduprezhdenie-da-ne-se-narushava-dvizhenieto-po-patishtata-i-obshtestveniya-red-pri-provezhdaneto-na-sreshtata-za-noviya-pat-za-aheloy.html", "text": "Подписах предупреждение да не се нарушава Закона за движение по пътищата и обществения ред на общините Поморие и Несебър. Това каза за Радио „Фокус“ – Бургас Мануел Момчилов, жител на Ахелой и един от организаторите на провеждащата се днес среща на гражданите на Ахелой по повод недоволството им от новия път Поморие - Ахелой.\r\n„Звънят от ми от Районно управление – Поморие и ми казват, че трябва да поговорим.  Това не ме притесни, но по някакъв начин ни вързва ръцете“, каза още Момчилов. По думите му са получили предупреждение да не се затваря пътя, преди да са предприели каквито и да е действия, но според него това е единственият вариант да бъдат чути.\r\nТой добави, че се е случило хора от служебен транспорт от Ахелой са помолят  да бъдат спрени и да слязат, за което са били обвинени, че е нагласено и платено. „Което няма как да се случи, защото ние имаме реален проблем“, допълни организаторът на събитието.\r\nДеница ДИМИТРОВА", "date": "2018.06.19", "title": "Мануел Момчилов: Подписах предупреждение да не се нарушава движението по пътищата и обществения ред при провеждането на срещата за новия път за Ахелой"}
{"url": "http://www.focus-news.net/news/2018/06/19/2535690/yordanka-fandakova-kmet-na-sofiya-vsyaka-godina-pochistvame-mezhdu-50-i-100-km-rechni-korita.html", "text": "Всяка година почистваме между 50 и 100 км речни корита на територията на Столична община. Това каза кметът на София Йорданка Фандъкова пред журналисти по време на проверка на почистването на участък от Владайска река, предаде репортер на Агенция „Фокус“. „За тази година сме заложили почистването на 85 км като Столична община финансира почистването на 45 км. От тях вече 19 км са почистени“, уточни Фандъкова. \r\n„Истината е, че при по-зачестилите поройни дъждове най-важна е превенцията. От години сме въвели много сериозен контрол върху речните корита“, допълни тя. „Имаме и изграждане на диги като тази на река Лесновска в район „Кремиковци“. Финансираме ежегодно почистването на 500-метровите участъци на язовирните стени“, каза още столичният кмет.\r\nЦветелин ДИМИТРОВ", "date": "2018.06.19", "title": "Йорданка Фандъкова, кмет на София: Всяка година почистваме между 50 и 100 км речни корита"}
{"url": "http://www.focus-news.net/news/2018/06/19/2535709/pazardzhik-savetat-za-mladezhka-politika-v-peshtera-zapochna-kampaniya-za-nabirane-na-novi-chlenove.html", "text": "Съветът за младежка политика в Пещера започна кампания за набиране на нови членове, съобщиха за Радио „Фокус“ – Пазарджик от Младежката организация. Приемът на нови членове ще продължи до 1 юли. Всички, желаещи да се включат, могат да попълнят анкетна карта. Одобрените кандидати ще получат покана за участие във втория етап от кампанията чрез имейл и/или телефонно обаждане. Кампанията е премиерна за клон Пещера. Екипът търси позитивни младежи с активна гражданска позиция, които имат мотивацията да участват в развиването на младежките дейности в двата града и на личностните си умения и да създадат много нови контакти. През изминалите повече от две години са осъществени над 50 събития, събиращи младежи от Пазарджик и страната на едно място. Сред тях са Пазарджик Експо, Focus on success, Social Evenings, Национална среща на младежките съвети и парламенти в България, „Месец на четенето”, тренировъчни лагери и семинари.\r\nАлбена ЖИЛЕКОВА", "date": "2018.06.19", "title": "Пазарджик: Съветът за младежка политика в Пещера започна кампания за набиране на нови членове"}
{"url": "http://www.focus-news.net/news/2018/06/19/2535710/sofiya-dvuboy-na-loshite-momcheta-v-balgarskata-poeziya-v-praskov-i-l-lozanov-shte-se-sastoi-v-literaturniya-klub-na-stolichna-biblioteka-na-26-yuni.html", "text": "Двубой на лошите момчета в българската поезия В. Прасков и Л. Лозанов ще се състои в Литературния клуб на Столична библиотека на 26 юни 2018 г. (вторник) от 19.00 часа, съобщиха от пресцентъра на Столична община. \r\nКонцептуално или емоционално? Асоциално или емпатия към социалното? Кога едно стихотворение може да бъде обективно оценено или винаги субективният покер надделява? По какъв начин даден стих става структура? Сблъсък между Лъчезар Лозанов и Васил Прасков – двама от бившата група за литературен тероризъм „Рамбо 13“, които опитаха да прекроят пространството на поезията по собствените си мерки. Докато Лозанов е социално ангажиран, концептуален привърженик на висшата математика и пилотаж в писането, Прасков е асоциалният гуру на пълната анархия в него. \r\nКато подкрепящи ги ерудити спора ще продължат поетът и литературен критик доц. д-р Йордан Ефтимов от Нов български университет и Стефан Гончаров, поет и студент по скандинавистика от СУ „Св. Климент Охридски“. Кървав спор(т), онагледен със стихотворенията на двамата автори.\r\nМузикално и творчески към тях ще се присъедини с кавала и поезията си Иван Христов, а като помирител Бояна Желязкова със своята китара и авторските си песни, в които има и едното, и другото. Припомняме карнавалното присъствие на рамбоидната едновремешна група с нейните вътрешни лудости и конфликти, след която в българския ъндърграунд и литературен авангард от началото на новия век вече нищо не беше същото.", "date": "2018.06.19", "title": "София: Двубой на лошите момчета в българската поезия В. Прасков и Л. Лозанов ще се състои в Литературния клуб на Столична библиотека на 26 юни"}
{"url": "http://www.focus-news.net/news/2018/06/19/2535713/blagoevgrad-90-godishna-zhena-e-izmamena-s-5-800-lv-zaradi-cherna-magiya.html", "text": "90-годишна жена е измамена с 5 800 лв. заради „черна магия“. Това съобщиха от ОДМВР - Благоевград. Жена на 90-години от град Благоевград е съобщила в 01 РУ - Благоевград, че около 12.00 часа на 18 юни 2018 г. е въведена в заблуждение от две непознати за нея жени, че ѝ е направена „черна магия“. На потърпевшата е нанесена щета на приблизителна стойност около 5 800 лева. По случая е образувано досъдебно производство.", "date": "2018.06.19", "title": "Благоевград: 90-годишна жена е измамена с 5 800 лв. заради „черна магия“"}
{"url": "http://www.focus-news.net/news/2018/06/19/2535712/veliko-tarnovo-v-grada-se-provezhda-dvudnevna-kampaniya-za-sabirane-na-opasni-bitovi-otpadatsi.html", "text": "Двудневна кампания за събиране на опасни битови отпадъци се провежда в града на 18 и 19 юни. Това съобщиха от пресцентъра на Община Велико Търново. В два мобилни пункта всеки желаещ може да предаде излязло от употреба електрическо и електронно оборудване, стари и негодни батерии и акумулатори, автомобилни гуми, лекарства с изтекъл срок на годност, замърсени опаковки, живачни термометри, флуоресцентни тръби, почистващи препарати, дезинфектанти, химикали, пестициди, масла и лепила.\r\nОрганизатори на кампанията са Община Велико Търново и фирма „Балбок инженеринг“. \r\nНа 18 юни пунктът за събиране на опасни отпадъци ще бъде в квартал „Картала“ на паркинга на ул. „Стоян Михайловски“. На 19 юни акцията продължава в кв. „Колю Фичето“ в зона за паркиране на ул. „Симеон Велики“ срещу градския мол. Във всеки от двата дни пунктът ще работи от 10.00 до 16.00 часа. Допълнителна информация може да бъде изискана и получена в общинския отдел „Околна среда“, на телефони: 062/619502 и 062/619522.", "date": "2018.06.19", "title": "Велико Търново: В града се провежда двудневна кампания за събиране на опасни битови отпадъци"}
{"url": "http://www.focus-news.net/news/2018/06/19/2535714/api-vremenno-se-ogranichava-dvizhenieto-po-pat-i-1-vidin-montana-v-uchastaka-ruzhintsi-belotintsi-za-izteglyane-na-avariral-tezhkotovaren-avtomobil.html", "text": "Временно се ограничава движението на всички МПС по път I-1 Видин - Монтана в участъка Ружинци - Белотинци до 15.00 часа днес за изтегляне от обхвата на пътя на аварирал тежкотоварен автомобил, намиращ се при км 65 при разклона за с. Черно поле. Това съобщиха от пресцентъра на Агенция \"Пътна инфраструктура\". МПС изчакват на място. Трафикът се регулира от „Пътна полиция\".", "date": "2018.06.19", "title": "АПИ: Временно се ограничава движението по път I-1 Видин - Монтана в участъка Ружинци - Белотинци за изтегляне на аварирал тежкотоварен автомобил"}
{"url": "http://www.focus-news.net/news/2018/06/19/2535715/sport-grigor-dimitrov-zapochva-uchastieto-si-v-sezona-na-trevni-kortove.html", "text": "Григор Димитров започва участието си в сезона на тревни кортове с двубой срещу босненеца Дамир Джумхур от турнира в „Куинс Клъб\" в Лондон. Мачът помежду им първи в програмата на централния корт и ще започне не по-рано от  14.00 часа. При успех във втория кръг най-добрият тенисит на България ще играе срещу победителя от срещата между Новак Джокович и Джон Милман.\r\nГригор Димитров е шампион в надпреварата от 2014 г. Именно това е и турнирът, в който българинът има най-много участия – от 2009 година насам той не е пропускал участие в състезанието в британската столица.", "date": "2018.06.19", "title": "Спорт: Григор Димитров започва участието си в сезона на тревни кортове"}
{"url": "http://www.focus-news.net/news/2018/06/19/2535708/die-sueddeutsche-zeitung-sporat-za-ubezhishteto-e-nedostoen-akt-merkel-i-zeehofer-se-otdalechavat-ot-otgovornoto-upravlenie-na-germaniya.html", "text": "Отношенията между „сестринските“ ХДС и ХСС са отровени. Лидерът на християндемократите Ангела Меркел има право: канцлерът и вътрешният министър на Германия трябва да умеят да разговарят помежду си, но за съжалние както тя, така и Хорст Зеехофер засега показват единствено колко далеч един от друг са в позициите си, коментират в редакцията на Die Sueddeutsche Zeitung, най-тиражираният вестник в страната.\r\nМеркел и Зеехофер се отдалечават от отговорното управление на Германия. Не е изключено в крайна сметка да се наложи и двамата да направят отстъпки.Това със сигурност няма да сложи край на конфликта между ХДС и баварския премиер Маркус Зьодер. Неговите последни драматични, антиевропейски вопли са в остро противоречие на проевропейските корени на християндемократите. Те не са настроение, те се наложиха като доктрина след края на Втората световна война. Без значение какви са фантазиите на Зьодер и неговия ХСС, Меркел никога няма да им позволи те да избуят, категорични са в редакцията на вестника.Тереза Герова", "date": "2018.06.19", "title": "Die Sueddeutsche Zeitung: Спорът за убежището е недостоен акт, Меркел и Зеехофер се отдалечават от отговорното управление на Германия"}
{"url": "http://www.focus-news.net/news/2018/06/19/2535716/ministar-rumen-porozhanov-balgariya-ostava-angazhirana-s-badeshteto-na-osp-i-sled-kraya-na-svoya-mandat-kato-predsedatel-na-saveta-na-es.html", "text": "„България остава ангажирана с бъдещето на ОСП и след края на своя мандат като Председател на Съвета на ЕС. Готови сме да споделим натрупания опит и да подкрепим нашите колеги от Австрия“. Това заяви министърът на земеделието, храните и горите по време на последния Съвет на ЕС по земеделие и рибарство в Брюксел, председателстван от България, съобщиха от пресцентъра на  Министерството на земеделието, храните и горите.\r\n„Бъдещето на тази политика след 2020 г. беше един от приоритетите на Българското Председателство на Съвета на ЕС. Тази тема присъстваше, в по-голяма или по-малка степен, във всички работни и дискусионни формати през последните почти 6 месеца. В първото тримесечие на годината усилията на моя екип и на мен самия бяха насочени към това Съветът да излезе с единно становище за основните елементи на бъдещата селскостопанска политика. Приемането на заключенията на Председателството, подкрепени от 23 държави-членки беше ясен сигнал към Комисията в работата ѝ по подготовката на представеното днес законодателно предложение за бъдещето на ОСП“, подчерта министър Порожанов.\r\nМинистърът допълни, че предложението на комисията, публикувано на 1 юни, отчита много от идеите на страните членки, представени в Заключенията. Той обърна внимание, че все още остават много въпроси за решаване. „Както стана ясно и от днешната дискусия, сред тях са нуждата от истинско опростяване на правилата, по-голяма гъвкавост за страните-членки при избора си къде и как да инвестират финансирането си по линия на ОСП, навременни плащания към фермерите, мерки във връзка с опазването на околната среда и изменението на климата“, каза още той.\r\nОсвен бъдещето на ОСП, заседанието премина под знака на рибарството. В центъра на дискусиите бе следващата многогодишна финансова рамка и по-конкретно Европейският фонд за морско дело и рибарство. Съветът приветства предложението за новия фонд и най-вече ролята му да допринесе за постигане на социално-икономически и екологични цели на общата политика в областта на рибарството.\r\nТой е в размер на 6,14 милиарда евро и цели да подпомогне морската икономика и рибарските общности в ЕС.", "date": "2018.06.19", "title": "Министър Румен Порожанов: България остава ангажирана с бъдещето на ОСП и след края на своя мандат като Председател на Съвета на ЕС"}
{"url": "http://www.focus-news.net/news/2018/06/19/2535719/elka-dimova-zam-kmet-na-dobrich-usiliyata-na-obshtinskata-administratsiya-sa-nasocheni-kam-zapazvane-na-danachnite-stavki.html", "text": "Усилията на общинската администрация в Добрич през последните години са насочени към запазване на данъчните ставки и това е видно на практика. Това заяви зам.-кметът „Финанси и общинска собственост“ Елка Димова, предаде кореспондентът на Радио „Фокус” – Варна. „В последните три години няма промяна в местните данъци, към това се добавят и добрите резултати на повишение на събираемостта с всяка следваща година\", посочи зам.-кметът. Това е факт, защото са увеличени възможностите, чрез които гражданите могат да плащат своите данъци, улеснен е достъпът до информация за данъчните задължения на всяко едно лица. „И разбира се абсолютно неуморно, последователно работим в посока на това да си събираме несъбраните приходи по години от некоректни данъкоплатци и граждани, които считат, че нямат задължения да плащат данъци в нашия град“, отбеляза Елка Димова. През миналата година са извършени проверки за неправилно декларирани и въобще недекларирани имоти. Изпратени са 660 съобщения до граждани по това основание. В резултат на такива взети мерки вече са входирани нови 603 декларации. Те са с нови или коригирани данни. Общо 296 000 лв. допълнителни задължения на данъкоплатците са начислени в резултат на тези декларации, посочи Елка Димова. Общината работи много добре с частните съдебни изпълнители, допълни тя. Зам.-кметът припомни, че от тази година общините като институция са освободени от задължението да плащат авансово вноските към таксите на частните съдебни изпълнители. Това е свалило още една пречка пред администрациите да търсят тяхната помощ за събиране на вземанията. 219 преписки са предадени за миналата година. Постъпили са 157 000 лв., събрани чрез частни съдебни изпълнители. Елка Димова увери, че този процес ще продължи. „Ще продължи категорично и процесът на проверки по отношение на конструкции на имоти. Гражданите ще продължат да получават съобщения, ако по една или друга причина са декларирали, че имотите им са полумасивни, а живеят в едни масивни и много хубави кооперации или къщи. Съответно това ще има като последствие за тях начисляване на данък за 5-годишен период назад, съответно с дължимите лихви“, каза зам.-кметът. Елка Димова допълни, че този подход в работата ще продължи независимо от това дали годината е изборна или не и дали определени социални категории граждани очакват снизхождение към тях. „Ние твърдо стоим зад това, че продължаваме нашата политика да събираме приходите на Общината. Смятаме, че това е добро за града, независимо кой го управлява и какво се случва. В този бюджет трябва да постъпват приходите от всички граждани, за да могат да се посрещат техните очаквания и да се случват добри неща в града, защото това са парите, с които ние работим и оперираме“, каза Елка Димова. Изпълнението на приходите към 31 май е 57% от годишния план. 59,30% са данъчните приходи. По думите на зам.-кмета нормалният процент за петмесечието е около 46. \r\nЖулиета НИКОЛОВА", "date": "2018.06.19", "title": "Елка Димова, зам.-кмет на Добрич: Усилията на общинската администрация са насочени към запазване на данъчните ставки"}
{"url": "http://www.focus-news.net/news/2018/06/19/2535721/blagoevgrad-teatralen-festival-talantino-razkriva-prikazni-svetove-pred-detsata-na-grada.html", "text": "Благоевград е домакин на VI поредно издание на детски театрален фестивал „Талантино“. Началото ще бъде поставено на 25 юни, понеделник, в Младежки дом, съобщиха от пресцентъра на Община Благоевград. Първото представление в тазгодишното издание е \"Царицата на Чардаша\" от Имре Калман и ще бъде представена от Ученически театрален състав при СУ „Христо Ясенов“, град Етро Поле  в 16:00 часа. Официалното откриване на „Талантино“ ще бъде от 19:00 часа, а веднага след това талантите от театрална школа „Ер малък“ към ДТ „Проф. Енчо Халачев“- Благоевград ще представят „Ревизор“ от Н.В. Гогол. \r\nТретият спектакъл е на Арт асоциация „Водолей“, детска театрална школа „Водолей“, които ще играят „Копче за сън“ по Валери Петров. Те ще влязат в роля на 26 юни от 10:00 часа. Вторият ден от фестивала продължава в 11:00 часа с „Бурята“ от Уилям Шекспир представена от Арт асоциация „Водолей“; детска театрална школа „Водолей“. Денят ще продължи отново с тяхно представление-  „Найден“ по „Индже“ от Йордан Йовков. В 14:30 часа те отново ще влязат в роля, но този път съвместно с Театрално-танцов спектакъл. Те ще представят „Гара Калкута“ по Ханок Левин.\r\n„Таласъмът Тропалан“ от Янко Митев излиза на сцената в 16:00 часа, представен от Театрална школа „Талантино“- Бургас. Фестивалният ден ще бъде закрит в 18:30 часа с „Не падайте духом“ от Станислав Стратиев, играно от Театрална школа „Талантино“- Бургас.\r\nНа 27 юни театърът започва в 10:0 часа с „Не се гаси туй, що не гасне“- драматизация по български автори, представена от Театрална школа към читалище „Св. Климент Охридски“-град Симитли. В 14:00 часа започва „Женско царство“ от Ст.Л.Костов- актьори без диплома град Правец. Детско юношески театър „Мускетарите“ ЦПЛР- Перник ще представят „Не падай духом“ от Станислав Стратиев.  Последното представление за деня ще бъде на Младежки театър „Приятели“- Пазарджик, които ще играят „Хотел между тоя и ония свят“ от Ерик Емануел Шмит. \r\n„Талантино“ продължава и на 28 и 29 юни, когато театралните почитатели ще могат да гледат „Снежанка и джуджетата“, „Колекционерът“ по романа на Джон Фаулз, „Очите на хората“, представен от Младежки театър „Драмеди“- София. Публиката ще може да види и ,,Домът на Бернарда“- „Очите на Бога“ по Ф.Г.Лорка.  \r\nСпециално за зрителите ще бъде представен и уъркшоп с доц. Огнян Спиров- преподавател по актьорско майсторство в ЮЗУ „Неофит Рилски“- Благоевград.\r\nВ последния ден от фестивала театрална школа „Чарли“- Пловдив ще излязат пред благоевградската публика, за да представят „Златоперко“ от Леда Милева. „Не падай духом“ също излиза в последния ден от тазгодишният фестивал „Талантино“. „Герда“ по Андерсен ще се играе от Театрално студио „Смехурко“ от град Банкя. \r\n  Молиер с „Училище за жени“ също ще зарадва жителите и гостите на града. Програмата на шестото поредно издание на „Талантино“  завършва с „Объркани“ на театрална школа „Юлий“- София.", "date": "2018.06.19", "title": "Благоевград: Театрален фестивал „Талантино“ разкрива приказни светове пред децата на града"}
{"url": "http://www.focus-news.net/news/2018/06/19/2535718/tsvetan-tsvetanov-gerb-evropeyskata-perspektiva-za-zapadnite-balkani-shte-ni-dade-mnogo-vazmozhnosti-za-podobryavane-na-transgranichnoto-satrudnichestvo-mezhdu-petrich-i-makedoniya.html", "text": "Европейската перспектива за Западните Балкани ще ни даде много възможности за подобряване на трансграничното сътрудничество между Петрич и Македония. Това каза в Петрич зам.-председателят на ГЕРБ и председател на парламентарната група на партията Цветан Цветанов, предаде репортер на Радио „Фокус‘‘ – Пирин. Той отбеляза, че кметът Димитър Бръчков вече е започнал да работи в тази посока чрез съвместните събития, които се организират заедно с Македония. Цветанов посочи за пример, че присъствието на кмета на Петрич в Струмица по време на постановката „Железния светилник“, на която присъстваха министър-председателят на Македония Зоран Заев и външният министър Екатерина Захариева, е показателен за това как чрез култура се градят добри съседски отношения. Той добави, че в Петрич резултатите са видими. „Мисля, че обществото ни подкрепя и можем да продължим да вървим успешно и в бъдеще“, каза още Цветанов. Той коментира и актуалната политическа обстановка в страната, като посочи, че в момента темата за предсрочни избори не е на дневен ред за ГЕРБ, както им се иска на опозицията. Цветанов отбеляза, че структурите на партията по места трябва да са готови за предстоящите европейски избори, при които ако ГЕРБ получи по-добър резултат от останалите политически сили, то това ще им даде и психологическо предимство за последващия местен вот. „Отсега трябва да се работи много интензивно и за самите местни избори, укрепвайки организацията по места. Виждам, че имаме широка подкрепа от обществото в Петрич. От Централната власт също подкрепяме Общината за реализирането на важни проекти, като това е следствие от доброто икономическо състояние на страната. Пример в това отношение е пазарът, чието откриване предстои. Преди хората седяха и продаваха своята продукция на земята, а сега ще имат хубав пазар, който ще промени и облика на града“, допълни Цветанов.\r\nПо време на срещата в Петрич бе утвърдено и новото ръководство на партията, като за председател бе избран Димитър Бръчков, който благодари на централното ръководство за гласуваното доверие. „Новото ръководство осъзнаваме и оценяваме каква отговорност носим. Резултатите, които постигнахме са в следствие на добрата ни екипна работа през годините. До този момент преживяхме много, но ни предстои още дълъг път да извървим, за да можем да постигнем още видими резултати“, подчерта Бръчков.\r\nОбластният координатор на ПП ГЕРБ за област Благоевград и народен представител Даниела Савеклиева от своя страна заяви, че структурата на партията в Петрич са силни и работят като много добър екип.\r\nВ Петрич заедно с Цветан Цветанов бяха и депутатите Александър Мацурев, Георги Динев и д-р Емил Тончев.\r\nЛивия НИНОВА", "date": "2018.06.19", "title": "Цветан Цветанов, ГЕРБ: Европейската перспектива за Западните Балкани ще ни даде много възможности за подобряване на трансграничното сътрудничество между Петрич и Македония"}
{"url": "http://www.focus-news.net/news/2018/06/19/2535702/yordanka-fandakova-kmet-na-sofiya-nyamame-danni-za-seriozni-shteti-po-infrastrukturata.html", "text": "Нямаме данни за сериозни щети по инфраструктурата. Това каза кметът на София Йорданка Фандъкова пред журналисти по време на проверка на почистването на участък от Владайска река, предаде репортер на Агенция \"Фокус\". \"Това се дължи и на дейностите по превенция - почистването на шахти, почистването на речни корита\", допълни тя. \"Такъв обем от дъжд като вчера, разбира се, не може да бъде поет от каквато и да е било канализация. Като цяло, мисля че за всички е ясно, че особено в града проблеми с оттичането почти нямаше. Там, където имаше те бяха свързани или с подземни нива, каквито са подлезите и транспортните тунели, или са свързани с проблеми със самата инфраструктура. Преди няколко години тези участъци бяха над 100. Сега сме ги свели под 20. Разбира се не мога да кажа, че всички шахти са били на 100% изчистени и никой не би могъл да каже това\", каза още тя. \"По отношение на метрото искам да повторя, че метрото не е спирали да се движи. Имаше наводнени метростанции и входове към тях. Ясно е, че при тежки наводнения винаги може да се стече вода по стълбите, тъй като са под земята\", каза още кметът на София.", "date": "2018.06.19", "title": "Йорданка Фандъкова, кмет на София: Нямаме данни за сериозни щети по инфраструктурата"}
{"url": "http://www.focus-news.net/news/2018/06/19/2535722/razgrad-okrazhnata-prokuratura-predade-na-sad-dvama-dushi-za-prichinyavane-po-nepredpazlivost-smartta-na-dvama-rabotnitsi-pri-trudova-zlopoluka-v-isperih.html", "text": "На съд с обвинителен акт на Окръжната прокуратура в Разград са предадени 40-годишният Р.В. и 52-годишният Е.Е. по обвинение за причиняване смъртта на работник и друг мъж поради незнание или немарливо изпълнение на занятие или друга правно регламентирана дейност, представляваща източник на повишена опасност. Това съобщиха от пресцентъра на Апелативна прокуратура - Варна.\r\nТежката трудова злополука, при която загинали 24-годишен работник и 76-годишен мъж, станала на 9 септември 2015 год. при изпълнението на проект за изграждане на водния цикъл на град Исперих. \r\nВ обвинителния акт, който вече е внесен в Разградския окръжен съд, прокуратурата е посочила нарушенията на Наредбата за минималните изисквания за здравословни и безопасни условия на труд при извършване на строително-монтажни работи. При работата по проекта била нарушена  технологията за последователността на изпълнение на тези дейности, не била прекратена работата и не бил осъществен контрол при изкопни работи в преовлажнена почва. Липсвали и ограждения, които да спрат достъпа на хора, неангажирани с дейности там, както и движението на превозни средства или строителни машини на  безопасно разстояние от изкопите, които влизали в задълженията на техническия ръководител на обекта, какъвто бил подсъдимият Р. В.\r\nСпрямо подсъдимия Е.Е., който работел като шофьор на товарен автомобил за извозване на земна маса, Окръжната прокуратура в Разград е конкретизирала нарушенията му като водач на МПС на обекта. Вместо да се движи по обходен път, той преминал с товарния автомобил успоредно на изкопа и на твърде близко и опасно разстояние от него. Спрял, тъй като една от жертвите била застанала на пътя му. След това потеглил, но част от камиона пропаднал в изкопа, където се намирал един от пострадалите работници. Пропадането на земните маси наклонило на една страна товарния автомобил и той паднал в него. Там се намирал един от работниците, които свързвали тръбите за водния цикъл. При откъсването на земните маси в изкопа бил завлечен от камиона и мъжът, който не трябвало да се намира там. \r\nПредстои делото срещу двамата подсъдими да бъде насрочено за разглеждане в Разградския окръжен съд.", "date": "2018.06.19", "title": "Разград: Окръжната прокуратура предаде на съд двама души за причиняване по непредпазливост смъртта на двама работници при трудова злополука в Исперих"}
{"url": "http://www.focus-news.net/news/2018/06/19/2535723/angel-vukodinov-zarnoproizvoditel-porazheniyata-ot-gradushkite-sa-lokalni-no-ako-dazhdovete-prodalzhat-ima-opasnost-da-vloshat-kachestvoto-na-kulturite.html", "text": "Пораженията от градушките са локални. Това каза Ангел Вукодинов от УС на Съюза на зърнопроизводителите в Пловдив и член на Националната асоциация на зърнопроизводителите за Агенция „Фокус“ по повод резултатите от лошите метеорологични условия в последните дни върху земеделските култури. „Тежко и горко на този, на който се случи. В района на Брезово имаше градушки миналата седмица, което ще се отрази неблагоприятно на колегите там. През последните дни и в Бургаско имаше доста проблеми, а миналата седмица проблемна беше Северна България. Локални са тези бури и градушки, но на който се случи може да претърпи много големи загуби“, допълни той. \r\n„Общо взето, предвид факта, че особено в Южна България започна доста активно жътвата този дъжд не е благоприятен за прибиране на реколтата. Надяваме се да спрат дъждовете, защото ако продължават постоянно, има опасност да влошат качеството на културите. Това ще доведе до проблеми в организацията на производителите и цените. Там където вали е добре за пролетните култури – слънчоглед, царевица, нахут. За някои неща е добре, а за други - не е. Който има добри застраховки, евентуално може да разчита на застрахователите“, каза още той.\r\nЦветелин ДИМИТРОВ", "date": "2018.06.19", "title": "Ангел Вукодинов, зърнопроизводител: Пораженията от градушките са локални, но ако дъждовете продължат има опасност да влошат качеството на културите"}
{"url": "http://www.focus-news.net/news/2018/06/19/2535720/ministar-ekaterina-zaharieva-nyama-da-ima-problem-po-izpalnenieto-na-dogovora-ni-za-dobrosasedstvo-s-makedoniya-sled-preimenuvaneto-y.html", "text": "Няма да има проблем по изпълнението на Договора ни за добросъседство с Македония след преименуването й. Това каза пред журналисти вицепремиерът и министър на външните работи Екатерина Захариева във връзка с договора за добросъседство с Македония, предаде репортер на Агенция \"Фокус\". Захариева коментира, че по тази логика е все едно страната ни да промени всичките си договори, в които е подписана като Народна Република България, а те все още са в сила.\r\nНа въпрос дали Смесената комисия по договора с Македония работи, министър Захариева поясни, че членовете й са направили чисто работно посещение в Македония. \"В началото на юли месец ще имат и първото заседание\", коментира тя. Във връзка с Брекзит, министърът коментира: \"Преговорите са сложни. Най-важното е, че ние успяхме да запазим единството. Това беше работата на България като честен брокер по отношение на преговорите за Брекзит\", допълни Захариева.\r\nНа въпрос дали има рискове за България след Брекзит, тя посочи, че на база анализите на ресорните министерства, не бива излишно да се драматизира. \"Все още съм умерен оптимист и считам, че до октомври месец е абсолтно реалистично да се постигне съгласие по въпросите на Брекзит\", каза още външният министър.\r\nДеница КИТАНОВА", "date": "2018.06.19", "title": "Министър Екатерина Захариева: Няма да има проблем по изпълнението на Договора ни за добросъседство с Македония след преименуването й"}
{"url": "http://www.focus-news.net/news/2018/06/19/2535728/sliven-do-38-l-kv-m-dazhd-sa-izmereni-v-oblastta-prez-izminaloto-denonoshtie.html", "text": "До 38 л/ кв. м дъжд са измерени в областта през изминалото денонощие. Дъждът беше придружен с градушка. Не са постъпвали сигнали за сериозни поражения по инфраструктурата. Има нанесени щети при овощните насаждения. Това съобщиха за Радио „Фокус“ – Сливен от сдружение „Българска праскова“. Най-сериозни са пораженията при кайсиите. Градът е увредил плода. Пострадали са градини край Глуфишево и Сливен. По – рано градушката нанесе сериозни поражения върху прасковената реколта в района на Гавраилово и по поречието на река Тунджа. Там имаше пострадали стопани и заради сланите. На места прасковените насаждения са пострадали на 100%. Въпреки прогнозируемия недостиг на български плодове – праскови и кайсии, овощарите не очакват увеличение на изкупните цени.\r\nЛюдмила ЙОРГОВА", "date": "2018.06.19", "title": "Сливен: До 38 л/ кв. м дъжд са измерени в областта през изминалото денонощие"}
{"url": "http://www.focus-news.net/news/2018/06/19/2535726/d-r-emil-kabaivanov-kmet-na-karlovo-pri-men-ne-sa-postapvali-ustni-ili-pismeni-signali-za-deystviya-na-kmeta-na-voynyagovo-ulichavashti-go-v-podkup.html", "text": "До този момент при мен, при заместниците ми и при секретаря на общината не са постъпвали устни или писмени сигнали за действия на кмета, уличаващи го за искане или вземане на подкуп. Това каза за Радио „Фокус” - Пловдив кметът на Община Карлово д-р Емил Кабаиванов по повод ареста на кмета на Войнягово Тодор Танковски. Вероятно става въпрос за незаконен добив на инертни материали, но не знам подробности”, добави Кабаиванов. „В крайна сметка има съд и той ще реши. Жалко е, че един млад човек, който сега започва своята кариера, е поставен под ударите на закона, но не мога да кажа дали е виновен, или не. Това не е моя работа”, добави кметът. Кабаиванов каза, че ще може да говори повече по случая, когато се запознае с фактите, които ще представи прокуратурата. По думите на Емил Кабаиванов, кметът на Войнягово, както кметовете на останалите селища с над 360 жители, е избран мажоритарно от гражданите на селото и носи отговорност през Закона и пред тях. Той не е служител на Общината, не е назначаван от общинския кмет и затова засега той не може да каже повече.\r\nЦветана ТОНЧЕВА", "date": "2018.06.19", "title": "Д-р Емил Кабаиванов, кмет на Карлово: При мен не са постъпвали устни или писмени сигнали за действия на кмета на Войнягово, уличаващи го в подкуп"}
{"url": "http://www.focus-news.net/news/2018/06/19/2535711/katya-andreeva-dnes-ochakvame-da-predstavim-spisaka-s-oporni-tochki-ot-koito-da-zapochnat-promenite-v-zakona-za-horata-s-uvrezhdaniya.html", "text": "Днес очакваме да представим списъка с опорни точки, от които да започнат промените в закона за хората с увреждания. Това каза за Радио „Фокус“ - Бургас Катя Андреева, една от протестиращите. По думите ѝ се очаква сигнал от представители на Община Бургас, за да могат представители на недоволните родители от града да изпълнят искането на премиера Бойко Борисов.„Фокус“ припомня, че преди дни министър-председателят Бойко Борисов поиска от представители на протестиращите в Бургас да представят списък с „пробойните“, защото се отпускали много пари за хората с увреждания, а те твърдели, че не стигат до тях. След това те трябва да го представят на кмета на града Димитър Николов, който да ги заведе в София, за да го представят там.\r\nВеселина НИКОЛОВА", "date": "2018.06.19", "title": "Катя Андреева: Днес очакваме да представим списъка с опорни точки, от които да започнат промените в Закона за хората с увреждания"}
{"url": "http://www.focus-news.net/news/2018/06/19/2535729/sofiya-ogranicheno-e-dvizhenieto-v-izprevarvashtata-lenta-pri-km-13-i-km-33-na-avtomagistrala-trakiya-v-posoka-burgas-poradi-remontni-deynosti.html", "text": "Ограничено е движението в изпреварващата лента при км 13 и км 33 на автомагистрала \"Тракия\" в посока Бургас поради ремонтни дейности. Това съобщиха от пресцентъра на Агенция \"Пътна инфраструктура\". Трафикът в двата участъка се осъществява в активната лента. Шофьорите да се движат с повишено внимание и съобразена скорост.", "date": "2018.06.19", "title": "София: Ограничено е движението в изпреварващата лента при км 13 и км 33 на автомагистрала \"Тракия\" в посока Бургас поради ремонтни дейности"}
{"url": "http://www.focus-news.net/news/2018/06/19/2535727/veliko-tarnovo-nov-16-srezov-skener-raboti-v-bolnitsa-d-r-dimitar-pavlovich-v-svishtov.html", "text": "Нов 16-срезов скенер вече работи в свищовската болница „Д-р Димитър Павлович“. До сега в лечебното заведение имаше апарат, който се ползваше под наем. Това каза в предаването „Добре дошли в Свищов“ на Радио „Фокус“ – Велико Търново кметът на Свищов Генчо Генчев. Томографът бе купен със средства по проект „Вашето здраве има значение! – Модернизация на болниците в Зимнич и Свищов“, реализиран съвместно от Община Свищов и Община Зимнич по Програма „Interreg V-A Romania-Bulgaria“. Вече тече 5-дневно обучение на медиците, които ще работят с него. С новата техника ще се постигне осъществяване на комплексна и висококачествена диагностика, което е изключително важно за ефективността на свищовското лечебно заведение. На среща с медиите кметът на Свищов Генчо Генчев благодари на фирмите и екипа по проекта за качествената работа и доставките в срок. Той поздрави лекарите, работещи в МБАЛ „Д-р Димитър Павлович“, с новата придобивка. Представителят на фирмата доставчик добави, че подобни скенери има инсталирани на 20 места в България, а със същите параметри са само 4.\r\nВ рамките на проекта предстоят посещения на екипите от Българска и Румънска страна в лечебните заведения от двете страни на река Дунав за обмяна на опит и повишаване компетентността при работата с високотехнологичната апаратура. За болницата в Свищов, освен доставянето на компютърен томограф, е заложено и купуването на реаномобил от най-ново поколение. Общата сума, която ще усвои Община Свищов по проекта, е в размер на 763.231.29 евро, от които 2% са собствен принос.\r\nЛуиза ТРАНЧЕВА", "date": "2018.06.19", "title": "Велико Търново: Нов 16-срезов скенер работи в болница „Д-р Димитър Павлович“ в Свищов"}
{"url": "http://www.focus-news.net/news/2018/06/19/2535725/ognyan-zlatev-predstavitelstvo-na-ek-v-balgariya-nyama-da-se-sazdava-obshtoevropeyska-televiziya-zashtoto-tova-bi-bilo-direktna-namesa-v-svobodniya-pazar.html", "text": "Няма да се създава общоевропейска телевизия, защото това би било директна намеса в свободния пазар. Това каза Огнян Златев – ръководител на Представителството на Европейската комисия в България, по време на публичен дебат на тема „ЕС, ЕК, ЕИФ – Е, И? Как да (не)комуникираме по европейски теми“ в отговор на въпрос дали се мисли за създаването на такава телевизия, предаде репортер на Агенция „Фокус“. „Едно от обясненията защо няма общоевропейска телевизия е, че това би била директна намеса на пазара. А все пак ние сме тези, които популяризираме принципите на свободния пазар. И в този смисъл няма как да налагаш изисквания и ограничения на свободния пазар. Единственият начин, по който можем да се намесим, е да възпитаваме у младите хора европейски дух още докато са съвсем млади, още от училище и да не ги оставяме под влиянието на телевизии от други континенти. Ние трябва да разказваме за Европейския съюз, а не да представяме информацията сухо“, каза той.\r\nНа въпрос как може да се разпространят европейските идеи, Златев обясни: „Опитахме  се да направим шофьорите на таксита посланици на европейската идея, но се оказа, че не можем да намерим достатъчно интелигентни шофьори на таксита. Но се оказа, че във Франция например това може да се случи с фризьорки и козметички“.\r\nНа въпрос каква е неговата прогноза за победител на Световното първенство по футбол, Златев отговори: „Нека да кажем, че моят фаворит са европейските отбори“.\r\nЦветилена СИМЕОНОВА", "date": "2018.06.19", "title": "Огнян Златев, Представителство на ЕК в България: Няма да се създава общоевропейска телевизия, защото това би било директна намеса в свободния пазар"}
{"url": "http://www.focus-news.net/news/2018/06/19/2535732/debatat-za-kohezionnata-politika-e-debat-za-badeshteto-na-evropa-zayavi-vitsepremierat-tomislav-donchev.html", "text": "Дебатът за кохезионната политика е дебат за бъдещето на Европа. Това заяви вицепремиерът Томислав Дончев пред участниците в пленарната среща на Конференцията на комисиите по европейските въпроси на парламентите на Европейския съюз в София, съобщават от пресцентъра на Народното събрание. Форумът е заключителното събитие от Парламентарното измерение на Българското председателство на Съвета на ЕС. \r\nТомислав Дончев участва в сесията “Силна и ефективна Кохезионна политика след 2020 г. “. \r\nВсички съмнения, колебания, които имаме по отношение на кохезионната политика са де факто съмнения, колебания в съюза ни като такъв, подчерта вицепремиерът. По думите му няма друг инструмент, който инвестира в Европа като съюз, няма друг индикатор колко вярваме в Европа, колко сериозно гледаме на нея. \r\nНашият съюз преживява една криза на идентичността, смята Томислав Дончев. Всички проблеми имат един лек – всеобщо консенсусно убеждение какъв съюз ни е необходим – колко силен, колко регулиращ нещата навътре, колко амбициозен навън отвъд географските си граници, посочи той. \r\nПолитика, която не е разбираема от гражданите, няма как да бъде автентично подкрепена, подчерта вицепремиерът Дончев. Според него опростяването на правилата не е административен каприз, това е въпрос на достъп и подкрепа от страна на гражданите, на всички, които кандидатстват по финансови инструменти на държавите-членки. Разходването на средства трябва да бъде обвързано с реформи, каза още той. \r\nДиректорът за бюджета, комуникациите и общите въпроси в Главна дирекция „Регионална политика“ на Европейската комисия Дана Спинант също подчерта, че кохезионната политика е неразривно свързана с бъдещето на ЕС. Тя посочи, че Европейската комисия е направила предложение за балансирана и структурирана политика за сближаване, която следва да продължи да бъде политика за всички региони. \r\nПо-голяма част от финансирането по политиката на сближаване ще продължи да се заделя за най-малко развитите региони и регионите в преход, заяви Дана Спинант. Тя уточни, че 86 процента от средствата ще отидат в най-слабо развитите региони и регионите в преход. В България вече има региони в преход, което показва и напредък от присъединяването на страната към ЕС до момента, добави директорът за бюджета, комуникациите и общите въпроси в Главна дирекция „Регионална политика“. \r\n Европейската комисия предлага политика, която е по-добре синхронизирана с политическите приоритети на ЕС, отбеляза Дана Спинант.  Целите, за които ще изразходим средствата, са по-малко, но по- ясни – искаме да постигнем по-интелигентна Европа, по-зелена и по-екологично чиста Европа, по-свързана и сигурна Европа, Европа – по-близо до гражданите, подчерта тя. Предложената политика е по-гъвкава, предвижда се по нея да има междинен преглед, за да може при необходимост да се адаптира изборът на инвестиции, уточни Дана Спинант. \r\nЩе има по-голяма гъвкавост за прехвърляне на средства от един фонд към друг и по-опростена процедура за прилагане на политиката на сближаване. Съкратени са с 50 процента правилата, опростяване е предвидено и за управляващите органи, и за бенефициентите, подчерта тя и уточни, че се предлага по-голяма отговорност на национално равнище. Ще разчитаме на по-голям процент на национално съфинансиране, добави Дана Спинант. \r\nДиректорът за бюджета, комуникациите и общите въпроси в Главна дирекция „Регионална политика“ на Европейската комисия подчерта, че трябва да се положат усилия за постигане на съгласие по предложенията на ЕК преди изборите за Европейски парламент (ЕП) през следващата година. В противен случай ще има много голямо закъснение в прилагането на програмите и пропуснати ползи за регионите и гражданите, заяви тя. \r\nПредседателят на Комисията по регионално развитие (REGI) в Европейския парламент Искра Михайлова посочи, че за ЕП и за комисията по регионално развитие проблемите на бъдещата кохезионна политика са проблеми не само на днешния ден. Тя подчерта, че ЕП вече година и половина работи, подготвяйки позицията си за предложенията на ЕК и преди представянето на предложението за нова финансова рамка, ЕП е гласувал резолюции по два доклада – за бъдещата финансова рамка и за собствените ресурси и приходи на ЕС. \r\nПредложението на ЕК е много близко до очакванията и изискванията на ЕП и на комисията по регионално развитие, заяви Искра Михайлова. Ние настоявахме за по-гъвкав бюджет и го получихме, настоявахме за ориентирана към очакванията на гражданите кохезионна политика, посочи тя. По думите й фокусирането върху 5 приоритета, вместо досегашните 11, ще облекчи изучаването им. Тези приоритети са свързани с очакванията на европейските граждани, те са близки до дневния ред на Европа и позволяват бъдещата политика на сближаване да бъде достатъчно ефективна и да дава европейска добавена стойност, която да позволи ясно разграничаване на постигнатото чрез подкрепата на ЕС, подчерта Искра Михайлова. \r\nОт Европейския фонд за регионално развитие подчертаха, че кохезионната политика е най-важният финансов инструмент, с който разполага ЕС за стимулиране на регионалната икономика. Тя е най-прекият начин, по който ЕС може да окаже положително въздействие върху живота на своите жители. Европейският фонд за регионално развитие разгледа предложението, направено от ЕК за кохезионната политика, и му даде висока оценка, защото са положени усилия политиката да бъде по-гъвкава, по-опростена и целите да бъдат по-ясни. \r\nНационалните парламенти на страните от ЕС са тези, които могат да гарантират, че силната позиция на градовете и регионите в бъдеще ще бъде запазена, подчертаха от Европейския фонд за регионално развитие.", "date": "2018.06.19", "title": "Дебатът за кохезионната политика е дебат за бъдещето на Европа, заяви вицепремиерът Томислав Дончев"}
{"url": "http://www.focus-news.net/news/2018/06/19/2535730/ognyan-zlatev-predstavitelstvo-na-ek-v-balgariya-noviyat-byudzhet-predlozhen-ot-es-shte-nakara-darzhavite-da-poemat-poveche-otgovornost.html", "text": "Новият бюджет, предложен от ЕС, ще накара държавите да поемат повече отговорност. Това каза Огнян Златев – ръководител на Представителството на Европейската комисия в България, по време на публичен дебат на тема „ЕС, ЕК, ЕИФ – Е, И? Как да (не)комуникираме по европейски теми“, предаде репортер на Агенция „Фокус“. На въпрос пари срещу реформи ли е новата мантра на ЕС и има ли сфера, в която ЕС трябва да инвестира по-малко пари, Златев отговори: „Ние сме в съвсем нов и различен исторически момент от това, което е бил той, когато ЕС е бил създаден. За тези повече от 60 г. нещата са се променили, сменили са се поколенията. И младите хора приемат всичко за даденост. Но трябва да си припомним, че ние сами носим отговорност за света около себе си. За това бюджетът, който е предложен от ЕС, е да се поеме повече отговорност. Държавите да поемат повече отговорност. Сега сме във времената на поемане на отговорност. Затова се призовава за отговорност и за повече гражданска активност“\r\nНа въпрос как ще се отрази на България новата многогодишна финансова рамка на ЕС, Златев отговори: „Тепърва предстои тежката работа по защитаването на този бюджет. По начина, по който е предложена новата многогодишна финансова рамка, можем да кажем, че България ще бъде облагодетелствана от начина, по който годишният бюджет е разписан. Около 8% повече са средствата за България. Но за да се случи това, то трябва да бъде аргументирано“, коментира той.\r\nЦветилена СИМЕОНОВА", "date": "2018.06.19", "title": "Огнян Златев, Представителство на ЕК в България: Новият бюджет, предложен от ЕС, ще накара държавите да поемат повече отговорност"}
{"url": "http://www.focus-news.net/news/2018/06/19/2535734/sofiya-vazstanoveno-e-dvizhenieto-po-pat-i-1-sofiya-botevgrad-pri-km-205.html", "text": "Възстановено е движението по път I-1 София - Ботевград при км 205. Това съобщиха от пресцентъра на Агенция \"Пътна инфраструктура\". Трафикът временно се осъществяваше в една лента поради аварирал тежкотоварен автомобил.", "date": "2018.06.19", "title": "София: Възстановено е движението по път I-1 София - Ботевград при км 205"}
{"url": "http://www.focus-news.net/news/2018/06/19/2535736/varna-trotoari-zasipani-sas-star-asfalt-i-beton-zatrudnyavat-dvizhenieto-na-peshehodtsite-po-patya-mezhdu-varna-i-zlatni-pyasatsi.html", "text": "Голяма част от тротоарите на пътя от Варна за Златни пясъци са трудно проходими въпреки големия ремонт от зимата, предаде репортер на Радио „Фокус“ – Варна. Въпреки че поставените нови бордюри пречат на плажуващите от града, дошли с колите си, да паркират неправомерно край натоварената пътна артерия, придвижването пеш също понякога е невъзможно заради струпани стар асфалт, бетон и чакъл след ремонтните дейности. Една от проблемните точки в разгара на туристическия сезон е районът между Дома за стари хора „Гергана“ и комплекса Слънчев ден. За да стигнат от близкия подлез до автобусната спирка, хората трябва преодолеят огромните неравности, образувани от купчини остатъци от строителна дейност. Отпадните материали са затрупали тротоарните плочки, които видимо доскоро са били в задоволително състояние. Допълнителна пречка за пешеходците представляват и неокастрените клони на дърветата, както и буйните храсти, закриваща видимостта на водачите край пътя. На много места, прикрити зад гъста листна маса са и някои от пътните знаци.\r\nДиана СТОЕВА", "date": "2018.06.19", "title": "Варна: Тротоари, засипани със стар асфалт и бетон затрудняват движението на пешеходците по пътя между Варна и Златни пясъци"}
{"url": "http://www.focus-news.net/news/2018/06/19/2535737/ginche-karaminova-gerb-pazardzhik-obshtestvoto-tryabva-da-bade-neprimirimo-kam-izvarshitelite-na-domashno-nasilie-i-saprichastno-kam-zhertvite.html", "text": "Всяка четвърта жена в страната е обект на домашно насилие под различните му форми – физическо, психическо, сексуално, емоционално. Това каза по време на представянето на резултатите от проекта за намаляване проявите на домашно насилие общинският председател на ГЕРБ - Пазарджик Гинче Караминова, предаде репортер на Радио \"Фокус\" - Пазарджик. Караминова отбеляза, че този проблем често остава скрит зад стените на семейството, тъй като много често жертвите на насилие мълчат за това. „Скрито в семейството остава и насилието над деца. Много често виждаме грубо отношение, обиди, шамари, дърпане на уши. Тук трябва да бъдем непримирими, защото детето така са възпитава в страх и в подражаване на модела на поведение на родителя“, каза също Караминова. Тя допълни, че важна роля има превенцията, но тя зависи не само от институциите, но и от всички хора. „Обществото трябва да бъде непримиримо към насилника и съпричастно към жертвата. Пострадалите от домашно насилие обикновено търсят вината в себе си, затварят се в себе си, не споделят проблемите си. Не се досещат, че могат да потърсят помощ, за да се справят с проблема. Какво правят околните – те смятат, че не трябва да се бъркат в личните отношения между свои близки или съседи, но това не е така, защото трябва да се помогне на жертвите да намерят решение“, допълни Караминова. Тя каза, че организации като Фонда да превенция на престъпността – ИГА се справя успешно в тази посока, защото работи не само с пострадалите, но и с насилниците.\r\nВаня НИКОЛОВА", "date": "2018.06.19", "title": "Гинче Караминова, ГЕРБ - Пазарджик: Обществото трябва да бъде непримиримо към извършителите на домашно насилие и съпричастно към жертвите"}
{"url": "http://www.focus-news.net/news/2018/06/19/2535740/veliko-tarnovo-s-edna-poveche-sa-paralelkite-za-priem-sled-sedmi-klas-v-svishtovska-obshtina-spryamo-predhodnata-godina.html", "text": "С една повече са паралелките за прием след седми клас в Свищовска община, спрямо предходната година. Общият брой на новите класове ще е 11. Това съобщи в предаването „Добре дошли в Свищов“ на Радио „Фокус“ – Велико Търново Румяна Кузева, началник Отдел „Образование“ в Община Свищов. Те са разпределени в петте школа, които са в крайдунавския град. „Ще бъде разкрита една паралелка профил „Природни науки“ в СУ „Цветан Радославов“ с прием от 26 ученици, две паралелки в СУ „Николай Катранов“ общ брой 52-ма ученици в профил „Чужди езици“ и профил „Английски език“. В СУ „Димитър Благоев“ имаме профилирана паралелка „Софтуерни и хардуерни науки“, с прием от 26 ученици, като в същото училище, но профил „Предприемачески“, отново имаме прием от 26 ученици и една професионална паралелка в СУ „Димитър Благоев“ – „Компютърен график, компютърна графика“ – 16 ученици прием“, уточни Румяна Кузева. Тя допълни, че приемът в професионалните гимназии е малко по-различен. Там в един клас учениците ще са разделени на две направления. В Държавна търговска гимназия – „Организатор на интенрент приложения и електронна търговия“ – 13 ученици, „Организация на туризма и свободното време“ – 13 ученици, „Застрахователно и осигурително дело“ – 13 ученици и „Оперативно счетоводство“ – 13 ученици. „Това са две паралелки с четири професионални направления в едно училище. И в Свищовска професионална гимназия „Алеко Константинов“ – 13 ученици в „Електрически инсталации“, 13 ученици в „Компютърна техника и технологии“, 13 ученици в „Автотранспортна техника“ и 13 ученици в „Мебелно производство“. Това са четири специалности, пак“, поясни експертът. Последната специалност в същото училище е „Производство и обслужване в заведенията за хранене и развлечение“. Това е така наречената специалност „Ресторантьори“, в която ще бъдат приети 26 ученици.\r\nЛуиза ТРАНЧЕВА", "date": "2018.06.19", "title": "Велико Търново: С една повече са паралелките за прием след седми клас в Свищовска община спрямо предходната година"}
{"url": "http://www.focus-news.net/news/2018/06/19/2535739/energiynite-regulatori-na-balgariya-i-turtsiya-podpisaha-sporazumenie-za-dvustranno-satrudnichestvo.html", "text": "Взаимодействието между енергийните регулатори на Балканите способства не само за установяване на ефективно сътрудничество между тях, но е и фактор в подкрепа на усилията на държавите за повишаване на енергийна сигурност на региона. Това заявиха председателите на регулаторните органи на България и Турция доц. Иван Иванов и Мустафа Ялмаз, които подписаха Споразумение за двустранно сътрудничество, съобщиха от пресцентъра на Комисията за енергийно и водно регулиране (КЕВР). Документът създава институционалната правна рамка за обмяна на добри практики между КЕВР и Регулаторния орган за енергийния пазар в Турция (EMRA) и е насочен към повишаване качеството на регулаторната дейност. Споразумението предвижда двата органа да обменят информация за регулаторните политики при спазване на националните законови рамки и изисквания. EMRA и КЕВР ще развиват административния си капацитет чрез участие в специфични обучителни дейности - конференции, семинари и работни срещи. На подписването на споразумението присъстваха членовете на КЕВР Евгения Харитонова, Пенка Трендафилова, Александър Йорданов, Ремзи Осман, Георги Златев и Владко Владимиров.  \r\nДоц. Иван Иванов изтъкна, че след посещението на делегация на КЕВР в Турция през 2017 г., между двата енергийни регулатора са установени много добри взаимоотношения. Според него подписаното споразумение за сътрудничество създава добра основа за конкретни резултати от дейността на смесените работни групи, които двата регулатора предстои да формират в области от взаимен интерес – електроенергетика и природен газ.  Заявено беше, че след официалното откриване на газопровода ТАНАП и предстоящото завършване на Южния газов коридор, за страните от Балканите се създават нови перспективи за доставки на природен газ и за повишаване на енергийната сигурност на региона. Според доц. Иванов откриването на 27 юни на разширението на Транзитния газопровод за Турция в участъка от Компресорна станция „Лозенец“ до очистно съоръжение „Недялско“ има важно значение, защото създава възможност за реверсивни доставки на природен газ между България и Турция.\r\n„Взаимодействието между балканските регулатори допринася за развитието на енергийния сектор и за икономическия растеж на страните от региона“, подчерта  президентът на Регулаторния орган за енергийния пазар в Турция Мустафа Ялмаз на проведените разговори между двете делегации. Той оцени подписаното споразумение за сътрудничество като фактор за консолидиране на енергийния пазар в региона и като основа за споделяне на добри регулаторни практики. Сред основните насоки в дейността на EMRA Мустафа Ялмаз посочи развитието на енергийната инфраструктура на Турция, което има определящо значение за развитието на борсовата търговия в страната. Изнесена беше информация, че Турция е не само най-големия енергиен пазар на електроенергия и природен газ на Балканите, но по търгувани обеми страната заема 4-то и 5-то място в Европа,  съответно - в областта на търговията с природен газ и на търговията с електроенергия.  Основната цел на турския енергиен регулатор е тези възможности в енергийния сектор на Турция да бъдат насочени към развитие на търговията с България в областта на електроенергия и природен газ и чрез нашата страна да достигат пазарите на ЕС, което ще допринесе за енергийната сигурност на континента, заяви Мустафа Ялмаз.\r\nНа проведените разговори бяха обсъдени и конкретни въпроси от взаимен интерес в областта на нормативната регулаторна база и укрепване на сътрудничеството между балканските енергийни регулатори в рамките на издигнатата от КЕВР инициативата за създаване на Регионален Консултативен форум на регулаторите. \r\nПодписаното споразумението за сътрудничество с AERS  е продължение на провежданата от КЕВР активна политика на разширяване и активизиране на взаимодействието с националните регулаторни органи на други страни. Комисията  има подписани двустранни споразумения за сътрудничество с енергийните регулатори на Румъния, Гърция, Република Македония, Черна гора и Сърбия, както и с водните регулатори на Косово, Албания и Грузия.", "date": "2018.06.19", "title": "Енергийните регулатори на България и Турция подписаха споразумение за двустранно сътрудничество"}
{"url": "http://www.focus-news.net/news/2018/06/19/2535738/ivitsa-dachich-sarbiya-e-gotova-da-plati-polovin-milion-dolara-za-sreshta-s-donald-tramp.html", "text": "Не поставяме под съмнение въпроса дали трябва да се наеме някой да лобира за интересите на Сърбия в САЩ, заяви пред белградския вестник „Политика\" ръководителят на дипломацията на западната ни съседка Ивица Дачич, предава македонската информационна агенция „Макфакс“.\r\nДачич прецени, че половин милион долара биха били достатъчни, за да бъде организирана среща с президента на САЩ Доналд Тръмп. „Подобни договори се публикуват на сайта на американското правосъдно министерство, а цената обикновено е известна, от 50 хил.  до 15о хил. долара за месец, в зависимост от целта\", коментира Дачич. Той добави, че лобирането в Сърбия се възприема негативно и се превръщат в инструменти на политически атаки, които пряко противоречат на националните интереси.\r\nПо-рано „Политика\" публикува материал, в който твърдеше, че косовският президент Хашим Тачи е дал повече от половин милиона евро на фирма, която да договори  среща с Тръмп. На държавния глава на Украйна Петро Порошенко услугата е струвала най-малко 400 хил. долара.Тереза Герова", "date": "2018.06.19", "title": "Ивица Дачич: Сърбия е готова да плати половин милион долара за среща с Доналд Тръмп"}
{"url": "http://www.focus-news.net/news/2018/06/19/2535741/d-r-dimitar-dimitrov-kmet-na-obshtina-vetrino-yazovirite-i-vodnite-obekti-v-obshtinata-sa-provereni-i-ne-predstavlyavat-potentsialna-zaplaha.html", "text": "Язовирите и водните обекти в общината са проверени и не представляват потенциална заплаха, защото са под непрекъснато наблюдение. Това каза за Радио „Фокус“ – Варна д-р Димитър Димитров, кмет на Община Ветрино. „На територията на Община Ветрино има 11 язовира, от които 5 са отдадени на концесия. На 28 април 2018 г. беше извършена проверка на всички язовири от комисия, назначена от Областния управител. При проверката бяха изготвени констативни протоколи за всички язовири, като на концесионерите им бе поставен срок за отстраняване на констатираните пропуски до началото на месец септември. При проверката комисията установи, че направените предписания от предходната проверка са отстранени. Предписанията бяха свързани с почистване на храсти и растителност на сухите и мокри откоси на язовирните стени, а също с поставяне на водоотточни рейки и почистване на коритата на реките 500 метра след стените на язовирите“, добави д-р Димитър Димитров. По думите му по-голямата част на реките и деретата, преминаващи през територията на населените места в общината са вдълбочени, а именно реките в с. Неофит Рилски, с. Габърница, с. Ветрино, с. Ягнило и с. Млада гвардия. За останалите населени места общината е кандидатствала за средства от фонд „Бедствия и аварии“. На този етап коритата на всички реки са почистени от тревна растителност и храсти, като се почистват периодично с цел подобряване на необходимата им проводимост. „В началото на тази година бе актуализиран планът за защита при бедствия на територията на Община Ветрино в раздел „Наводнения“, а също така бяха актуализирани всички останали т.е. на отдадените на концесия язовири. Предвид констатираната от комисията ситуация и състоянието на водните обекти като общ извод се налага това, че в настоящия момент няма реки и язовири на територията на Община Ветрино, които да представляват потенциална опасност за населението. При възникване на извънредни ситуации имаме готовност за оказване на помощ на населението“, допълни д-р Димитър Димитров.\r\nМилена СТОЕВА", "date": "2018.06.19", "title": "Д-р Димитър Димитров, кмет на Община Ветрино: Язовирите и водните обекти в общината са проверени и не представляват потенциална заплаха"}
{"url": "http://www.focus-news.net/news/2018/06/19/2535735/okrazhna-prokuratura-burgas-vnese-v-sada-iskane-za-nalagane-na-postoyanna-myarka-za-neotklonenie-zadarzhane-pod-strazha-spryamo-tenyo-e-obvinen-v-ubiystvo-na-zhena.html", "text": "Окръжна прокуратура – Бургас внесе в съда искане за налагане на постоянна мярка за неотклонение „задържане под стража“ спрямо Теньо Е. Това съобщиха от пресцентъра на Апелативна прокуратура - Бургас. Той е привлечен като обвиняем за това, че на 16.06.2018 г. около 19:30-20:00 часа, в дом находящ в гр. Айтос с особена жестокост, умишлено умъртвил жена, като й нанесъл множество удари с ръце (юмруци) и ритници в областта на главата, следствие на които на 17.06.2018 г. около 02:30 часа, същата е починала, като деянието е извършено при условията на опасен рецидив – престъпление по чл. 116, ал. 1, т. 6 и т. 12, вр.чл. 115, вр.чл. 29, ал. 1, б. „а“ и б. „б“ от НК.\r\nОчаква се Окръжен съд – Бургас да насрочи заседанието си.", "date": "2018.06.19", "title": "Окръжна прокуратура – Бургас внесе в съда искане за налагане на постоянна мярка за неотклонение „задържане под стража“ спрямо Теньо Е., обвинен в убийство на жена"}
{"url": "http://www.focus-news.net/news/2018/06/19/2535733/plovdiv-kmetat-na-selo-voynyagovo-e-arestuvan-sas-150-lv-podkup.html", "text": "Районна прокуратура - Карлово наблюдава досъдебното производство срещу кмета на село Войняговоц за лично укривателство с цел имотна облага. Досъдебното производството е било образувано на 18 юни 2018 г. с разпит на свидетел, който е заявил, че лицето с инициали Т.Т. поискал сума в размер на 150 лева, за да спомогне на лице, което е разследвано за друго престъпление по чл.240а от Наказателния кодекс, да бъде осуетено спрямо него наказателно преследване – за незаконен добив на инертни материали от коритото на река Стряма, в землището на село Войнягово, общ. Карлово. Това съобщиха от пресцентъра на Апелативна прокуратура - Пловдив.\r\n До момента е установено, че на 18 юни 2018 г., в гр. Карлово, между Т.Т. и горепосоченото лице е била уговорена среща на паркинг в централната част на града, като на Т.Т. била предадена поисканата сума. Предвид неотложността на случая, при стриктно  спазване на процесуалните изисквания,  непосредствено след предаване на сумата, управляваният от Т. Т. автомобил бил спрян за проверка и при извършеното претърсване била намерена сума в размер на 150 лв., в купюри от 20 и 10 лева, за които той заявил, че сумите са за нуждите на кметство Войнягово. Иззет е и мобилния телефон на Т.Т. , от който се е водела комуникацията между лицата.\r\nВ момента се провеждат активни процесуално-следствени действия под ръководството на Районна прокуратура - Карлово. Т.Т. е бил задържан за срок от 24 часа. Днес предстои повдигане на обвинение и преценка относно наличие основанията за задържането му .За престъплението по чл.294 ал.2 от Наказателния кодекс се предвижда наказание „лишаване от свобода“ до 5 години.", "date": "2018.06.19", "title": "Пловдив: Кметът на село Войнягово е арестуван със 150 лв. подкуп"}
{"url": "http://www.focus-news.net/news/2018/06/19/2535743/dobrich-dni-na-ruskata-kultura-shte-se-provedat-v-grada.html", "text": "Предстои ни поредната среща от Дните на руската култура, които се организират от Община град Добрич, Сдружение за приятелство и сътрудничество с балканските държави с Председател Андрей Галкин и Международната обществена организация „Изкуство без граници“ с Председател Людмила Козлова, съобщиха от пресцентъра на Община град Добрич.\r\nИзложба с картини от известни руски художници ще бъде открита в Регионална библиотека „Дора Габе“ в град Добрич на 20 юни от 17.30 ч. \r\nСъщият ден от 18.30 часа на сцената на площад „Свобода“ ще има концерт на Фолклорен ансамбъл „Кириллица“ с ръководител Алина Тихонова и Танцов ансамбъл „Фантазия“ с ръководител Ирина Гусева. \r\nВтори техен концерт ще има на 26 юни от 18.30 часа на същото място.\r\nЩе се насладим на образци от руския танцов и песенен фолклор.", "date": "2018.06.19", "title": "Добрич: Дни на руската култура ще се проведат в града"}
{"url": "http://www.focus-news.net/news/2018/06/19/2535742/radostina-nocheva-administrator-na-proekt-priemi-me-v-kyustendil-nashata-tsel-e-da-zatvardim-predostavyaneto-na-uslugata-priemna-grizha.html", "text": "Нашата цел е да затвърдим предоставянето на услугата „Приемна грижа”. Това каза пред Радио „Фокус” – Кюстендил Радостина Ночева, администратор на проект „Приеми ме” за Община Кюстендил. По думите ѝ продължава изпълнението на дейностите по проекта. Община Кюстендил изпълнява всички ангажименти по проекта в партньорство с Агенция „Социално подпомагане”. „Целта на проекта е да се затвърди предоставянето на тази социална услуга, тъй като тя вече функционира от 2010 година и се предоставя по проект „И аз имам семейство”, който премина в проект „Приеми ме 2015”. Услугата не е нова, просто затвърждаваме този модел като алтернативна форма за отглеждане на деца в риск в семейна среда и вече сме на ниво за повишаване качеството на предоставяне на услугата, като това се изразява в нейния професионализъм на всички нива”, каза Радостина Ночева. По думите ѝ когато проектът е започнал не се е знаело много какво е то приемна грижа. „Сега вече е постигнато ниво, в което когато се говори за деца да обичаш, да се привързваш, да страдаш, да се радваш е нещо съвсем нормално. Но за добро качество на услугата трябва да има професионализъм. Това изисква наличие на практически знания и умения в процеса на грижата. Това постигаме със заложените в проекта  една от дейностите – супервизии на приемните родители, които се изпълняват от външен изпълнител”, каза Радостина Ночева. По думите ѝ се правят обучения, както индивидуални, така и групови супервизии. \r\n\"32 са утвърдените професионални семейства за Община Кюстендил\", каза още Ночева. По думите ѝ 3 приемни семейства са заличени от регистъра, като две от тях сами са си подали заявления с желание за заличаване. „Тоест сблъскали са се, разбрали са какво е да си приемен родител, разбрали са какво е приемна грижа и са си дали сметка дали могат, или не могат. Социалните работници от областния екип, едно от основните им задължения е да оказват подкрепящата услуга на приемните семейства и не само на тези, при които има настанени деца, ами и на тези които са вписани в регистъра”, каза Радостина Ночева. По думите ѝ на територията на общината има настанени 32 деца в 28 професионални приемни семейства. Деца с увреждания, които се отглеждат в приемни семейства са 6. „От ноември 2016 година вече проектът се изпълнява на областно ниво, тоест ще кажа и за другите общини по няколко думи. В Дупница има 10 утвърдени приемни семейства. Там няма доброволно семейство. През месеца на територията на общината в премените семейства са били настанени 9 деца в 7 семейства”, каза Радостина Ночева. В Кочериново има 4 семейства, като само в едно има настанено дете. А в  Бобов дол има две утвърдени семейства и две настанени деца в тях. Актуализирани са програмите за закрила на детето плана за развитието на приемната грижа.\r\nВенцеслав ИЛЧЕВ", "date": "2018.06.19", "title": "Радостина Ночева, администратор на проект „Приеми ме” в Кюстендил: Нашата цел е да затвърдим предоставянето на услугата „Приемна грижа”"}
{"url": "http://www.focus-news.net/news/2018/06/19/2535731/sporat-mezhdu-hds-i-hss-merkel-sigurno-proklina-denya-v-koyto-reshi-da-se-kandidatira-za-chetvarti-mandat-komentari-v-germanskiya-pechat-agentsiya-fokus.html", "text": "Отношенията между „сестринските“ ХДС и ХСС са отровени. Лидерът на християндемократите Ангела Меркел има право: канцлерът и вътрешният министър на Германия трябва да умеят да разговарят помежду си, но за съжалние както тя, така и Хорст Зеехофер засега показват единствено колко далеч един от друг са в позиците си, коментират в редакцията на Die Sueddeutsche Zeitung, най-тиражираният вестник в страната.. Не е изключено в крайна сметка да се наложи и двамата да направят отстъпки.Това със сигурност няма да сложи край на конфликта между ХДС и баварския премиер Маркус Зьодер. Неговите последни драматични, антиевропейски вопли са в остро противоречие на проевропейските корени на християндемократите. Те не са настроение, те се наложиха като доктрина след края на Втората световна война. Без значение какви са фантазиите на Зьодер и неговия ХСС, Меркел никога няма да им позволи те да избуят, категорични са в редакцията на вестника.\r\nБи било преувеличено състоянието на взаимно недоверие в Съюза (ХДС/ХСС) да бъде опредлеено дори като примирие. Двамата противници току-що са намерили начин да не допуснат незабавна ескалация на правителствената криза. Пропастта между двете „сестрински“ партии от политическия блок бе преодоляна със сламка, която ще се окаже твърде крехка. В основата им обаче остава „фундаментално несъгласие\", както сам отбеляза федералният вътрешен министър Хорст Зеехофер (ХСС), коментират в редакцията на вестник  Stuttgarter Zeitung.\r\nКолапсът на правителството в Берлин е предотвратен за момента. Но как в бъдеще Ангела Меркел и Хорст Зеехофер ще работят заедно? Властта на канцлера е понесе тежък удар. Вероятно . Особено ако се има предвид, че мнозина в редиците на собствената й партия – ХДС – взеха страната на баварската партия (ХСС) в спора за политиката в областта на убежището. А ХСС се прояви като успешен изнудвач. Загубите обаче са и за двете „сестрински“ партии, а изходът от ситуацията засега изглежда изпълнен с много неизвестности, уверени са в редакцията на Kölner Stadt-Anzeiger.\r\nС по-голямо хладнокръвие реагират в редакцията на водещия национален ежедневник Die Frankfurter Allgemeine Zeitung. , съобщи вестникът.\r\nВътрешнополитическият експерт на ХДС Армин Шустер настоя за консултации на партиите от голямата коалиция в Берлин преди срещата на високо равнище на Европейския съюз, която трябва да се проведе в края на месец юни.\r\nИзданието припомня, че в понеделник председателят на ГСДП Андреа Налес се обърна с призив към канцлера на ФРГ Ангела Меркел да насрочи извънредна среща, като същевременно призова ХСС и ХДС да намерят начин да изгладят противоречията си пред провеждането на форума на високо равнище на ЕС в края на месеца. „Спорът накърнява репутацията на политиката в Германия и преди всичко - репутацията на Германия в Европа\", подчерта Налес. \r\nПредседателят на ХСС и федерален вътрешен министър на Германия Хорст Зеехофер даде на Меркел срок от две седмици за промяна в политиката в областта на убежището. На свой ред канцлерът на ФРГ се противопостави на автоматичното отхвърляне на кандидатите за убежище на германската граница, за което настоя Зеехофер., пише националният ежедневник Die Welt.\r\nПроучване показва, че ХСС ще получи подкрепата на 18% от германските граждани. Рейтингът на по-голямата от двете „сестрински“ партии – Християндемократическия съюз на канцлера Ангела Меркел, ще достигне в национален мащаб 22%, дори и в случай, че бъде избираема и в Бавария. На трето място ще се нареди Германската социалдемократическа партия (ГСДП) със 17%, следвана от „Алтернатива за Германия (11%), „Зелени“ (10%) и Свободната демократическа партия (СвДП, шест процента).\r\nЗа ХСС може да гласуват само баварците. На фона на спора в редиците на управляващия Съюз обаче двете „сестрински“ партии се отчуждиха до степен, която провокира мнозина анализатори да заговорят за разделянето на двете партии от политическия блок. Федералният вътрешен министър Хорст Зеехофер (ХСС) настоява мигрантите, регистрирани в други държави от Европейския съюз, да бъдат спирани и връщани обратно още на германската граница. От друга страна, канцлерът Меркел и лидер на ХДС настоява за решение на европейско ниво и заплаши с т.нар. си политически компетенции. Тя сигнализира, че може дори да освободи от длъжност Зеехофер, ако възникне такава необходимост. Подобен сценарий обаче ще постави под сериозен въпрос бъдещето на „голямата коалиция“ в Берлин. \r\nСпорът очевидно вреди на Съюза (ХДС/ХСС). Последните проучвания на общественото мнение показват спад в избирателната подкрепа до рекордно ниските нива от 29%, докато рейтингът на германските социалдемократи се покачва с два пункта до 19%. Всички останали партии запазват процентите от предходната седмица, уточняват от редакцията.Тереза Герова", "date": "2018.06.19", "title": "Спорът между ХДС и ХСС: „Меркел сигурно проклина деня, в който реши да се кандидатира за четвърти мандат“ (Коментари в германския печат - Агенция „Фокус“)"}
{"url": "http://www.focus-news.net/news/2018/06/19/2535745/pazardzhik-sotsialno-predpriyatie-shte-osiguryava-zaetost-i-sotsialna-integratsiya-na-litsa-ot-riskovi-grupi-v-peshtera.html", "text": "Ново Социално предприятие ще осигурява заетост и социална интеграция на лица от рискови групи в Пещера. Това съобщи за Радио „Фокус“ – Пазарджик Зехра Алиш, зам.-кмет на Община Пещера. Подписан е и административен договор с Министерство на труда и социалната политика като Управляващ орган на Оперативна програма „Развитие на човешките ресурси” за предоставяне на безвъзмездна финансова помощ за изпълнение на проект „Подкрепа за осигуряване на заетост, социална и професионална интеграция на лица от рискови групи чрез социално предприятие в община Пещера“. „Целта на процедура е да се улесни достъпа до заетост и да се осигури подкрепа за социалното включване на уязвими групи чрез създаване на подходящи условия за тяхната професионална интеграция в сферата на социалната икономика. В проекта е предвидено реализирането на дейности за психологическо подпомагане, мотивиране, социална и професионална интеграция на лица от уязвимите групи, с цел насърчаване участието им на пазара на труда и създаване на умения за успешно справяне на работното място и/или адаптиране към работните условия при включването им в заетост“, уточни Алиш. Тя допълни, че в рамките на проекта ще се създаде общинско социално предприятие. Общата стойност на безвъзмездната финансова помощ е в размер на близо 376 500 лв. Проектните дейности ще се изпълняват 17 месеца.\r\nАлбена ЖИЛЕКОВА", "date": "2018.06.19", "title": "Пазарджик: Социално предприятие ще осигурява заетост и социална интеграция на лица от рискови групи в Пещера"}
{"url": "http://www.focus-news.net/news/2018/06/19/2535744/varna-57-godishen-mazh-e-zadarzhan-za-grabezh-i-poboy-nad-nepalnoletno-momiche.html", "text": "57-годишен мъж е бил задържан вчера във Варна заради грабеж и насилие над непълнолетно момиче. Това съобщават от Областната дирекция на МВР във Варна. Сигнал за инцидента е подаден около 14 часа. На ул. „Розова долина“ в квартал „Аспарухово“ задържаният нанесъл удари по тялото на жертвата и издърпал дамската й чанта. Самоличността на извършителя е установена след проведените незабавни оперативно-издирвателни дейности. Грабителят е добре известен на МВР. По случая има образувано досъдебно производство, материалите са докладвани в Районната прокуратура във Варна.", "date": "2018.06.19", "title": "Варна: 57-годишен мъж е задържан за грабеж и побой над непълнолетно момиче"}
{"url": "http://www.focus-news.net/news/2018/06/19/2535717/yordanka-fandakova-kmet-na-sofiya-prodalzhava-rabotata-v-transportniya-tunel-na-lavov-most.html", "text": "Продължава работата в транспортния тунел на Лъвов мост. Това каза кметът на София Йорданка Фандъкова пред журналисти по време на проверка на почистването на участък от Владайска река, предаде репортер на Агенция \"Фокус\". \"Това е в следствие не само на дъжда от вчера, а от два дни там се прави профилактика на помпите и за това и в момента движението е ограничено. Очакваме в рамките на днешния ден да бъде пуснато\", допълни тя. \"Сериозен беше проблемът в подлеза на бул. \"България\" и бул. Акад. \"Иван Гешов\" и в този на бул. \"България\" и бул. \"Гоце Делчев\", каза още Фандъкова.", "date": "2018.06.19", "title": "Йорданка Фандъкова, кмет на София: Продължава работата в транспортния тунел на Лъвов мост"}
{"url": "http://www.focus-news.net/news/2018/06/19/2535724/katya-andreeva-protestirashta-tryabva-da-se-sprat-porochnite-praktiki-na-komisiite-za-telk.html", "text": "Трябва да се спрат порочните практики на комисиите за ТЕЛК. Това каза за Радио „Фокус“ – Бургас Катя Андреева, част от палатковия лагер на недоволните от социалната система родители на деца с увреждания. По думите ѝ е всеизвестен факт, че има фалшиви документи от ТЕЛК и че срещу определена сума пари се вдигат проценти и се назначава чужда помощ. Тя добави, че познава родители, които след договорка с представители на ТЕЛК-а учат децата си да не говорят по време на комисията и ги водят на инвалидни колички.\r\n„Това е нещо изключително грозно и точно това нещо трябва да спре. Аз например имам 19-годишна дъщеря със Синдром на Даун, която боледува често. Няма как да започна работа като за 2 месеца, единият ще съм вкъщи“, каза още Андреева.\r\nСпоред нея не е трябвало да се тръгва от навлизането на Закона за личната помощ. „Може би беше пропуснато едно от най-важните неща – липсата на регистър. Защото без него няма как да се знае какво му има на отделния човек и какво му е необходимо“, допълни Андреева. Тя каза още, че всички те вярват, че нещата ще започнат да се променят – крачка по крачка.\r\nВеселина НИКОЛОВА", "date": "2018.06.19", "title": "Катя Андреева, протестираща: Трябва да се спрат порочните практики на комисиите за ТЕЛК"}
{"url": "http://www.focus-news.net/news/2018/06/19/2535750/varna-zadarzhani-sa-petima-dushi-za-poboy-nad-61-godishen-mazh-na-avtogarata-v-provadiya.html", "text": "Районната прокуратура в Провадия води досъдебно производство срещу четирима мъже и една жена заради нанесен побой на 61-годишен жител на село Славейково. Това съобщават от пресцентъра на ОДМВР - Варна. Сигнал за побоя е подаден вчера около 10.05 часа. Инцидентът е станал на автогарата в Провадия. След проведени незабавни оперативно-издирвателни дейности и процесуално – следствени действия е установено, че извършители на деянието са трима мъже от село Блъсково и мъж и жена от Провадия. Петимата са на възраст съответно – от 33 до 57 години. Те са задържани за срок до 24 часа.", "date": "2018.06.19", "title": "Варна: Задържани са петима души за побой над 61-годишен мъж на автогарата в Провадия"}
{"url": "http://www.focus-news.net/news/2018/06/19/2535751/kyustendil-za-poredna-godina-detsa-ot-grada-shte-imat-vazmozhnost-da-se-vklyuchat-v-leten-turnir-po-shahmat.html", "text": "За поредна година децата от Кюстендил ще имат възможност да се включат в летен турнир по шахмат. Това съобщи за Радио „Фокус” – Кюстендил Бойко Малинов, директор на Обединен детски комплекс – Кюстендил, организатор на традиционния турнир. Тази година състезанието ще се проведе на 30 юни в сградата на Обединен детски комплекс, а в момента се извършва записване на всички желаещи да участват в него. Те трябва да бъдат на възраст от 5 до 18 години. „Турнирът ще се проведе по швейцарска система. За всички участници са осигурени награди”, каза Бойко Малинов. По думите му този вид спорт целогодишно се развива в Обединен детски комплекс, като от дълго време работи и школа по шахмат.\r\nВенцеслав ИЛЧЕВ", "date": "2018.06.19", "title": "Кюстендил: За поредна година деца от града ще имат възможност да се включат в летен турнир по шахмат"}
{"url": "http://www.focus-news.net/news/2018/06/19/2535747/vidin-predsedatelyat-na-okrazhniya-sad-vladimir-stoyanov-chete-prisadata-po-sluchaya-za-vzriva-v-gorni-lom.html", "text": "Председателят на Видинския окръжен съд Владимир Стоянов чете присъдата по случая за взрива в Горни Лом, предаде репортер на Радио \"Фокус\". Бившият началник на отдел \"Контрол на общоопасните средства\" в МВР Божидар Василев и Ивелина Бахчеванова - бивш директор в икономическото министерство са оправдани по повдигнатите обвинения. \r\nВ момента съдията чете се присъдата на собственика на завода Валери Митков. „Фокус“ припомня: На 1 октомври 2014 г. при утилизация на противопехотни мини в завод „Миджур“ в с. Горни Лом живота си губят 15 души – 13 мъже и две жени, от тях 11 са работници, които са били на смяна и 3-ма са от ръководството на дружеството. При взрива са пострадали и 2 жени, които са били настанени в болница без опасност за живота. Завод „Миджур“ през 2014 г. е собственост на фирма „Видекс“ АД и е за производство на взривни вещества за граждански цели и утилизация на боеприпаси. Валери Митков, собственик на завода, чийто син също загива в взрива, е обвиняем по делото за взрива в с. Горни Лом.\r\nАнна ЛОЗАНОВА", "date": "2018.06.19", "title": "Видин: Председателят на Окръжния съд Владимир Стоянов чете присъдата по случая за взрива в Горни Лом"}
{"url": "http://www.focus-news.net/news/2018/06/19/2535749/okrazhna-prokuratura-burgas-protestira-prisadata-nalozhena-na-kiril-h-podsadim-huliganstvo-i-za-ubiystvo-na-mazh-v-grnesebar.html", "text": "Окръжна прокуратура – Бургас протестира наложеното наказание на Кирил Х., което е общо 7 години, при първоначален „строг“ режим. Това съобщиха от пресцентъра на Апелативна прокуратура - Бургас. Той е подсъдим за това, че на 17.04.2016 г., около 20.30 часа, в гр.Несебър, ул.„Венера“, в градината пред ресторант „Принц Кирил“, извършил непристойни действия, грубо нарушаващи обществения ред и изразяващи явно неуважение към обществото, като деянието по своето съдържание се отличава с изключителна дързост – употребил огнестрелно оръжие и възпроизвел 4 изстрела насочени към саксия на палмово растение с пистолет в присъствието на двама свидетели – престъпление по чл. 325, ал. 2, предложение второ, вр. ал. 1  от НК. \r\nТой е подсъдим и за това, че на 17.04.2016 г., около 21.50 часа, в гр.Несебър, ул. „Венера“, в лек автомобил „Ауди“, в близост до ресторант „Принц Кирил“, умишлено умъртвил  мъж, прострелвайки го с пистолет – престъпление по чл. 115  НК.\r\nВ протеста си Окръжна прокуратура – Бургас сочи, че присъдата на е неправилна в частта относно приложението на чл.55 от НК, касаещ определяне размера на наложеното наказание. Според наблюдаващия прокурор то е ниско и несъответстващо на обществената опасност на извършените престъпления.\r\nПротестът на Окръжна прокуратура – Бургас подлежи на разглеждане от Апелативния  съд в града.", "date": "2018.06.19", "title": "Окръжна прокуратура – Бургас протестира присъдата, наложена на Кирил Х., подсъдим хулиганство и за убийство на мъж в гр.Несебър"}
{"url": "http://www.focus-news.net/news/2018/06/19/2535753/shumen-vavezhdat-vremenno-ogranichenie-za-avtomobili-nad-35-tona-po-ul-maritsa.html", "text": "Въвеждат временно ограничение за автомобили над 3,5 тона по  ул. „Марица“ в Шумен, предаде репортер на Радио „Фокус“- Шумен. Забраната ще важи от 20 юни до 15 юли в участъка от  кръстовището с улиците „Перуника“ и „Васил Друмев“ до ул. „Софийско шосе“, съобщи инж. Валентина Йорданова, директор на  дирекция „Устройство на територията“. Ограничението е във връзка с изграждането на две кръгови кръстовища около „Арена Шумен“. Обходът е по бул. „Симеон Велики“ през ул. „Генерал Скобелев“ към изхода за 5-ти километър. Временната организация на движение ще бъде сигнализирана с необходимите пътни знаци и табели.\r\nИвелина ИВАНОВА", "date": "2018.06.19", "title": "Шумен: Въвеждат временно ограничение за автомобили над 3,5 тона по  ул. „Марица“"}
{"url": "http://www.focus-news.net/news/2018/06/19/2535746/afp-pravitelstvenite-sili-na-yemen-navlyazoha-v-letishteto-na-hodeyda.html", "text": "Йеменските правителствени сили, подкрепени от Обединените арабски емирства, влязоха в летището на стратегическото пристанище Ходейда, предава AFP, като уточнява, че боевете със шиитските бунтовници за контрола на града продължават.\r\n„С участието и подкрепата на въоръжените сили на ОАЕ, йеменска армия навлезе в летището на Ходеда\", предаде държавната агенция на ОАЕ в социалната мрежа „Туитър“. Докладите бяха потвърдени от йеменски военен източник, допълва агенцията.Тереза Герова", "date": "2018.06.19", "title": "AFP: Правителствените сили на Йемен навлязоха в летището на Ходейда"}
{"url": "http://www.focus-news.net/news/2018/06/19/2535754/sofiya-ogranicheno-e-dvizhenieto-v-izprevarvashtata-lenta-pri-km-3-ot-avtomagistrala-trakiya-v-posoka-sofiya-poradi-patnotransportno-proizshestvie.html", "text": "Ограничено е движението в изпреварващата лента при км 3 от автомагистрала \"Тракия\" в посока София поради пътнотранспортно произшествие. Това съобщиха от пресцентъра на Агенция \"Пътна инфраструктура\". Трафикът се осъществява в активната лента. Шофьорите да се движат с повишено внимание и съобразена скорост.\r\nВъзстановено е движението по автомагистрала \"Тракия\" при км 33 в посока Бургас.", "date": "2018.06.19", "title": "София: Ограничено е движението в изпреварващата лента при км 3 от автомагистрала \"Тракия\" в посока София поради пътнотранспортно произшествие"}
{"url": "http://www.focus-news.net/news/2018/06/19/2535748/pazardzhik-30-dushi-sa-preminali-prez-byuroto-za-podkrepa-v-grada-po-proekt-za-namalyavane-proyavite-na-domashno-nasilie.html", "text": "30 души са преминали през Бюрото за подкрепа по проекта „Консултираме, насочваме, подкрепяме“ на Фонда за превенция на престъпността – ИГА в Пазарджик. Това стана ясно по време на заключителна пресконференция по проекта, предаде репортер на Радио „Фокус“ – Пазарджик. Дейността на Бюрото за консултиране, насочване и подкрепа включва регистрация, първоначална консултация, психологически и юридически консултации. От преминалите през Бюрото за подкрепа, петима са насочени към Кризисния център в Пещера, дадени са 20 психологически и 10 юридически консултации. Проектът е продължение на цялата дейност на организацията по темата „домашно насилие“ и цели повишаване на информираността сред институциите и експертите, които работят по темата. Целта му е също навременното откриване и реакция на случаи на домашно насилие, консултиране, насочване, помощ и подкрепа на пострадалите.\r\nВаня НИКОЛОВА", "date": "2018.06.19", "title": "Пазарджик: 30 души са преминали през Бюрото за подкрепа в града по проект за намаляване проявите на домашно насилие"}
{"url": "http://www.focus-news.net/news/2018/06/19/2535759/haskovo-uchastnitsite-po-proekt-ravni-v-starta-shte-predstavyat-izlozhbata-si-rabotlivko-na-20-yuni.html", "text": "Участниците по проект \"Равни в старта\" ще представят изложбата си \"Работливко\" на 20 юни, съобщиха от пресцентъра на Община Хасково. Тя ще бъде открита от 17.30 часа в Регионална библиотека \"Христо Смирненски\"-Хасково. В изложбата ще могат да се видят експонати, изработени от децата от детските градини участващи в проекта.", "date": "2018.06.19", "title": "Хасково: Участниците по проект \"Равни в старта\" ще представят изложбата си \"Работливко\" на 20 юни"}
{"url": "http://www.focus-news.net/news/2018/06/19/2535756/inzh-oleg-kolev-obshtina-varna-ne-sa-ustanoveni-problemi-s-deretata-v-kv-asparuhovo-sled-poslednite-obilni-valezhi.html", "text": "Деретата в кв. „Аспарухово“ във Варна изпълняват своята дейност. Това съобщи за Радио „Фокус” – Варна инж. Олег Колев, главен експерт „Свлачища и укрепване на територии“ в администрацията. Той допълни, че при последните интензивни валежи в района не са установени проблеми. „Деретата поеха водите и в Източния, и в Западния канал“, обясни инж. Колев. По отношение на останалите дерета в града, които слизат от местност Франга Дере, инж. Олег Колев отбеляза, че на места има проявени ерозионни процеси, предизвикани от пороите. „Те не са със сериозни размери или големи материални щети. Предприети са дейности по изготвяне на проекти за определени части на деретата“, каза още инж. Олег Колев и допълни, че изпълнението им се очаква да започне през следващата година, когато бъдат завършени.\r\nМарияна ВАЛЕНТИНОВА", "date": "2018.06.19", "title": "Инж. Олег Колев, Община Варна: Не са установени проблеми с деретата в кв. „Аспарухово“ след последните обилни валежи"}
{"url": "http://www.focus-news.net/news/2018/06/19/2535762/okrazhna-prokuratura-stara-zagora-vodi-razsledvane-za-prichinena-smart-vsledstvie-na-umishleno-nanesena-sredna-telesna-povreda.html", "text": "На 09 юни, в гр. Казанлък, обл. Стара Загора, след възникнал конфликт– двама мъже, на 55 г. и на 35 г., нанесли побой на 39-годишен мъж, като няколко пъти го съборили на земята, нанесли му множество удари с ръце и крака в областта на гърдите и лицето. Това съобщиха от пресцентъра на Апелативна прокуратура-Пловдив. Нанесени са и удари с тъпата страна на брадва в областта на гърба. В резултат на ударите били причинени увреждания, представляващи средна телесна повреда – счупени ребра и счупена лява скула. 39-годишният мъж бил приет в МБАЛ – гр.К. на 09 юни и изписан  в добро общо състояние, без опасност за живота, на 14 юни 2018 г.  \r\nНа 16 юни състоянието му се влошило и пострадалият мъж постъпил в МБАЛ – К., където починал. Установено е, че смъртта му е вследствие на нанесените му травматични увреждания, от които е получил двуетапно скъсване на слезката.\r\nОбразувано е досъдебно производство за престъпление по чл. 124 от Наказателния кодекс - за причинена смърт вследствие на умишлено нанесена телесна повреда. В качеството на обвиняеми са привлечени две лица – мъж на 55 г. и мъж на 35 г., за това, че на 16.06.2018 г. в съучастие помежду си по непредпазливост са причинили смъртта на 39-годишен мъж, вследствие на умишлено нанесена, на 09.06.2018 г., средна телесна повреда – престъпление по чл. 124, ал.1 вр. с чл. 20, ал.2 от НК. Спрямо двамата обвиняеми от Окръжна прокуратура – Стара Загора е постановено задържане за срок от 72 часа. Наказанието, което се предвижда, е “лишаване от свобода” от две до осем години.", "date": "2018.06.19", "title": "Окръжна прокуратура – Стара Загора води разследване за причинена смърт, вследствие на умишлено нанесена средна телесна повреда"}
{"url": "http://www.focus-news.net/news/2018/06/19/2535752/plyus-info-makedoniya-otnovo-se-zabelyazva-zasileno-politseysko-prisastvie-pred-sgradata-na-makedonskiya-parlament.html", "text": "От сутрешните часове на деня се забелязва засилено полицейско присъствие пред сградата на парламента в Скопие, където предстои пленарно заседание за утвърждаване на проектозакона за договора за името, докато гражданите се подготвят за пореден протест, съобщава македонската електронна медия „Плюс Инфо“.\r\nДемонстрации срещу договора за името имаше и в понеделник. Официален организатор на протеста няма, той бе иницииран чрез социалните медии. От ВМРО-ДПМНЕ призоваха гражданите да блокират сградата на парламента и да попречат на депутатите да влязат в нея. Тереза Герова", "date": "2018.06.19", "title": "„Плюс Инфо“ (Македония): Отново се забелязва засилено полицейско присъствие пред сградата на македонския парламент"}
{"url": "http://www.focus-news.net/news/2018/06/19/2535757/vidin-sobstvenikat-na-ad-videks-be-opravdan-po-deloto-za-vzriva-v-gorni-lom.html", "text": "Собственикът на АД \"Видекс\" Валери Митков бе оправдан по делото за взрива в Горни Лом, предаде репортер на Радио \"Фокус\". Четирима са обвиняемите по делото. Бившият началник на отдел \"Контрол на общоопасните средства\" в МВР Божидар Василев и Ивелина Бахчеванова - бивш директор в икономическото министерство също са оправдани по повдигнатите обвинения. \r\nВ момента председателят на Окръжния съд Владимир Стояновсъдия чете присъдата на Палма Иванова, която е инспектор по безопасност на труда в завод \"Миджур\". „Фокус“ припомня: На 1 октомври 2014 г. при утилизация на противопехотни мини в завод „Миджур“ в с. Горни Лом живота си губят 15 души – 13 мъже и две жени, от тях 11 са работници, които са били на смяна и 3-ма са от ръководството на дружеството. При взрива са пострадали и 2 жени, които са били настанени в болница без опасност за живота. Завод „Миджур“ през 2014 г. е собственост на фирма „Видекс“ АД и е за производство на взривни вещества за граждански цели и утилизация на боеприпаси. Валери Митков, собственик на завода, чийто син също загива в взрива, е обвиняем по делото за взрива в с. Горни Лом.\r\nАнна ЛОЗАНОВА", "date": "2018.06.19", "title": "Видин: Собственикът на АД \"Видекс\" бе оправдан по делото за взрива в Горни Лом"}
{"url": "http://www.focus-news.net/news/2018/06/19/2535763/veliko-tarnovo-s-28-sm-se-e-pokachilo-nivoto-na-reka-yantra-v-kv-cholakovtsi-za-edno-denonoshtie.html", "text": "С 28 см се е покачило нивото на река Янтра в кв. „Чолаковци“ във Велико Търново за едно денонощие. Това съобщиха за Радио „Фокус“ – Велико Търново от Хидрометеорологичната обсерватория в града. Тази сутрин са отчетени 156 см, докато вчера нивото бе 128 см. Критичните стойности са 600 см. Нивото на реката при село Каранци се е покачило с 4 см. и е 114 см. С 15 см. се е покачила и Голяма река при Стражица. Нивото й е 102 см., при 87 см. – вчера. Нивото на река Джулюница при лясковското село Джулюница се е покачило също с 15 см. и е 114 см.\r\nОт Басейнова дирекция „Дунавски район“  прогнозират че през следващите три дни речните нива ще се понижават, като днес в резултат на оттичане повишения ще има все още в долните течения на основните реки от басейна. Водните количества ще бъдат под праговете за внимание.\r\nНадежда КРЪСТЕВА", "date": "2018.06.19", "title": "Велико Търново: С 28 см се е покачило нивото на река Янтра в кв. „Чолаковци“ за едно денонощие"}
{"url": "http://www.focus-news.net/news/2018/06/19/2535761/630-snimki-se-sastezavat-vav-fotokonkursa-na-mrrb-za-reka-dunav.html", "text": "630 снимки, направени по поречието на Дунав, се състезават във фотоконкурса  на Министерството на регионалното развитие и благоустройството „Една река – десетки райски кътчета“. Те бяха получени в периода от 3 май до 15 юни на електронната поща на министерството и сега предстои да бъдат избрани най-добрите от тях. Това съобщиха от пресцентъра на Министерство на регионалното развитие и благоустройството. Инициативата е посветена на Международния ден на р. Дунав, който се отбелязва на 29 юни. \r\nВ конкурса се включиха над 200 души. Повечето от тях са изпратили по няколко  снимки - красиви пейзажи, исторически и природни забележителности, заснети през различните сезони на годината. Нощни кадри или направени с дрон, както и подводни фотоси. Най-много са от жители на Русе, следвани от Видин, София, Козлодуй, Свищов, Силистра, Плевен и Оряхово. Снимки са получени дори от Велико Търново и Етрополе. Най-младият участник в надпреварата е на 11 години, а най-възрастният – на 72 години. \r\nКонкурсът цели да популяризира природните красоти на Дунав и да стимулира развитието на туризма. Най-добрите 12 снимки ще станат част от изложба, която ще бъде открита в Русе от министъра на регионалното развитие и благоустройството Николай Нанков на 29 юни, когато с различни инициативи в града по традиция се отбеляза международният ден на реката. За фотографиите на първо, второ и трето място ще има атрактивни награди. Подготвени са и много поощрителни награди. Някои от снимките ще бъдат изложени на „Моста на влюбените“ в София през октомври в експозиция, която ще е част от заключителното събитие за Българското председателство на Стратегията на ЕС за Дунавския регион - Седмия годишен форум и срещата на министрите с ресор туризъм. Акценти на форума са регионалният туризъм като генератор за икономически растеж и ключов фактор за справяне с екологичните, социално-икономическите и демографските предизвикателства, както и културното наследство в политиките на ЕС като ресурс за устойчиво развитие.\r\nПобедителите в конкурса ще бъдат уведомени чрез предоставените от тях контакти, а наградите ще бъдат връчени при откриване на изложбата в Русе или ще се изпратят по пощата.", "date": "2018.06.19", "title": "630 снимки се състезават във фотоконкурса на МРРБ за река Дунав"}
{"url": "http://www.focus-news.net/news/2018/06/19/2535766/kyustendil-dvumetrova-torta-ot-chereshi-i-nagraden-fond-ot-shest-hilyadi-leva-za-gostite-i-uchastnitsite-na-praznik-na-chereshata-2018.html", "text": "За единадесета поредна година Община Кюстендил, съвместно с Института по земеделие – гр. Кюстендил организират Празника на Черешата 2018, който ще се състои на 22, 23 и 24 юни. Това съобщиха от пресцентъра на Общината. \r\nПразничната програма ще започне на 22 юни (петък) от 20.00 часа с изпълнение на шлагерите „Пътуване“, „Цвят лилав“, „Мога“, „Вятърът спи“, „Вчерашни цветя“, „В трето лице“…… на Ирина Флорин. \r\nОфициалното откриване на „Празник на черешата“ 2018 ще бъде на 23 юни от 11.00 часа. \r\nКакто всяка година центърът на града ще се преобрази в своеобразна платформа, обединяваща търговци, занаятчии, производители на череши, любители и гости на празника, а истинската изненада за всички ще бъде двуметровата торта от череши.\r\nПо традиция ще се представят перспективни сортове череши за страната и района, последвана от Конкурс за най-едра череша, най-атрактивно вешало и най-красив черешов щанд с награден фонд шест хиляди лева.\r\nПрограмата за деня включва Фолклорен празник „Черешчица род родила” от 12.00 часа и обявяване на резултатите от конкурса.\r\nСпециално за посетителите на Кюстендил и всички желаещи, Община Кюстендил подготвя информационен тур от 16:00 часа, обхващащ всички културно-исторически обекти в града.\r\nПразничният концерт ще бъде от 20.00 часа на площад „Велбъжд“ с хитовите изпълнения на Нели Петкова и Цветелина Грахич. \r\nПрограмата ще продължи на 24 юни (неделя) от 10.00 часа с изложба-базар на череши и черешови произведения, изложение на занаятчии и производители, арт-работилница за деца.\r\nОт 10.30 часа ще се състои кулинарната надпревара „Череши в кухнята“ и демонстрации на майстори готвачи с водещ Драгомир Драганов, а от 12.00 часа стартират състезателни игри с череши и обявяване на резултатите от надпреварата.", "date": "2018.06.19", "title": "Кюстендил: Двуметрова торта от череши и награден фонд от  шест хиляди лева за гостите и участниците на Празник на черешата 2018"}
{"url": "http://www.focus-news.net/news/2018/06/19/2535765/burgas-konferentsiya-na-tema-po-patya-kam-pochti-nulevoenergiynite-sgradi-norvezhkiyat-opit-i-predizvikatelstvata-v-balgariya-shte-se-provede-v-grada.html", "text": "На 21 юни, четвъртък, от 09.30 часа в Експо център „Флора“ в Бургас ще бъде открита конференция на тема: „По пътя към почти нулевоенергийните сгради: Норвежкият опит и предизвикателствата в България“ на Програма „Възобновяема енергия, енергийна ефективност и енергийна сигурност“, финансирана от Финансовия механизъм на Европейското икономическо пространство - 2014-2021, съобщиха от пресцентъра на Община Бургас. Форумът ще открият кметът на Община Бургас Димитър Николов, заместник-министърът на енергетиката Жечо Станков, Грете Одегаард – съветник в Посолството на Кралство Норвегия в България и Ханс ван Стеен – завеждащ Главна дирекция „Енергетика“ в Европейската комисия. В 10.00 часа страните ще подпишат програмно споразумение по новия Финансов механизъм на Европейското икономическо пространство. \r\nСъбитието е част от официалната програма на българското председателство на Съветa на Европейския съюз.", "date": "2018.06.19", "title": "Бургас: Конференция на тема „По пътя към почти нулевоенергийните сгради: Норвежкият опит и предизвикателствата в България“ ще се проведе в града"}
{"url": "http://www.focus-news.net/news/2018/06/19/2535769/sport-ludogorets-provede-parva-trenirovka-v-avstriya.html", "text": "Лудогорец проведе първа тренировка в Австрия, става ясно от съобщение, публикувано на официалния сайт на разградския клубен отбор. Главният мениджър на шампиона на България Пауло Аутуори е извел отбора на стадиона в градчето Бад Харинг, където тимът ще остане до 1 юли. Тренировката е продължила два часа, като в нея са взели участие  всички футболисти.\r\nПървата контрола на Лудогорец на австрийска земя е в сряда. Първият съперник на българския клубен отбор ще бъде Вакер Инсбрук. Мачът помежду им ще се играе от 18.30 часа в градчето Йембах.\r\nВтората контрола на Лудогорец в Австрия е на 23 юни срещу шампиона на Азербайджан и участник в групите на Шампионската лига - Карабах.", "date": "2018.06.19", "title": "Спорт: Лудогорец проведе първа тренировка в Австрия"}
{"url": "http://www.focus-news.net/news/2018/06/19/2535771/ivan-kapralov-obshtestven-posrednik-za-shumen-zelenata-sistema-v-shumen-se-nuzhdae-ot-poddrazhka-i-obnovyavane.html", "text": "Зелената система се нуждае от поддръжка и обновяване. В случай, че приемем тезата, че е недопустимо премахването на дървета в Шумен, би следвало да се откажем от всякакво обновяване на градската среда. Това се посочва в становището на обществения посредник за община Шумен Иван Капралов относно предприетите от администрацията мерки за премахване на дървета в квартал „Тракия” и по улица „Съединение“. Позицията на омбудсмана е в отговор на получени осем сигнала и жалби от граждани, които настояват да се извърши проверка по целесъобразност и законосъобразност на премахването на дървета в града. По думите му проверката показва, че това се налага във връзка с по-голямата тема, целяща подобряването на градската среда, свързана с разширяване и рехабилитация на тротоарни настилки. Мнението на специалистите сочи, че липовите дървета и тополите вече не се считат като подходящи дървесни видове за озеленяване на улиците. Доказано е, че голямата им коренова система и обемът на короните създава проблеми с времето. Конкретните проекти предвиждат извършването на допълнително компенсаторно озеленяване с други дървесни видове в посочените райони. Капралов припомня, че голяма част от съществуващата едроразмерна декоративна растителност в Шумен е над 40-50-годишна. През последното десетилетие в офиса на Обществения посредник са постъпили десетки жалби от граждани с настояване за премахване на големи дървета поради съществуваща опасност да разрушат основите на сградите, да нанесат щети на съществуваща инфраструктура и не на последно място – на основание обоснованите притеснения от възможност да бъде застрашена сигурността на гражданите. „На това основание с предишно становище от 2013 г. препоръчах отпускането на  40 000 лв. от бюджета за премахването на констатирани от експерти 187 бр. опасни дървета и поисках по-активни мерки за поддържането на зелената система“, припомня още омбудсманът.", "date": "2018.06.19", "title": "Иван Капралов, обществен посредник за Шумен: Зелената система в Шумен се нуждае от поддръжка и обновяване"}
{"url": "http://www.focus-news.net/news/2018/06/19/2535768/rumen-petkov-abv-darzhavata-e-s-razrushena-struktura-predlagame-novo-administrativno-teritorialno-delenie.html", "text": "Държавата е с разрушена структура и ние предлагаме ново административно-териториално деление. Това каза по време на пресконференция председателят на ПП АБВ Румен Петков, предаде репортер на Агенция „Фокус“. По думите на Петков държавата е с разрушена структура с цената на грубо погазване на законите. „Имаме повече от 180 села, в които няма нито един жител, повече от 1000, в които населението е от 1 до 50 човека и няколко десетки общини, които са извън всякакви законови изисквания. Този извод се потвърждава с всички административни и законодателни стъпки“, каза Петков. \r\n„Ние имаме конкретни предложения. Те се заключават в ново административно-териториално деление на региони, области, общини, кметства и райони чрез промяна в Закона за административното териториално устройство на Република България“, каза Петков. Според него днешното териториално деление не отговаря на потребностите на гражданите. „Трябва да има икономически растеж и трябва да има справедливо и целенасочено разпределение на собствените и привлечените ресурси вътре в региона“, каза Петков. \r\nПо думите му трябва да има промяна и в изборното законодателство. Той отчете, че ГЕРБ имат 300 хил. зависими хора в администрацията. „Изборното ниво на второ, регионално ниво на самоуправление ще бъде много силен инструмент за недопускане на такъв тип политики, независимо от коя политическа сила. Днес сме свидетели на брутални действия от страна на централното правителство, свързани с бюджета“, поясни Петков. \r\nДеница КИТАНОВА", "date": "2018.06.19", "title": "Румен Петков, АБВ: Държавата е с разрушена структура, предлагаме ново административно-териториално деление"}
{"url": "http://www.focus-news.net/news/2018/06/19/2535772/sofiya-vazstanoveno-e-dvizhenieto-po-avtomagistrala-trakiya-pri-km-3-v-posoka-sofiya.html", "text": "Възстановено е движението по автомагистрала \"Тракия\" при км 3 в посока София. Това съобщиха от пресцентъра на Агенция \"Пътна инфраструктура\".", "date": "2018.06.19", "title": "София: Възстановено е движението по автомагистрала \"Тракия\" при км 3 в посока София"}
{"url": "http://www.focus-news.net/news/2018/06/19/2535758/nezavisen-makedoniya-filip-petrovski-ot-vmro-dpmne-prizova-za-blokada-na-parlamenta.html", "text": "Филип Петровски от фракцията на ВМРО-ДПМНЕ призова гражданите на Македония да блокират парламента в Скопие и да не позволят на депутатите да влязат в сградата за заседанието, на което ще започне обсъждането на договора за името, съобщава електронното издание на македонския вестник „Независен“ .\r\n„Нека влязат с хеликоптери на заседанието. Призовавам депутатите на СДСМ и ВМРО-ДПМНЕ да подадат неотменима оставка\", каза Петровски, като определи народните представители от мнозинството като „предатели“. По-рано той изиска от премиера Зоран Заев, от външния министър Никола Димитров и от министъра на отбраната Радмила Шекеринска да оттеглят споразумението за името, постигнато с Гърция миналата седмица след спор, продължил близо 27 г.  Тереза Герова", "date": "2018.06.19", "title": "„Независен“ (Македония): Филип Петровски от ВМРО-ДПМНЕ призова за блокада на парламента"}
{"url": "http://www.focus-news.net/news/2018/06/19/2535773/rumen-petkov-abv-neravnomernoto-regionalno-razvitie-e-znak-za-proval-v-regionalnata-politika-na-balgariya.html", "text": "Неравномерното регионално развитие е знак за провал в регионалната политика на България. Това каза председателят на ПП АБВ Румен Петков по време на пресконференция, предаде репортер на Агенция „Фокус“.  По думите на Петков незадоволителният резултат се дължи на неспособността на страната да преформатира своето включване в европейски политики за регионално развитие. „След 11 години членство в ЕС регионалното ни развитие е много по-неравномерно разпределено, отколкото преди да влезем в Съюза“, каза той и визира дръпването на Югозападния район, начело със София и бруталното изоставане на Северозападния и Северния централен. По думите му след членството на България в ЕС централизацията на управлението се задълбочава. Петков изтъкна, че  кметствата нямат обективна възможност да боравят със свои бюджети. Председателят на АБВ допълни, че е необходимо оптимизиране броя на общините, кметствата и районите в големите градове. „Ние в големите градове имаме пресищане с администрация от гледна точка на райониране, което не е призвано да обслужва интересите на населението. Ползва се в някои от районите като инструмент за натиск върху бизнеса, но във всички случаи това е политически инструмент за назначаване на наши близки верни, другари, съратници, братя и сестри“, каза още Румен Петков. \r\nДеница КИТАНОВА", "date": "2018.06.19", "title": "Румен Петков, АБВ: Неравномерното регионално развитие е знак за провал в регионалната политика на България"}
{"url": "http://www.focus-news.net/news/2018/06/19/2535760/hristiyan-mitskovski-prizova-grazhdanite-na-makedoniya-stanete-makedontsi-sega-e-vremeto-v-koeto-se-pishe-istoriyata.html", "text": "Председателят на опозиционната ВМРО-ДПМНЕ Християн Мицковски отправи призив към гражданите на Македония „да станат, защото сега е времето, в което се пише историята“, предава скопският информационен портал Infomax.mk, като уточнява, че съответният апел е се съдържа във видеобръщение в социалната мрежа „Фейсбук“.\r\n„Стани, Македония!\r\nСтанете, македонци, граждани на тази страна, сега е времето, в което се пише историята.\r\nСтани,Македония, с вяра, с чест и с достойнство.\r\nНека това име да се чува силно и гръмогласно. Сега всеки един от вас е необходим, това е часът, това е времето. Стани, Македония, от всеки град и село, от всички квартали и улици, с всичките си сили и красота. Ние сме тук за теб.\r\nПомнете това и запазете онова противопоставяне и непокорство, залегнало в духа на всеки македонец\r\nМакедония няма друг избор освен победа. Македония бе и ще бъде! Македония ще спечели!\", призовава Мицковски във видеобръщението.Тереза Герова", "date": "2018.06.19", "title": "Християн Мицковски призова гражданите на Македония: Станете, македонци, сега е времето, в което се пише историята!"}
{"url": "http://www.focus-news.net/news/2018/06/19/2535775/pregled-na-mezhdunarodnite-novini-do-13-chasa-agentsiya-fokus.html", "text": "Министърът на външните работи на Гърция Никос Коцияс увери, че целите на Атина са на северната си граница да има приятелска страна и партньор. Съгласно думите му, това е по-добрият вариант от това Македония да стане „общност, доминирана от Турция, да се разпадне и да отвори пътя за Велика Албания или Велика България“, отбелязва скопското електронно издание „Фактор“.\r\nКоцияс бе категоричен, че правителството на Гърция е взело предвид всички възможни варианти за развитието на ситуацията и че националните интереси на страната са защитени, а договорът със Скопие ще влезе в сила едва след приключване на необходимите конституционни промени.\r\nПървият дипломат на Атина подчерта, че проблемите на външната политика са много сериозни и коментира, че „някои говорят без да мислят за последиците“.\r\n*** Йеменските правителствени сили, подкрепени от Обединените арабски емирства, влязоха в летището на стратегическото пристанище Ходейда, докато боевете със шиитските бунтовници за контрола на града продължават.\r\n„С участието и подкрепата на въоръжените сили на ОАЕ, йеменска армия навлезе в летището на Ходеда\", предаде държавната агенция на ОАЕ в социалната мрежа „Туитър“. Докладите бяха потвърдени от йеменски военен източник.\r\n*** Под засилено полицейско присъствие започна протестът пред сградата на македонския парламент. Участниците дадоха старт на демонстрацията с пеене на националния химн и патриотични песни.\r\nКъм настоящия момент обстановката е спокойна, но уточняват, че все още не е започнало заседанието, на което ще бъде обсъден договорът за новото име на Македония. То бе насрочено за 12 часа българско време.\r\nНа протеста в понеделник гражданите на Македония бяха призовани да блокират сградата на парламента, за да не могат депутатите да участват в заседанието.\r\n*** От сутрешните часове на деня се забелязва засилено полицейско присъствие пред сградата на парламента в Скопие, където предстои пленарно заседание за утвърждаване на проектозакона за договора за името, докато гражданите се подготвят за пореден протест.\r\nДемонстрации срещу договора за името имаше и в понеделник. Официален организатор на протеста няма, той бе иницииран чрез социалните медии. От ВМРО-ДПМНЕ призоваха гражданите да блокират сградата на парламента и да попречат на депутатите да влязат в нея.\r\n*** В случай на разделяне на Съюза (ХДС/ХСС), баварският Християнсоциален съюз ще бъде втора политическа сила в Германия.\r\nПроучване показва, че ХСС ще получи подкрепата на 18% от германските граждани. Рейтингът на по-голямата от двете „сестрински“ партии – Християндемократическия съюз на канцлера Ангела Меркел, ще достигне в национален мащаб 22%, дори и в случай, че бъде избираема и в Бавария. На трето място ще се нареди Германската социалдемократическа партия (ГСДП) със 17%, следвана от „Алтернатива за Германия (11%), „Зелени“ (10%) и Свободната демократическа партия (СвДП, шест процента).\r\nЗа ХСС може да гласуват само баварците. На фона на спора в редиците на управляващия Съюз обаче двете „сестрински“ партии се отчуждиха до степен, която провокира мнозина анализатори да заговорят за разделянето на двете партии от политическия блок. Федералният вътрешен министър Хорст Зеехофер (ХСС) настоява мигрантите, регистрирани в други държави от Европейския съюз, да бъдат спирани и връщани обратно още на германската граница. От друга страна, канцлерът Меркел и лидер на ХДС настоява за решение на европейско ниво  и заплаши с т.нар. си политически компетенции. Тя сигнализира, че може дори да освободи от длъжност Зеехофер, ако възникне такава необходимост. Подобен сценарий обаче ще постави под сериозен въпрос бъдещето на „голямата коалиция“ в Берлин.  \r\nСпорът очевидно вреди на Съюза (ХДС/ХСС). Последните проучвания на общественото мнение показват спад в избирателната подкрепа до рекордно ниските нива от 29%, докато рейтингът на германските социалдемократи се покачва с два пункта до 19%. Всички останали партии запазват процентите от предходната седмица.\r\n*** Докато регистрираните молби за убежище в някои държави в Европа намаляват, то в Северна Америка те продължават да се увеличават – Германия бе изместена от САЩ като страна, която е получила най-голям брой молби за закрила.\r\nДоклад, публикуван във вторник от Агенцията за бежанците на ООН, показва, че в периода между 2016 г. и 2017 г. броят на новите, индивидуални кандидати за убежище в Германия е паднал драстично от 722,400 до 198,300, или със 73%. \r\nМеждувременно в САЩ се наблюдава почти 27% увеличение на новите заявки в рамките на една година, достигайки до 331 700 молби през 2017 г. Така за първи път от 2012 г. насам САЩ застанаха начело в своеобразната класация за страните, в които се подават най-голям брой молби за закрила.\r\nРязкото понижение на броя на новите кандидати за убежище в Германия се дължи на затварянето на маршрута през Балканите, който бе използван интензивно в пика на кризата от 2015 г., както и на споразумението, постигнато между Брюксел и Анкара през март 2016 г. \r\nНо миналата година все повече хора от части на Южна и Централна Америка „предприеха опасното пътуване на север, за да търсят убежище в Мексико и САЩ \", се казва в доклада на Върховния комисариат на ООН за бежанците.\r\nВ световен мащаб за пета поредна година се регистрират рекорден брой разселени лица, включително 25,4 млн. бежанци и 40 млн. вътрешно разселени лица.\r\n„Намираме се в повратна точка, в която успехът в управлението на насилственото разселване в глобален мащаб изисква нов и много по-всеобхватен подход, така че страните и общностите да не бъдат оставени да се занимават сами с проблема\", предупреди Върховния комисар за бежанците Филипо Гранди в изявление.\r\nТурция продължава да бъде държавата, която е приела най-голям брой бежанци – общо 3,5 млн. души, основно сирийци. Ливан има най-голям брой бежанци спрямо своето население: 164 бежанци на 1000 жители.\r\n*** Прищина настоява Асоциацията на сръбските общини да бъде създадена в съответстие с Конституцията на Косово, което означава, че тя няма да има изпълнителни правомощия.\r\nГлавният преговарящ на Косово в техническия диалог със Сърбия Авни Арифи се срещна в понеделник в Брюксел с представители на Европейския съюз, под чиято егида се водят преговорите за нормализация на двустранните отношения между двете страни. В рамките на срещата косовската делегация е представи резултатите от диалога и е повторила, че Асоциацията на сръбските общини ще бъде създадена въз основа на Конституцията на Косово.\r\nСъщевременно правителството на Косово обяви чрез прессъобщение, че в Брюксел са доволни от изпълнението на Косово на ангажиментите, поети в преговорния процес. Косовската делегация се е оплакала на ЕС за неуспеха на Сърбия да изпълни задълженията, заложени в постигнатите до този момент споразумения, подчертават от редакцията.\r\nПо-рано бе обявено, че Косово и Сърбия ще възобновят диалога на високо равнище до края на месец юни, но така и не бе обявено официално на коя точно дата това ще се случи.\r\n***", "date": "2018.06.19", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/06/19/2535774/vidin-i-chetirimata-obvinyaemi-za-vzriva-v-zavoda-v-s-gorni-lom-byaha-opravdani.html", "text": "И четиримата обвиняеми за взрива в „Миджур” бяха оправдани, предаде репортер на Радио \"Фокус\". оправдателните присъди бяха прочетени от председателя на Окръжния съд Владимир Стоянов. Собственикът на АД \"Видекс\" Валери Митков, бившият началник на отдел \"Контрол на общоопасните средства\" в МВР Божидар Василев, инспекторът по безопасност на труда в завод \"Миджур\" Палма Иванова  и Ивелина Бахчеванова - бивш директор в икономическото министерство бяха обвиняеми по делото за взрива в завода през 2014 г.\r\nНа 1 октомври 2014 г. при утилизация на противопехотни мини в завод „Миджур“ в с. Горни Лом живота си губят 15 души – 13 мъже и две жени, от тях 11 са работници, които са били на смяна и 3-ма са от ръководството на дружеството. При взрива са пострадали и 2 жени, които са били настанени в болница без опасност за живота. Завод „Миджур“ през 2014 г. е собственост на фирма „Видекс“ АД и е за производство на взривни вещества за граждански цели и утилизация на боеприпаси. \r\nАнна ЛОЗАНОВА", "date": "2018.06.19", "title": "Видин: И четиримата обвиняеми за взрива в завода в с. Горни Лом бяха оправдани"}
{"url": "http://www.focus-news.net/news/2018/06/19/2535777/dobrich-okrazhniyat-sad-dopusna-predavane-na-balgarska-grazhdanka-na-frenskite-sadebni-vlasti.html", "text": "Окръжен съд - Добрич (ДОС) е допуснал предаване на българска гражданка на френските съдебни власти в изпълнение на издадена срещу нея Европейска заповед за арест. Това съобщиха от пресцентъра на ДОС. Искането за предаване на 28-годишната К.С., е издадено на 24 май тази година от прокурор при Областен съд - град Бобини, Франция, с цел провеждане на наказателно преследване срещу нея за три престъпления, квалифицирани като съучастие в трафик на хора, утежнено сводничество и участие в престъпна асоциация. Посочено е, че деянията са извършени от 2015 г. до 23 януари 2018г., в Париж, Кретей, в регион Ил дьо Франс. Максималният размер на наказанието, което френските закони предвиждат за такива престъпления, е 10 години „лишаване от свобода“. Пред Окръжен съд - Добрич жената е дала съгласие доброволно да бъде предадена на френските съдебни власти за провеждане на наказателно производство срещу нея. Тя декларира, че не се отказва от принципа на особеността, което означава, че френските власти могат да я преследват само за престъпленията, посочени в Европейската заповед за арест, но не и за друго деяние. От Франция е получено уверение, с което се гарантира, че след приключване на наказателното производство срещу българската гражданка, ако бъде призната за виновна и осъдена, при нейно желание тя ще бъде върната в България за изтърпяване на евентуално наложено й наказание лишаване от свобода. Съдебният състав е разпоредил жената да бъде приведена в затвора в Сливен до фактическото й предаване на френските власти. Постановеното от Окръжния съд решение е окончателно и не подлежи на обжалване.", "date": "2018.06.19", "title": "Добрич: Окръжният съд допусна предаване на българска гражданка на френските съдебни власти"}
{"url": "http://www.focus-news.net/news/2018/06/19/2535779/varna-okrazhniyat-sad-nalozhi-prisada-ot-2-godini-i-6-mesetsa-na-mazh-podsadim-za-grabezh.html", "text": "39-годишен мъж с инициали Д.И., предаден на съд по обвинителен акт на Окръжната прокуратура във Варна за грабеж, представляващ опасен рецидив, ще търпи в затвор поредното си наказание \"лишаване от свобода\" за срок 2 години и 6 месеца. Това съобщиха от пресцентъра на Апелативна прокуратура - Варна. Това ще бъде 21-та му присъда, тъй като в съдебното досие на подсъдимия са записани до момента 20 осъждания.\r\n39-годишен мъж заживял във Варна преди четири години. Занимавал се с правене на татуировки и бил добре познат на органите на реда заради честите си престъпни прояви. На 15 септември 2017 г. при условията на опасен рецидив той се възползвал от състоянието на мъж, който бил видимо пиян, и отнел мъжката му чантичка с мобилен телефон, СИМ-карта и 1800 лева. Според съдебно-оценителната експертиза отнетото със сила е на стойност 2075 лева. Веднага след като извършил грабежа, подсъдимият изхвърлил чантата, като задържал мобилния телефон и личната карта на ограбения варненец. По-късно продал на неустановено по делото лице мобилното устройство.\r\nСлед разкриването и уличаването му като извършител на грабежа, Д. намерил и върнал телефона „LG magma“ и личната карта на жертвата, като телефонът бил със счупен дисплей. Според заключението на назначената по делото съдебно-психиатрична експертиза подсъдимият страда от синдром на зависимост към алкохол и е пристрастен към  наркотици.\r\nПрисъдата на Варненския окръжен съд подлежи на обжалване пред Апелативния съд във Варна.", "date": "2018.06.19", "title": "Варна: Окръжният съд наложи присъда от 2 години и 6 месеца на мъж, подсъдим за грабеж"}
{"url": "http://www.focus-news.net/news/2018/06/19/2535776/plovdiv-80-ot-parvoklasnitsite-sa-prieti-po-parvo-zhelanie-pri-vtoroto-elektronno-klasirane.html", "text": "80% от първокласниците са приети по първо желание при второто електронно класиране. Това съобщиха за Радио „Фокус“ - Пловдив от Общината. Днес беше проведено второто електронно класиране за прием на ученици в първи клас за 2018/2019 учебна година в общинските училища на град Пловдив. В него взеха участие 209 деца, които кандидатстваха за обявените 604 свободни места. Резултатите показват, че са класирани 162 деца, като 77.2% от тях са в списъците на приетите по първо желание. За тези деца предстои записване в срок до 22 юни 2018 г. До тогава родителите трябва да представят всички необходими документи за проверка от училищните комисии. Не се изискват документи за удостоверяване на адресните регистрации на децата, тъй като проверката е автоматична.\r\nЗа некласираните 47 деца предстои трето класиране. То ще бъде проведено на 3 юли 2018 г. Свободните места за него ще бъдат обявени в срок до 25 юни (включително). Срокът за подаване онлайн на заявления за участие в това класиране е 1 юли 2017 г. (включително). За  подаване на заявления за кандидатстване на хартиен носител в училищата срокът е 28 юни 2018 г.\r\nПри обявяване на свободните места за трето класиране ще бъде спазен чл. 11 от Наредбата за приемане на ученици в първи клас на общинските училища на територията на град Пловдив. Според него след анализ на броя на записаните в училищата деца и броя на все още необхванатите може да се направи корекция в първоначално определените с училищния план-прием паралелки. Родителите се уведомяват за промяната чрез обявяване на актуален брой свободни места за трето класиране.\r\nПолезно е за родителите на некласираните деца да знаят, че заявленията им се прехвърлят автоматично към третото класиране, но предвид променения брой свободни места препоръчваме да се подадат нови заявления, съобразени с възможностите на училищата за прием. За целта е необходимо да анулират първоначалните си заявления и да подадат нови.", "date": "2018.06.19", "title": "Пловдив: 80% от първокласниците са приети по първо желание при второто електронно класиране"}
{"url": "http://www.focus-news.net/news/2018/06/19/2535764/mkd-makedoniya-protestat-pred-makedonskiya-parlament-zapochna-s-peene-na-natsionalniya-himn-i-patriotichni-pesni.html", "text": "Под засилено полицейско присъствие започна протестът пред сградата на македонския парламент, съобщава скопското електронно издание МКД, като същевременно допълва, че участниците са дали старт на демонстрацията с пеене на националния химн и патриотични песни.\r\nОт редакцията подчертават, че към настоящия момент обстановката е спокойна, но уточняват, че все още не е започнало заседанието, на което ще бъде обсъден договорът за новото име на Македония. То бе насрочено за 12 часа българско време.\r\nНа протеста в понеделник гражданите на Македония бяха призовани да блокират сградата на парламента, за да не могат депутатите да участват в заседанието. Тереза Герова", "date": "2018.06.19", "title": "МКД (Македония): Протестът пред македонския парламент започна с пеене на националния химн и патриотични песни"}
{"url": "http://www.focus-news.net/news/2018/06/19/2535784/aktsenti-v-predavaneto-chasat-na-karlovo-po-radio-fokus-plovdiv.html", "text": "Община Карлово въвежда трета зона за платено паркиране „Градски хали“ с капацитет 50 паркоместа за по-добра организация на движението на пътни превозни средства в централната градска част. Очаква се това да се случи след 25 юни. В предаването „Часът на Карлово” на Радио „Фокус“ – Пловдив днес ще ви разкажем повече за това с помощта на зам.-кмета на Карлово Антон Минев. Той ще ни каже още изчислени ли са щетите от градушката в село Климент и какви са пораженията там.\r\nСъщо в днешното предаване ще разберете как се променя град Баня, за радост на местните жители и на курортистите. За това ще говори кметът на селището Стамен Гешев.\r\nЩе анонсираме и Празника на лавандулата, който ще се проведе от 22 юни и 23 юни в Карлово. За него ще говори Петя Найденова, от отдел Култура в общината.\r\nПредаването „Часът на Карлово” се излъчва всеки вторник от 15.00 до 16.00 часа. Водещ е Цветана Тончева.", "date": "2018.06.19", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2018/06/19/2535780/ministar-krasen-kralev-sportat-izgrazhda-otborniya-duh-i-tolerantnostta-sred-mladite.html", "text": "Чрез спорта се изграждат значими ценности като отборен дух, солидарност, толерантност и честна игра. Това е пътят към личностното развитие и бъдеща реализация на младите хора. Това каза министърът на младежка на спорта Красен Кралев по време на церемонията по награждаване на финалистите в Националния ученически конкурс „Посланици на здравето”, съобщиха от пресцентъра на Министерството на младежта и спорта. Той поздрави всички участници в конкурса за активността им и извършените дейности с цел ограничаване на рисковите фактори за здравето. „Впечатлен съм от отношението Ви към спорта и физическата активност и от желанието да работите в екип за постигането на Вашите благородни цели. Похвално е, че над 5 500 ученици от цялата страна се включиха в тазгодишното издание на конкурса“, заяви Красен Кралев. По думите му това говори за значимостта на темата и  за способността на подрастващите да бъдат посланици на здравето и да приобщават своите връстници, приятели  и семейства към физическа активност, спорт и здравословен начин на живот.\r\nПо време на церемонията министър Кралев връчи наградите за първо, второ и трето място на ученици във възрастова група от 1-12 клас за проекти, свързани със здравословното хранене, активния живот и спорта.  Спортният министър връчи и поощрителни награди в категориите, както и т. нар. Специална награда.\r\nНационалният ученически конкурс „Посланици на здравето” се провежда в подкрепа на здравословния начин на живот на младите хора, с цел превенция на поведенческите рискови за здравето фактори, свързани с нездравословното хранене, ниската физическа активност, злоупотребата с алкохол и тютюнопушенето. Конкурсът се организира от Министерство на здравеопазването. Министерство на младежта и спорта е официален партньор на инициативата.", "date": "2018.06.19", "title": "Министър Красен Кралев: Спортът изгражда отборния дух и толерантността сред младите"}
{"url": "http://www.focus-news.net/news/2018/06/19/2535785/varna-sadat-vze-myarka-zadarzhane-pod-strazha-spryamo-dvama-mazhe-obvineni-za-krazhba-na-lek-avtomobil.html", "text": "Искането на Районната прокуратура във Варна да бъде взета мярка за неотклонение „задържане под стража“ спрямо двама обвиняеми за кражба на лек автомобил е било уважено от състав на Варненския районен съд, съобщиха от пресцентъра на Апелативна прокуратура – Варна. 46-годишният М.К. и съучастникът му 43-годишният Х.В. са били привлечени като обвиняеми за извършена кражба на лек автомобил и задържани за срок до 72 часа с постановление на Районната прокуратура. На 3 срещу 4 юни тази година в град Бяла двамата мъже чрез използване на техническо средство отнели автомобил „Мазда 6“ от владението на собственика й с намерение противозаконно да го присвоят. Престъплението по член 195, ал. 1, т. 3, във връзка с член 20, ал. 2 от НК се наказва с лишаване от свобода от 1 до 10 години. \r\nМ.К. е осъждан многократно, а Х.В. е с чисто съдебно минало.\r\nОпределението на Варненския районен съд, с който на двамата обвиняеми е била наложена най-тежката мярка за процесуална принуда, а именно задържане под стража, подлежи на обжалване пред Варненския окръжен съд.", "date": "2018.06.19", "title": "Варна: Съдът взе мярка \"задържане под стража\" спрямо двама мъже, обвинени за кражба на лек автомобил"}
{"url": "http://www.focus-news.net/news/2018/06/19/2535767/makfaks-makedoniya-demonstrantite-prizovaha-lidera-na-vmro-dpmne-da-izleze-ot-parlamenta-i-da-se-prisaedini-kam-protesta.html", "text": "Протестиращите пред парламента в Скопие срещу договора за името призоваха председателя на опозиционната ВМРО-ДПМНЕ Християн Мицковски и депутатите да излязат от сградата и да се присъединят към демонстрацията, предава македонската информационна агенция „Макфакс“.\r\nМалка група граждани се събраха пред сградата на парламента в същия час, в който трябва да започне заседанието, в чиито дневен ред е проектозаконът за ратифициране на договора за новото име на Македония. „Заев не може да продаде Македония, не и от наше име, оставка на правителството. Ако си мислят, че само с един договор може да ни изличат, се лъжат. Македония е нашето име, идентичност, достойнство, долу правителството“, катеторични са участниците в протеста. Тереза Герова", "date": "2018.06.19", "title": "„Макфакс“ (Македония): Демонстрантите призоваха лидера на ВМРО-ДПМНЕ да излезе от парламента и да се присъедини към протеста"}
{"url": "http://www.focus-news.net/news/2018/06/19/2535786/sport-ludogorets-shte-igrae-s-kruseydars-v-parviya-kvalifikatsionen-krag-na-shampionskata-liga.html", "text": "В първия кръг на квалификациите в Шампионската лига Лудогорец ще играе срещу тима на Крусейдърс от Северна Ирландия. Това определи тегленият в Нион жребий. Другите варианти за шампиона на България бяха Викингур (Фарьорски острови), Корк Сити (Ейре), Валур (Исландия) или победителя от мач от предварителния кръг.\r\nМачовете ще се играят на 10/11 юли, а реваншите са седмица по-късно - 17/18 юли. Лудогорец ще бъде домакин на първия двубой.", "date": "2018.06.19", "title": "Спорт: Лудогорец ще играе с Крусейдърс в първия квалификационен кръг на Шампионската лига"}
{"url": "http://www.focus-news.net/news/2018/06/19/2535783/miroslav-kostov-okrazhen-prokuror-shte-obzhalvame-prisadata-po-deloto-za-vzriva-v-zavod-midzhur-pri-koyto-zaginaha-15-dushi.html", "text": "Ще обжалваме присъдата по делото за взрива в завод „Миджур“, при който загинаха 15 души. Това каза след приключването на четенето на присъдата Мирослав Костов, който е прокурор по делото, предаде репортер на Радио „Фокус“ – Видин. Костов заяви, че в 15-дневен срок присъдата ще бъде обжалвана пред Софийския апелативен съд. „По някои от повдигнатите обвинения на четиримата обвиняеми се надявах да има осъдителни присъди. Мисля, че на втората инстанция присъдата няма да остане в този вид“, заяви Мирослав Костов.\r\nВидинският окръжен съд остави мярката „подписка“ и към четиримата обвиняеми, те нямат право да напускат страната до окончателното произнасяне за делото за взрива в завод „Миджур“.\r\nАнна ЛОЗАНОВА", "date": "2018.06.19", "title": "Мирослав Костов, окръжен прокурор: Ще обжалваме присъдата по делото за взрива в завод „Миджур“, при който загинаха 15 души"}
{"url": "http://www.focus-news.net/news/2018/06/19/2535787/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kulata-i-gkpp-kapitan-andreevo-i-gkpp-dunav-most.html", "text": "Интензивен е трафикът за товарни автомобили на изход на ГКПП „Кулата“ и ГКПП „Капитан Андреево“ и ГКПП „Дунав мост“. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.00 часа. На българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.06.19", "title": "ГД „Гранична полиция“: Интензивен е трафикът за товарни автомобили на изход на ГКПП „Кулата“ и ГКПП „Капитан Андреево“ и ГКПП „Дунав мост“"}
{"url": "http://www.focus-news.net/news/2018/06/19/2535788/gencho-genchev-kmet-na-svishtov-s-noviya-skener-svishtovskata-bolnitsa-veche-shte-mozhe-da-predostavya-vsichki-zdravni-uslugi-ot-koito-naselenieto-se-nuzhdae.html", "text": "С новия скенер, който вече работи в свищовската болница, заведението вече ще може да предоставя на населението всички здравни услуги, от които то се нужда. Това каза в предаването „Добре дошли в Свищов“ на Радио „Фокус“ – Велико Търново кметът на Община Свищов Генчо Генчев. Той припомни, че апаратът е закупен със средства по проект за подобряване на здравните грижи в региона, който се реализира съвместно с румънската Община Зимнич. „Аз съм щастлив от факта, че така нужната висока апаратура вече е факт. Искам да отправя искрени благодарности към целия екип на проекта и всички лекари от болницата за положените усилия и усърдие. Нека има спокойствие и разбирателство в работата на медиците. Нека те да работят за това свищовската болница да дава нужните здравни услуги на населението и всички наши съграждани да се възползват от тази нова придобивка, ако това се наложи, което не им пожелавам“, каза още Генчев. Той уточни, че апаратът има 5-годишна гаранция и увери, че екипът по поддръжката е съставен от специалисти, които ще се погрижат за безаварийната работа.\r\nЛуиза ТРАНЧЕВА", "date": "2018.06.19", "title": "Генчо Генчев, кмет на Свищов: С новия скенер свищовската болница вече ще може да предоставя всички здравни услуги, от които населението се нуждае"}
{"url": "http://www.focus-news.net/news/2018/06/19/2535782/makfaks-makedoniya-protestirashtite-sreshtu-dogovora-za-imeto-poiskaha-sreshta-s-lidera-na-vmro-dpmne.html", "text": "Делегация на протестиращите пред парламента в Скопие поиска среща с председателя на опозиционната ВМРО-ДПМНЕ Християн Мицковски, предава македонската информационна агенция „Макфакс“, като допълва, че част от демонстрантите са се насочили към седалището на партията.\r\nПо-рано днес протестиращите призоваха Мицковски да напусне сградата на парламента и да се присъедини към демонстрацията. \r\nПаралелно с протеста депутатите в Събранието проведоха заседание, на което с 69 гласа „за“ и 40 „против“ утвърдиха законопроекта за договора за името. В рамките на дебата координаторът на фракцията на ВМРО-ДПМНЕ Драган Данев подчерта, че споразумението е противоконституционно и нанася непоправими щети на държавата.\r\n„Това е капитулация, договорът е съвременен геноцид на нашето съществуване. Той е едностранчив, Македония приема ултиматум. Споразумението налага новото име на държавата под изнудване\", категоричен бе Данев.Тереза Герова", "date": "2018.06.19", "title": "„Макфакс“ (Македония): Протестиращите срещу договора за името поискаха среща с лидера на ВМРО-ДПМНЕ"}
{"url": "http://www.focus-news.net/news/2018/06/19/2535781/vladimir-marinov-abv-polovinata-sela-v-balgariya-vaobshte-nyama-da-izbirat-kmetove-a-shte-imat-naznacheni-kmetski-namestnitsi-koeto-e-nalagane-na-politika-sas-sila.html", "text": "Половината села в България въобще няма да избират кметове, а ще имат назначени кметски наместници, което е налагане на политика със сила. Това каза Владимир Маринов, заместник-председател на АБВ, по време на пресконференция, предаде репортер на Агенция „Фокус“.   „Ние днес отчитаме статистиката колко обезлюдени общини имаме. Но не отчитаме, че на предстоящите местни избори България ще се изправим пред факта, че може би още 20% от населените места ще бъдат под критерия от до 350 жители да избират кметове“, допълни Маринов. Заместник-председателят на АБВ посочи, че от близо 5000 села в България около половината въобще няма да избират кметове, а ще бъдат назначени кметски наместници от спечелилия изборите общински кмет. „Ако това не е налагане на политика със сила, здраве му кажете. Ние категорично считаме от АБВ, че Закона за административно-териториалното устройство незабавно трябва да бъде променен и да кореспондира с изборното законодателство“, допълни Маринов. Той посочи, че местното самоуправление е най-близко до хората и то трябва да бъде най-силно. \r\nДеница КИТАНОВА", "date": "2018.06.19", "title": "Владимир Маринов, АБВ: Половината села в България въобще няма да избират кметове, а ще имат назначени кметски наместници, което е налагане на политика със сила"}
{"url": "http://www.focus-news.net/news/2018/06/19/2535791/sofiya-lek-avtomobil-e-katastrofiral-pri-km-3-na-am-trakiya-v-posoka-sofiya-nyama-postradali.html", "text": "Лек автомобил се е ударил в мантинелата при км 3 на АМ „Тракия“ в посока София, няма пострадали. Това съобщиха за Агенция „Фокус“ от пресцентъра на МВР. При инцидента няма ранени, нанесени са само леки материални щети.", "date": "2018.06.19", "title": "София: Лек автомобил е катастрофирал при км 3 на АМ „Тракия“ в посока София, няма пострадали"}
{"url": "http://www.focus-news.net/news/2018/06/19/2535792/rumen-petkov-abv-balerinata-masha-ilieva-ima-vsichki-kachestva-da-oglavi-mvr-shte-predlozhim-alternativni-varianti-tay-kato-balgariya-ima-solidno-baletno-izkustvo.html", "text": "Балерината Маша Илиева има всички качества да оглави МВР, ще предложим алтернативни варианти, тъй като България има солидно балетно изкуство. Това каза председателят на ПП АБВ Румен Петков по време на пресконференция във връзка с искания от БСП вот на недоверие на тема „Сигурност“, предаде репортер на Агенция „Фокус“.  Петков заяви, че страната ни има кадри и заяви, че е готов да участва в кастинга с министър-председателя. Според него вота на недоверие от страна на БСП обезпечава присъствието в МВР на Валентин Радев. „Сега управляващото мнозинство ще развие едни дитирамби в Народното събрание\", каза Петков. По думите му едни ще приказват колко е лош, но поради това, че правителството трябва да оцелее, Валентин Радев ще бъде съхранен. Председателят на АБВ припомни, че само от неговата партия са поискали оставката на министъра след случая в Ботевград. Той обърна внимание на декларацията на БСП след същия случай. „Те не говорят за оставка на вътрешния министър. Декларация завършва с едно изречение, което е апотеоза на подкрепата на Валентин Радев. Те казват, че тази декларация трябва да бъде разглеждана като апел, МВР да започне да работи. Какво означава да започне да работи? Сами разбирате, че те казват, че досега не е работило министерството, но не искат смяна на министъра, а просто министерството да започне да работи“, коментира Петков.\r\nДеница КИТАНОВА", "date": "2018.06.19", "title": "Румен Петков, АБВ: Балерината Маша Илиева има всички качества да оглави МВР, ще предложим алтернативни варианти, тъй като България има солидно балетно изкуство"}
{"url": "http://www.focus-news.net/news/2018/06/19/2535790/ministar-valentin-radev-uchastva-v-sreshta-na-ministrite-na-vatreshnite-raboti-na-stranite-ot-zapadnite-balkani.html", "text": "Министър Валентин Радев участва в среща на министрите на вътрешните работи на страните от Западните Балкани. Това съобщиха от пресцентъра на МВР. Срещата се провежда в Брюксел и е организирана от Европейската комисия. В нея участват министрите на вътрешните работи на страните от Западните Балкани и министърът на вътрешните работи на бъдещото Австрийско председателство. В дневния ред са включени преглед на актуалната миграционна ситуация в региона, изпълнението на Плана за действие на Стратегията на Западните Балкани. Ще бъдат отчетени и ангажиментите в областта на визовата либерализация. Една от целите на срещата е подготовка на срещата на министрите на вътрешните работи ЕС – Западни Балкани през октомври 2018 г. \r\nБългарското председателство ще ползва формата като добра възможност за дискусия на конкретни действия за засилване на сътрудничеството със Западните Балкани в областта на вътрешната сигурност в процеса на европейската им интеграция.", "date": "2018.06.19", "title": "Министър Валентин Радев участва в среща на министрите на вътрешните работи на страните от Западните Балкани"}
{"url": "http://www.focus-news.net/news/2018/06/19/2535793/v-berlin-shte-bade-predstavena-fotoizlozhbata-vechnata-krasota-na-dvoretsa-v-balchik.html", "text": "В Берлин ще бъде представена фотоизложбата „Вечната красота на „Двореца“ в Балчик“. Това съобщи директорът на Държавен културен институт-Културен център „Двореца“ Жени Михайлова, предаде кореспондентът на Радио „Фокус” – Варна. Изложбата е организирана по покана на посланика на Република България във Федерална република Германия Ради Найденов. Културното събитие е част от заключителните прояви по повод приключващото председателство на нашата страна на Съвета на ЕС. Откриването е на 28 юни. Изложбата вече е представяна в културни центрове във Виена, Братислава и Валашке Мезиржичи. В това издание изложбата ще бъде обогатена с исторически фотоси от 20-те и 30-те години на миналия век. „Искрено се надявам чрез тази изложба немската публика да се докосне до една прекрасна дестинация, каквато е „Дворецът“ в Балчик“, каза Жени Михайлова. Съвременна и ретро фотография, разкриваща очарованието на Архитектурно-парковия комплекс край морето, ще бъде експонирана в посолството ни в Берлин. \r\nЖулиета НИКОЛОВА", "date": "2018.06.19", "title": "В Берлин ще бъде представена фотоизложбата „Вечната красота на „Двореца“ в Балчик“"}
{"url": "http://www.focus-news.net/news/2018/06/19/2535789/alsat-m-makedoniya-debatat-za-dogovora-za-imeto-v-komisiyata-za-evropeyskite-vaprosi-shte-zapochne-v-16-chasa.html", "text": "Официален представител на македонския парламент разкри пред излъчващия на албански език скопски телевизионен канал „Алсат-М“, че дебатът за договора за името в Комисията за европейските въпроси ще започне в 16 часа българско време.\r\nПредседател на комисията е депутатът от „Демократичен съюз за интеграция“, част от управляващата коалиция, Артан Груби. По-рано се обсъждаше разгорещено дали законът е под юрисдикцията на Комисията по европейските въпроси или под тази на Комисията по външна политика, председателствана от Антонио Милошоски от ВМРО-ДПМНЕ, припомня телевизията.Тереза Герова", "date": "2018.06.19", "title": "„Алсат-М“ (Македония): Дебатът за договора за името в Комисията за европейските въпроси ще започне в 16 часа"}
{"url": "http://www.focus-news.net/news/2018/06/19/2535795/pazardzhik-zadarzhan-e-mazh-vlachil-dve-kucheta-s-avtomobila-si.html", "text": "Служители на РУ - Пещера са установили и задържали мъж влачил последователно две кучета с автомобила си, съобщиха от ОДМВР - Пазарджик. Вчера следобед в полицейското управление в града бил получен сигнал от граждани за нехуманно отношение към животни. Униформени и криминалисти реагирали незабавно и засекли лек автомобил „Фолксваген“, чиито водач с инициали С. М. на 67 г. от Самоков е вързал куче, което теглил по улиците на града. Оказало се, че кучетата са две и отглеждани от негова близка в Пещера, която обаче искала да се отърве от тях. Тогава той предложил да свърши тази работа, но тъй като животните не били обезпаразитени, той решил да не ги транспортира в автомобила. Мъжът ги теглил едно по едно с цел да ги изхвърли извън града. Първото куче е било открито в района на сметището, но е било прегледано от ветеринарен специалист и е в добро състояние. Второто е прибрано от граждани, които са изявили желание да полагат грижи за него и да го отглеждат. С.М. е задържан в ареста за срок от 24 часа, а по случая е образувано бързо производство.", "date": "2018.06.19", "title": "Пазарджик: Задържан е мъж, влачил две кучета с автомобила си"}
{"url": "http://www.focus-news.net/news/2018/06/19/2535798/radmila-rangelova-zam-kmet-na-kyustendil-dogovoreni-sa-nad-80-ot-sredstvata-za-proekti-po-operativna-programa-regioni-v-rastezh.html", "text": "Договорени са над 80% от средствата за проекти по Оперативна програма „Региони в растеж”. Това каза пред Радио „Фокус” – Кюстендил Радмила Рангелова, зам.-кмет на Община Кюстендил с ресор „Социални услуги, програми и проекти“. „Ние сме договорили с управляващия орган над 80% от инвестиционната си програма, поели сме ангажимент да изпълним едни индикатори като етапна цел за 2018 година и работим усилено, за да изпълним заложените индикатори, като се надявам, че всичко ще бъде нормално”, посочи Радмила Рангелова. \r\nПо думите й общата стойност на инвестиционната програма, одобрена за Община Кюстендил е почти 19 милиона лева, от които 514 хиляди са собствен принос на Община Кюстендил и те са свързани с мерките за въвеждане на енергийна ефективност в сградата на театъра. „Инвестиционната програма подписахме на 22 юни 2016 година като се сключи споразумение за реализация на програмата с Министерство на регионалното развитие и благоустройството, което е и управляващ орган по Оперативна програма „Региони в растеж”. Самата инвестиционна програма представлява средносрочен документ, който цели да обезпечи реализацията на Интегрирания план за градско възстановяване и развитие на Община Кюстендил”, каза Радмила Рангелова. По думите й Инвестиционната програма на Община Кюстендил има одобрени 7 проекта като на този етап са договорени 6 от тях.\r\nРангелова заяви също, че Община Кюстендил изпълнява дейности за благоустрояване на градската среда. Това е проект, в чийто обхват попадат реконструкцията, благоустрояването на коритото на река Банщица, паркът пред галерията и междублоковото пространство в квартал 270. „Те са вече почти довършени. Другият проект, на който предстои приключване е образователна градска среда, предстои приключването към 7 септември 2018 година като образователна инфраструктура проектите физически приключиха, в момента се въвеждат в експлоатация”, каза Радмила Рангелова. Другите 4 проекта, които в момента се изпълняват са сградите по проекта за енергийна ефективност в многофамилни жилищни сгради. „Ние сме договорили с управляващия орган над 80% от инвестиционната си програма, поели сме ангажимент да изпълним едни индикатори като етапна цел за 2018 година и работим усилено, за да изпълним заложените индикатори, като се надявам, че всичко ще бъде нормално”, каза Радмила Рангелова.\r\nВенцеслав ИЛЧЕВ", "date": "2018.06.19", "title": "Радмила Рангелова, зам.-кмет на Кюстендил: Договорени са над 80% от средствата за проекти по Оперативна програма „Региони в растеж”"}
{"url": "http://www.focus-news.net/news/2018/06/19/2535799/frans-timermans-ek-samo-ako-rabotim-zaedno-po-vaprosi-koito-ne-mogat-da-se-reshat-ot-otdelnite-darzhavi-chlenki-shte-poluchim-podkrepata-na-evropeyskoto-obshtestvo.html", "text": "Само ако работим заедно по въпроси, които не могат да се решат от отделните държави-членки, можем да получим подкрепата на европейското общество за европейския проект. Това заяви първият заместник-председател на Европейската комисия Франс Тимерманс пред участниците в пленарната среща на Конференцията на комисиите по европейските въпроси на парламентите на Европейския съюз в София, съобщиха от пресцентъра на Народното събрание. Форумът е заключителното събитие от Парламентарното измерение на Българското председателство на Съвета на ЕС. \r\nФранс Тимерманс беше сред ключовите говорители по темата „Междупарламентарното сътрудничество в ЕС в контекста на дебата за субсидиарност и пропорционалност“. Той подчерта, че работната група по субсидиарност и пропорционалност, която оглавява, търси практически решения, за да се увери, че гражданите могат да видят техните опасения и идеи по-добре отразени. „Тогава няма да има антагонизъм между националните парламенти и европейските институции\", подчерта той. \r\n„Ясно е, че няма как да се справим с проблема с миграцията, ако нямаме истински европейски решения, сигурността е въпрос, който може да бъде решен само на европейско ниво, ако не подобрим функционирането на вътрешния пазар, няма да защитим гражданите си от рисковете и предизвикателствата на глобализацията\", заяви Франс Тимерманс. „Ако не направим всичко това на европейско ниво, тогава ние ще се провалим\", подчерта той и добави, че по отделно държавите-членки нямат възможност да се справят с тези проблеми с оглед на техния мащаб. \r\n„Работната група по субсидиарност и пропорционалност не е еднократен акт, нейната работа ще продължи и целта ни е да предложим еволюция, а не революция\", посочи Франс Тимерманс. „Искаме да подобрим качеството на нашата работа и да отговорим на някои притеснения, изразени от националните парламенти, и да видим как може да се отчете в по-голяма степен мнението на националните и регионалните власти\", отбеляза той. „Не се стремим да намерим нова дефиниция на субсидиарност и пропорционалност, защото това би било пълна загуба на време\", заяви първият заместник-председател на Европейската комисия Франс Тимерманс. \r\nПредседателят на Комисията по Конституционни въпроси (AFCO) на Европейския парламент Данута Хюбнер подчерта, че ЕС има стандарти от световна класа в законодателството, в оценката на въздействието, в отвореността на процесите и процедурите, в достъпа до документи и всичко това е в подкрепа на субсидиарността. Според нея не съществува еднократно решение, защото това е процес и всички работят по тази процедура. \r\n„Трябва да положим усилия да отговорим на стандартите за субсидиарност, подчерта Данута Хюбнер. Като парламентаристи ние наблюдаваме изпълнителната власт, тук се включва и ЕК, и националните правителства, и трябва да сме наясно, че изпълнението трябва също да отговаря на съответните стандарти\", уточни тя и добави, че в бъдеще трябва да се помисли как изпълнението да бъде по-добро. \r\nПредседателят на Постоянната комисия по европейските въпроси на Сената на Холандия Бастиан ван Апелдорн отбеляза, че Холандия иска да засилва междупарламентарното сътрудничество, защото вярва, че националните парламенти играят изключително важна роля по отношение на легитимността на ЕС. „Чрез засилване на ролята на националните парламенти при управлението на ЕС се опитваме да се справим с демократичния дефицит в съюза\", посочи той. По думите му принципите за субсидиарност и пропорционалност са необходимото предисловие за демократичността на европейското управление. \r\n„ЕС трябва да бъде максимално близко до гражданите си при преследването на заложените цели и националните парламенти трябва да помагат в това отношение\", подчерта Бастиан ван Апелдорн. Според него те трябва да се ангажират повече и да се стремят да участват при вземането на решения на европейско ниво. „Можем да постигнем по-добри резултати, ако го правим в по-голяма степен съвместно, колективно\", заяви той. \r\nПроф. Атанас Семов от Софийския университет „Св. Климент Охридски“ отбеляза, че основен принцип на ЕС е решенията да се взимат възможно най-близо до гражданите и това се постига и чрез принципа на субсидиарност. Но според него усещането все още е, че Брюксел е далече. \r\n„За доброто разбиране на принципите на субсидиарност и пропорционалност ключова е ролята на принципа на доверие в законодателството\", посочи той. \r\n„Пропорционалността все още се нуждае от утвърждаване, смята професор Семов. Институциите на ЕС все още приемат мерки, които отиват отвъд необходимото за постигането на иначе легитимна цел\", допълни той. Според проф. Семов откакто беше предвиден механизмът за предварителна консултиране с националните парламенти, проектите на Комисията в много по-голяма степен зачитат принципа на субсидиарност. \r\n„66 години след началото европейските граждани все още имат нужда от по-активни действия от страна и на Европейската комисия, но и на националните парламенти, които да засилят доверието им, че съюзното законодателство е наше, а не тяхно – Брюкселско\", подчерта проф. Семов.", "date": "2018.06.19", "title": "Франс Тимерманс, ЕК: Само ако работим заедно по въпроси, които не могат да се решат от отделните държави-членки, ще получим подкрепата на европейското общество"}
{"url": "http://www.focus-news.net/news/2018/06/19/2535800/shumen-650-000-lv-shte-badat-vlozheni-v-remont-na-trotoarni-nastilki-na-54-ulitsi-v-grada-predvizhdat-se-i-novi-parkomesta.html", "text": "650 000 лв. ще бъдат вложени в ремонт на тротоарни настилки на 54 улици в Шумен. Дейностите бяха представени на брифинг от инж. Боян Тодоров, заместник-кмет по строителство и екология, предаде репортер на Радио „Фокус“ - Шумен. Там, където има големи компрометирани участъци, ще се полага асфалт, като са предвидени 400 000 лв. без ДДС, а 200 000 лв. без ДДС ще бъдат дадени за подмяна на плочки. „Вече е готов тротоарът на ул. „Велики Преслав“ откъм училищата, в момента се работи по западния тротоар, след което предстои и преасфалтиране на улицата в участъка\", каза инж. Тодоров. Предстои ремонт на ул. „Марица“ в участъка към Кооперативния пазар. Едновременно с ремонта на тротоарите, се изграждат и джобове за паркоместа. „Нашата идея е там, където тротоарите са по- широки, да се направят повече паркоместа, например по ул. „Съединение“, ул. „Стефан Изворски“, ул. „Марица“, коментира инж. Тодоров. По думите му се предвижда ремонт на тротоарните настилки в зоната около бившата „Родопа”. На този етап по пешеходната зона на бул. „Славянски” се правят само козметични ремонти, тъй като се очаква одобрението на проект по Програма „Региони в растеж”, който предвижда цялостно преустройство.\r\nИвелина ИВАНОВА", "date": "2018.06.19", "title": "Шумен: 650 000 лв. ще бъдат вложени в ремонт на тротоарни настилки на 54 улици в града, предвиждат се и нови паркоместа"}
{"url": "http://www.focus-news.net/news/2018/06/19/2535778/radio-svobodna-evropa-makedoniya-deputatite-na-vmro-dpmne-napusnaha-parlamenta-zasedanieto-e-prekasnato.html", "text": "Депутатите от опозционната ВМРО-ДПМНЕ напуснаха заседанието на парламента в Скопие, на което се обсъжда договорът за новото име на страната, предава  Радио „Свободна Европа“  в македонската си редакция.\r\nМинистърът на въшните работи на Македония Никола Димитров обясни пред депутатите защо споразумението с Гърция трябва да бъде прието по съкратена процедура, след което с 69 гласа „за\" и 40 гласа „против\" парламентът утвърди проектозакона за ратифициране на договора за името. \r\nОпозиционните депутати нарекоха Димитров „предател“ и напуснаха заседанието. След това председателят на законодателния орган обяви почивка. \r\nСъщевременно пред сградата на парламента стотици граждани протестират срещу договора за името, допълват от редакцията.Тереза Герова", "date": "2018.06.19", "title": "Радио „Свободна Европа“ (Македония): Депутатите на ВМРО-ДПМНЕ напуснаха парламента, заседанието е прекъснато"}
{"url": "http://www.focus-news.net/news/2018/06/19/2535803/ministar-temenuzhka-petkova-shte-otkrie-moderniziraniya-tranziten-gazoprovod-za-turtsiya.html", "text": "„Булгартрансгаз“ ЕАД ще въведе в експлоатация разширението на транзитния газопровод за Турция (лупинг), съобщиха от пресцентъра на Министерството на енергетиката. Изграждането на двадесеткилометровата газопроводна отсечка от компресорна станция Лозенец до Недялско се реализира с цел повишаване на сигурността и капацитетните възможности на съществуващата транзитна газопреносна мрежа на \"Булгартрансгаз\". Дейностите са част от проекта за рехабилитация, модернизация и разширение на съществуващата газопреносна система, определен за проект от общ интерес от Европейската комисия. \r\nОбектът ще бъде открит на 27-ми юни 2018 г. от 14.30 часа. На събитието ще присъстват министърът на енергетиката Теменужка Петкова, изпълнителният директор на „Булгартрансгаз“ ЕАД Владимир Малинов, представители на изпълнителя „Главболгарстрой“ ЕАД и други.", "date": "2018.06.19", "title": "Министър Теменужка Петкова ще открие модернизирания транзитен газопровод за Турция"}
{"url": "http://www.focus-news.net/news/2018/06/19/2535801/rumen-petkov-abv-tsinichno-e-da-polzvash-katastrofata-s-helikopter-kato-argument-za-vot-na-nedoverie.html", "text": "Цинично е да ползваш катастрофата с хеликоптер като аргумент за вот на недоверие. Това каза председателят на ПП АБВ Румен Петков по време на пресконференция във връзка с искания от БСП вот на недоверие на тема „Сигурност“, предаде репортер на Агенция „Фокус“. „Не знаем какво ще бъде написано в мотивите във вота, но е много цинично да ползваш катастрофата с хеликоптер като аргумент да искаш вот на недоверие. В последните 19 години има 22 катастрофи с въздухоплавателни средства в страната. За съжаление в немалка част от тях – смъртни случаи. Никой не си е позволявал досега такава грозна спекулация, такава отвращаваща спекулация да използва такава трагедия, за да поставя въпроса за вот на недоверие“, посочи Петков. Той поясни, че през 2016 г. в САЩ 16 военни самолета падат и се разбиват. Председателят на АБВ попита дали някой е чул да се поставя въпрос за генерални промени в Пентагона. „Има неща, в които трябва да има мярка“, коментира Петков. \r\nДеница КИТАНОВА", "date": "2018.06.19", "title": "Румен Петков, АБВ: Цинично е да ползваш катастрофата с хеликоптер като аргумент за вот на недоверие"}
{"url": "http://www.focus-news.net/news/2018/06/19/2535805/veliko-tarnovo-v-grada-shte-se-provede-golyam-leten-kontsert-s-uchastieto-na-zvezdi-ot-balgarskata-muzikalna-stsena.html", "text": "В града ще се проведе голям летен концерт, част от турнето Coca-Cola The Voice Happy Energy Tour. Това съобщиха от пресцентъра на Община Велико Търново. Звездите на българската музикална сцена ще зарадват многобройните си почитатели в Старата столица във вечерните часове на 21 юни. Музикалното събитие ще започне в 19.00 часа. Сцената ще бъде построена в района на цирковата площадка край пътен възел „Качица“.\r\nПред великотърновци своите най-нови и големи хитове ще представят Криско, Михаела Маринова, Михаела Филева, Пламен и Иво, СкандаУ, Тита, DARA, DJ Doncho, Балет Nova, Pavell &Venci Venc', както и талантливите момичета от 4 Magic. Входът за големия летен концерт е свободен. \r\nПрез миналата година Старата столица бе домакин на финала на музикалното турне. Тогава концертът Coca-Cola The Voice Happy Energy Tour премина при много голям интерес и събра над 20 000 почитатели.", "date": "2018.06.19", "title": "Велико Търново: В града ще се проведе голям летен концерт с участието на звезди от българската музикална сцена"}
{"url": "http://www.focus-news.net/news/2018/06/19/2535802/dobrich-prof-stefka-onikyan-i-zhurnalistat-niki-kanchev-sa-izpratili-pisma-do-kmeta-i-do-predsedatelya-na-obshtinskiya-savet-v-podkrepa-na-narodno-chitalishte-dobrich-2017-g.html", "text": "Проф. Стефка Оникян и журналистът Ники Кънчев са изпратили писма до кмета на Добрич Йордан Йорданов и до председателя на Общинския съвет на Добрич Иво Пенчев в подкрепа на Народно читалище (НЧ) „Добрич – 2017 г.“, което очаква решение за сградата, където да се помещава, предаде кореспондентът на Радио „Фокус” – Варна. \r\n„Обръщам се към вас с молба да предоставите на Народно читалище “Добрич – 2017 г.”, сградата на бившето училище СОУ“ Дора Габе” в град Добрич. В тия трудни времена, едно затворено училище отново да се съживи и изпълни със съдържание е една достойна за уважение постъпка. Помагайки на читалището, вие помагате на нашите деца, помагате на град Добрич! Нека докажем, че традицията на българските читалища е жива! Талантливите деца и млади хора ще имат свой нов дом! През годините съм работил в град Добрич. Познавам добре председателя на читалището Ники Нейчев и съм убеден, че с неизчерпаемата си енергия ще обогати културния живот на Добрич. Декларирам желание да помагам на Народно читалище „Добрич – 2017 г.” за доброто на град Добрич! Добрич има големи традиции в артистичните професии – пеене, водене, художествени занаяти, моля нека не ги прекъсваме тези традиции!“, се казва в откритото писмо от Ники Кънчев. \r\nОт своя страна проф. Оникян отправя призив за подкрепа: „Нека помогнем на малкото хора, които могат да превърнат едно затворено българско училище, а именно бившето СОУ „Дора Габе“ - Добрич, в ново културно образователно средище! Инициативата на НЧ „Добрич - 2017“ е много перспективна за град с традиции като Добрич, в областта на културата! С надежда в бъдещето трябва да продължим с концерти и представления в залата, спортни състезания в салона. Останаха много малко читалища, които както знаем са съхранили българщината през вековете. Нека подкрепим начинанието на НЧ „Добрич - 2017“ и оставим следа след себе си на идните поколения. Надявам се на вашето благоразположение и мащабно мислене за решаването на проблема със законното право на читалището да има свой дом, подходящ за развиването на дейностите, които има желание да развива настоятелството на НЧ „Добрич – 2017 г.“. От сърце желая успех и вярвам във възможностите ви!“. На предстоящата сесия в края на този месец Общинският съвет на Добрич отново ще разгледа възможността за предоставяне на сграда на читалището. \r\nЖулиета НИКОЛОВА", "date": "2018.06.19", "title": "Добрич: Проф. Стефка Оникян и журналистът Ники Кънчев са изпратили писма до кмета и до председателя на Общинския съвет в подкрепа на Народно читалище „Добрич – 2017 г.“"}
{"url": "http://www.focus-news.net/news/2018/06/19/2535806/plovdiv-47-godishna-zhena-e-zakarana-v-bolnitsa-sled-kato-se-e-blasnala-s-avtomobil-v-razdelitelnata-ograda-na-bul-vasil-aprilov.html", "text": "47-годишна жена е закарана в болница, след като се е блъснала с автомобил в разделителната ограда на бул. “Васил Априлов“ в Пловдив. Това съобщи за Радио „Фокус“-Пловдив говорителят на ОДМВР-Пловдив. Инцидентът е станал след 12.00 ч. По първоначални данни на жената й е прилошало и тя се е ударила с джипа си в оградата. Местопроизшествието е запазено, изчакват се резултатите от медицинския преглед.\r\nДвижението по булеварда не е спряно. Няма данни за употреба на алкохол.\r\nЦветана ТОНЧЕВА", "date": "2018.06.19", "title": "Пловдив: 47-годишна жена е закарана в болница, след като се е блъснала с автомобил в разделителната ограда на бул. “Васил Априлов“"}
{"url": "http://www.focus-news.net/news/2018/06/19/2535807/rumen-petkov-abv-e-edinstvenata-koyato-kritikuva-premiera-che-ne-e-pokanil-prezidenta-na-sreshtata-na-varha-i-uprekva-darzhavniya-glava-za-angazhimenta-mu-za-poveche-orazhie-v-cherno-more.html", "text": "АБВ е единствената, която критикува премиера, че не е поканил президента на срещата на върха и упреква държавния глава за ангажимента му за повече оръжие в Черно море. Това каза председателят на ПП АБВ Румен Петков по време на пресконференция във връзка с казаното от държавния глава Румен Радев, че лобизмът убива, предаде репортер на Агенция „Фокус“.  „Ние сме единствената политическа партия, която остро критикува министър-председателя за това, че българският президент не беше поканен на срещата на върха в София“, каза Петков. По думите му това е политически грозна постъпка, която ни злепоставя пред нашите партньори в ЕС. „Веднага трябва да кажа, че сме единствената политическа партия, която много ясно упрекна президента Радев за неговия ангажимент с една декларация от преди седмица, която предшества срещата на върха на НАТО, в която има едни от нищо непродиктувани обвинения срещу Русия и настояваме за повече оръжия в Черно море“, коментира председателят на АБВ. Според него един държавник трябва да има малко повече усещане за лично достойнство. „Не може два дена преди това да казваш, че настояваш за диалог между ЕС и Русия, да си категоричен в това, че военното напрежение няма да доведе до никакво напрежение, а два дена по-късно да искаш повече оръжие в Черно море. Това е непоследователно поведение“, поясни Петков.\r\nДеница КИТАНОВА", "date": "2018.06.19", "title": "Румен Петков: АБВ е единствената, която критикува премиера, че не е поканил президента на срещата на върха и упреква държавния глава за ангажимента му за повече оръжие в Черно море"}
{"url": "http://www.focus-news.net/news/2018/06/19/2535797/nova-makedoniya-makedoniya-sled-sakratena-protsedura-sporazumenieto-s-gartsiya-shte-bade-ratifitsirano.html", "text": "Парламентът на Македония утвърди необходимостта от приемането на законопроекта за ратифициране на Окончателното споразумение за решаване на спора за името, съобщава електронното издание на вестник „Нова Македония“.\r\nНа заседанието присъстваха 110 депутати, от които гласуваха 109 гласуваха – 69 „за“ и 40 „против“.\r\nМинистърът на външните работи Никола Димитров обясни пред депутатите необходимостта от приемане на проектозакона по съкратена процедура. Той отбеляза, че законодателният акт е предвиден като част от националната програма за усвояване на правото на ЕС в рамките на политическите критерии в областта на регионалното сътрудничество и международните задължения. Срокът за приемане е 22.06.2018 г., а Димитров подчерта, че като се имат предвид европейските и евроатлантическите перспективи на страната, е повече от необходимо да се приеме по съкратена процедура.\r\nПървият дипломат на Скопие припомни, че съгласно договора Гърция, след ратифициране на договора за името в македонския парламент, има задължение да уведоми председателя на Европейския съвет Доналд Туск, че дава подкрепа за начало на преговорите за членството на страната в ЕС. Атина трябва също да уведоми генералния секретар на НАТО Йенс Столтенберг, че подкрепя отправянето на покана за присъединяване на Македония към НАТО.\r\n„Юнският съвет е пред нас, външните министри на държавите-членки ще се срещнат на 25 и 26 юни, а срещата на върха ще се състои на 28 юни. Тези дати са от ключово значение за европейската перспектива на страната ни и зависят от ратификацията на споразумението. За да постигнем тези резултати, предлагаме парламентът да реши да приеме проектозакона по съкратена процедура. С ратифицирането се отваря възможност гражданите да се произнесат за своето бъдеще на референдума през есента“, обясни Димитров.\r\nСлед гласуването председателят на македонския парламент Талат Джадери натовари Комисията по европейски въпроси да разгледа предложението, внесено с европейско знаменце.\r\nНедоволство изразиха депутатите от опозиционната ВМРО-ДПМНЕ, а депутатът Драган Данев заяви, че споразумението е едностранно, представлява капитулация на държавата и е геноцид срещу македонския народ. Съгласно думите му, с налагането на ново име на държавата се нарушава Конституцията. Данев обвини Джафер в потъпкване на правилника, законите и Конституцията на страната. След това обяви, че ВМРО-ДМПНЕ няма да участва в подобен правен абсурд. Данев поиска час почивка, но Джафери възобнови заседанието и дневният ред бе гласуван, а депутатите от опозицията напуснаха пленарната зала.\r\nСлед като законът бъде внесен в Комисията по европейските въпроси, тя разполага със срок от два дни за преразглеждане на споразумението за новото име на Македония. \r\nСлед като бъде разгледан от комисията, законопроектът за ратифициране на споразумението ще бъде обсъден на пленарно заседание за окончателно утвърждаване на сделката с Гърция. Ратифицирането изисква обикновено мнозинство. Минималният кворум за работата на законодателната власт е 61 депутати.\r\nИ докато в парламента бе в ход разгорещеният дебат, пред сградата на законодателния орган в Скопие продължава протеста на противниците на постигнатия договор за новото име на Македония.Тереза Герова", "date": "2018.06.19", "title": "„Нова Македония“ (Македония): След съкратена процедура  споразумението с Гърция ще бъде ратифицирано"}
{"url": "http://www.focus-news.net/news/2018/06/19/2535808/atanas-radev-regionalna-sluzhba-po-zaetostta-burgas-v-burgaska-v-slivenska-i-v-yambolska-oblast-se-otchita-spad-na-bezrabotitsata.html", "text": "В Бургаска, в Сливенска и в Ямболска област се отчита спад на безработицата в сравнение с предходния месец. Това каза на пресконференция Атанас Радев, гл. експерт в дирекция „Регионална служба по заетостта“ (ДРСЗ) - Бургас, предаде репортер на Радио „Фокус“ - Бургас. „През петия месец на 2018 г. броят на регистрираните безработни лица в бюрата по труда от района на ДРСЗ - Бургас е 19 012 души. Сравнението с миналия месец показва намаление от 2 004 души (с 9.5%), което е характерно за този месец на годината, когато се заемат обявените през предходните месеци сезонни работни места в сферата на туризма. В трите съставни области броят на безработните лица е съответно 6 761 души в Бургаска, 8 432 души в Словенска и 3 819 души“, допълни Радев. По думите му в сравнение с предходния месец и в трите области се отчита спад на безработицата. „В Бургаска област са 1 512 души по-малко. В Сливенска област са с 333 души по-малко. В Ямболска област 159 души намалели безработните“, допълни още Радев.\r\nТой посочи също, че спрямо април във всички 22 общини се отчита намаление на нивото на безработицата, най-значително - в Царево и Котел. „В регионален мащаб равнището на безработица през месец май е най-ниско в общините Несебър 2.0%, Поморие 2.2% и Бургас 2.2%. Под условната граница от 10.0% са още общините Приморско с 3.2%, Ямбол - 3.6%, Камено - 3.7, Царево-  4.0%, Созопол - 4.2%, Айтос - 4.6%, Карнобат - 5.1%, Нова Загора - 5.9%, Малко Търново - 8.0%, Сливен - 8.4% и Тунджа - 8.9%, а в останалите общини то е по-високо“. По думите му в сравнение с месец май миналата година в общините Поморие и Карнобат се отчита минимален ръст на равнището на безработица (с 0.3 и 0.2 процентни пункта).\r\nАтанас Радев съобщи още, че през месец май в бюрата по труда в обхвата на регионалната дирекция по заетостта са заявени общо 3614 работни места, от които 2838 на първичния пазар на труда са несубсидирани. „Спрямо април има спад от 1705 работни места. В сравнение с май 2017 г. има ръст с 371 места. Намалението спрямо предходния месец е поради това, че основната част от сезонните работни места в туризма се заявяват още през март и април“, каза Радев. По думите най-много работни места на първичния пазар на труда през месеца са заявени в отраслите „Хотелиерство и ресторантьорство“ - 1169, „Преработваща промишленост“ - 554, „Търговия, дейности и услуги“ - 90, „Селско, горско и рибно стопанство“ и „Административни и спомагателни дейсности“ - по 89, „Операции с недвижими имоти“ - 70, „Държавно управление“ - 59, „Строителство“ - 56.\r\nЯнислава КРЪСТЕВА", "date": "2018.06.19", "title": "Атанас Радев, Регионална служба по заетостта - Бургас: В Бургаска, в Сливенска и в Ямболска област се отчита спад на безработицата"}
{"url": "http://www.focus-news.net/news/2018/06/19/2535810/ivan-asparuhov-abv-tryabva-da-ima-optimizatsiya-na-broya-na-oblastite-i-na-funktsiite-im.html", "text": "Трябва да има оптимизация на броя на областите и на функциите им. Това каза Иван Аспарухов, член на Изпълнителното бюро на АБВ по време на пресконференция, предаде репортер на Агенция „Фокус“.  Аспарухов  обърна внимание, че към 2018 г. областите са 28 в България, а общините 265, а от тях само в 9 общини има население над 100 хил. души. „В 124 общини са с население до 20 хил. души, 67 общини в България са с население под 6000 души. Това значи, че съгласно изискването на закона, те са извън функционалност“, допълни Аспарухов. Той посочи, че АБВ е за силни региони, за работещи и добре функциониращи области и за финансово стабилни и жизнени общини. По думите му от повече от пет години процесът на децентрализация е спрял. \r\nПредседателят на АБВ-Жени Невена Стоянова допълни, че  децентрализирането на управлението в страната би довело до решаването на много проблеми. Стоянова заяви, че е изключително важно държавата да насочи ресурс към разглеждане и пренасочване на политиките си в посока децентрализация, тъй като липсата на достъп до социални услуги, би допринесла за задълбочаване на демографската криза в страната. „Българските жени в изостаналите райони са подложени на изключително динамични условия на живот, в частност те пораждат и проблемите, свързани с домашното насилие. Всички знаем, че страната ни не е обезпечена с центрове за настаняване на жени и деца, пострадали от домашно насилие“, допълни Стоянова. По думите ѝ общините нямат възможност да изграждат центрове за работа с деца и хора с увреждания. \r\nДеница КИТАНОВА", "date": "2018.06.19", "title": "Иван Аспарухов, АБВ: Трябва да има оптимизация на броя на областите и на функциите им"}
{"url": "http://www.focus-news.net/news/2018/06/19/2535794/ana-krushkova-sdruzhenie-za-hora-s-uvrezhdaniya-20-dushi-s-razlichni-uvrezhdaniya-se-vazpolzvat-ot-uslugite-na-sdruzhenie-za-sotsialna-rehabilitatsiya-i-integratsiya-na-hora-s-uvrezhdaniya-v-grada.html", "text": "20 човека с различни увреждания се възползват от услугите на Сдружение за социална рехабилитация и интеграция на хора с увреждания в Бургас. Това каза за Радио „Фокус“ – Бургас Ана Крушкова от Сдружението. Тя е майка на 33-годишна дъщеря с детска церебрална пареза.\r\nПо думите ѝ всички те са посещават сградата, където има график, като може да се посещава и всеки ден. „По време на занятията, които се провеждат от 10.00 часа до 13.00 часа се изработват различни неща. Посещаваме заедно ежемесечно театри, концерти и екскурзии. Имаме пълноценен социален живот\", добави тя. По думите ѝ скоро са имали и няколко екскурзии на ТК „Акве калиде“ и Авиомузея в Бургас, които са били изключително интересни за потребителите.\r\n„Подкрепям майките на деца с увреждания в исканията им към Социалното министерство, за да стане животът на хората в неравностойно положение по-социален и по-нормален“, каза още Крушкова.\r\nВеселина НИКОЛОВА", "date": "2018.06.19", "title": "Ана Крушкова, Сдружение за хора с увреждания: 20 души с различни увреждания се възползват от услугите на Сдружение за социална рехабилитация и интеграция на хора с увреждания в града"}
{"url": "http://www.focus-news.net/news/2018/06/19/2535811/valeri-mitkov-sobstvenik-na-videks-ad-deloto-po-vzriva-v-zavod-midzhur-tragna-v-pogreshna-posoka-tvardya-che-ima-vanshna-namesa-za-tozi-vzriv.html", "text": "Делото по взрива в завод „Миджур“ тръгна в погрешна посока, твърдя, че има външна намеса за този взрив, каза пред журналисти след прочитане на присъдата по делото за взрива в Горни Лом Валери Митков, собственик на „Видекс“ АД, предаде репортер на Радио „Фокус“ – Видин. Той заяви, че няма доказателства, че взривът е станал по друг начин и това се е доказало в процеса на съдебното дирене. „Грешката е в това, че прокуратурата насочи усилията си да обвини хора, които нямат нищо общо със случилия се трагичен инцидент. Причината за аварията трябва да се търси другаде – това е външна намеса“, каза Валери Митков. \r\nТой допълни, че технологичният процес не позволява грешка на един или няколко служители при една или няколко противопехотни мини да доведе до трагичния инцидент, който е станал в завод „Миджур“. „Това се доказва, както с теоретични изчисления, така и от проведените полигонни експерименти, които доказаха, че една или няколко мини не могат да бъдат причина за този трагичен инцидент“, коментира Валери Митков. Според него това се установява и от експертизата по делото. Адвокатът на Валери Митков Златка Стефанова заяви, че част от подсъдимите не са имали връзка с взрива, причинил смъртта на 15 души. „По делото, още в досъдебното производство, не е изяснена причината за взрива“, каза адвокат Стефанова. Според нея присъдата съответства на това, което е установено по делото.\r\nАнна ЛОЗАНОВА", "date": "2018.06.19", "title": "Валери Митков, собственик на „Видекс“ АД:  Делото  по взрива в завод „Миджур“ тръгна в погрешна посока, твърдя, че има външна намеса за този взрив"}
{"url": "http://www.focus-news.net/news/2018/06/19/2535804/lokalno-makedoniya-protestirashti-zapaliha-kopie-ot-dogovora-za-imeto.html", "text": "Договорът за новото име на Македония, който във вторник се обсъжда в парламента в Скопие, отново се превърна в причина за организирането на протести в столицата, съобщава електронното издание „Локално“.\r\nОт редакцията привеждат информация, съгласно която участниците в демонстрацията пред сградата на законодателния орган в Скопие са запалили копие от договора за името, постигнат миналата седмица между Македония и Гърция след продължителни и интензивни дипломатически усилия.\r\nДелегация на протестиращите пред парламента в Скопие поиска среща с председателя на опозиционната ВМРО-ДПМНЕ Християн Мицковски, допълват изданието, като уточнява, че част от демонстрантите са се насочили към седалището на партията.\r\nДемонстрацията се провежда под засилено полицейско присъствие.Тереза Герова", "date": "2018.06.19", "title": "„Локално“ (Македония): Протестиращи запалиха копие от договора за името"}
{"url": "http://www.focus-news.net/news/2018/06/19/2535812/obnarodvani-sa-promenite-v-naredba-1-za-higienata-na-hranite-nasocheni-sreshtu-dvoyniya-standart.html", "text": "В „Държавен вестник“, бр. 51 от 19.06.2018 г., е обнародвана Наредба за допълнение на Наредба №1 за хигиената на храните на Министерството на земеделието, храните и горите и Министерството на здравеопазването. Това съобщиха от пресцентъра на  Министерството на земеделието, храните и горите.\r\nС промяната на нормативния акт се въвеждат следните изисквания: \r\n- Производителите на мляко и млечни продукти и производителите, които разфасоват и преопаковат мляко и млечни продукти, не могат да произвеждат, разфасоват и преопаковат имитиращи продукти, съдържащи в състава си мляко, в един и същи обект, регистриран по Закона за храните. \r\n- В едномесечен срок от влизане в сила на наредбата производителите на мляко и млечни продукти и производителите, които разфасоват и преопаковат мляко и млечни продукти, привеждат дейността си в съответствие с изискванията. \r\n- Посочените изисквания се прилагат за продукти, произведени на територията на България. \r\nМинистерството на земеделието, храните и горите предприе редица инициативи и мерки, имащи за цел от една страна да повишат търсенето на сурово мляко чрез стимулиране употребата му при производството на млечни продукти, а от друга - да засилят търсенето на пазара и потребителския интерес към различните видове млечни продукти. Това включва и усъвършенстване на законодателството за т.нар. \"имитиращи продукти, съдържащи в състава си мляко“. \r\nОт 2016 г. до настоящия момент МЗХГ проведе редица обществени обсъждания по проблемите, касаещи състоянието и развитието на млечния сектор в страната, в т.ч. аспектите свързани с млечните и имитиращите продукти. В резултат от състоялите се дискусии през настоящата година, отново е потвърдена необходимостта от въвеждането на допълнителни нормативни изисквания и мерки към производството, разфасоването и преопаковането на имитиращи продукти. \r\nБеше изготвена също и цялостна оценка на въздействието на проекта на Наредба за допълнение на Наредба №1 за хигиената на храните, съвместно с проекта на Постановление на Министерския съвет за изменение и допълнение на Наредбата за специфичните изисквания към млечните продукти. Оценката на въздействието е извършена от външен изпълнител по възлагане от МЗХГ. \r\nНаредбата беше нотифицирана съгласно Директива (ЕС) 2015/1535 на Европейския парламент и на Съвета установяваща процедура за предоставянето на информация в сферата на техническите регламенти и правила относно услугите на информационното общество (нотификация 2016/0345/BG). През януари 2017 г. след предоставена допълнителна информация от страна на България, Европейската комисия изрази положително становище (Съобщение от Комисията – TRIS/(2017) 00125) по проекта на нормативния акт. \r\nНаредбата за допълнение на Наредба №1 за хигиената на храните заедно с актуализирания проект на Постановление на Министерския съвет за изменение и допълнение на Наредбата за специфичните изисквания към млечните продукти представляват пакет документи, съдържащи взаимно допълващи се мерки, насочени както към производството, така и към наименованията, етикетирането и предлагането на пазара на млечни и имитиращи продукти. \r\nМерките, които са заложени в двата нормативни акта по същество имат характер и на действия насочени срещу „двойния стандарт“ при храните, тъй като допринасят за ясното разграничаване на имитиращите от млечните продукти, както в процеса на производството, така и при предлагането им в търговската мрежа. По този начин се постига защита интересите на потребителите и гарантиране правото за информиран избор не само за продуктите с произход от други страни-членки на ЕС, но и за продукти, произведени в България.", "date": "2018.06.19", "title": "Обнародвани са промените в Наредба №1 за хигиената на храните, насочени срещу „двойния стандарт“"}
{"url": "http://www.focus-news.net/news/2018/06/19/2535815/ivan-ivanov-kevr-ot-yuli-toploenergiyata-i-tokat-poskapvat-s-poveche-ot-predvidenoto.html", "text": "От юли топлоенергията и токът ще поскъпнат с повече от предвиденото, въпреки че енергийният регулатор намали до 11 на сто скокът на цените на природния газ. Това каза председателят на Комисията за енергийно и водно регулиране /КЕВР/ Иван Иванов, предаде БНР.\r\n„Не може природният газ да нараства с 10 процента и той формира 60 до 70 процента от цената на топлинната енергия, и да се поиска средно увеличение 2-3 процента. Аз съм убеден, че ще постигнем цени, които са възможно най-ниските при това увеличение. По отношение на електроенергията, влиянието на цената на природния газ е опосредствано, чрез добавката \"задължение към обществото\" влиянието там ще бъде значително по-малко“, каза Иванов.\r\nОкончателното решение на цените на газа, топлоенергията и тока, регулаторът ще вземе на 1-ви юли.", "date": "2018.06.19", "title": "Иван Иванов, КЕВР: От юли топлоенергията и токът поскъпват с повече от предвиденото"}
{"url": "http://www.focus-news.net/news/2018/06/19/2535809/nova-makedoniya-makedoniya-protestat-pred-parlamenta-v-skopie-priklyuchi-bez-intsidenti.html", "text": "Протестът пред сградата на парламента на Македония приключи мирно и без инциденти, съобщава електронното издание на скопския вестник „Нова Македония“.\r\nОколо стотина граждани на югозападната ни съседка изразиха недоволството си от договора за името. Те призоваха председателя на опозиционната ВМРО-ДПМНЕ Християн Мицковски да излезе от сградата и да се присъедини към демонстрацията. \r\n„На Зоран Заев му трябва една кратка дестабилизация, за да постави протестите под контрол и да забрани митингите. Няма един Зоран Заев за една година управление да унищожи всичко, което е македонско, македонският народ няма да позволи това\", увери Страшо Оумчев, председател на Общомакедонския национален съвет Македониум.\r\nСпоразумението за спора за името бе подписано в неделя от външните министри на Македония и Гърция Никола Димитров и Никос Коцияс. Церемонията се състоя на гръцкия бряг на езерото, припомнят от редакцията.\r\nКъм момента булевард „11 октомври“ пред сградата на парламента е отворен за движение, допълва изданието.Тереза Герова", "date": "2018.06.19", "title": "„Нова Македония“ (Македония): Протестът пред парламента в Скопие приключи без инциденти"}
{"url": "http://www.focus-news.net/news/2018/06/19/2535813/po-iskane-na-okrazhna-prokuratura-sliven-sadat-zadarzha-pod-strazha-yordan-m-obvinen-v-darzhane-s-tsel-razprostranenie-na-heroin.html", "text": "По искане на Окръжна прокуратура – Сливен, съдът задържа под стража Йордан М. Той е обвинен за това, че на 15 юни, в гр. Нова Загора, в условията на опасен рецидив, без надлежно разрешително държал с цел разпространение, високорискови наркотични вещества – хероин, с тегло около 10 грама, разпределен в 187 броя хартиени пакетчета – престъпление по чл. 354а, ал. 2, изр. 2, предл. последно, т. 4, вр.ал. 1, изр. 1, предл. 4, вр.чл. 29, ал. 1, б. „а“ и б. „б“ от НК. Това съобщиха от пресцентъра на Апелативна прокуратура - Бургас.\r\nСпоред прокурора,  налице е обосновано предположение за това, че Йордан М. е извършил престъплението, в което е обвинен. Представителят на държавното обвинение е категоричен, че Йордан М. може да се укрие или да извърши друго престъпление.\r\nСъдът прие мотивите на прокурора и задържа под стража обвиняемия.\r\nОпределението на Окръжен съд – Сливен може да бъде обжалвано пред Апелативен съд – Бургас.", "date": "2018.06.19", "title": "По искане на Окръжна прокуратура – Сливен, съдът задържа под стража Йордан М., обвинен в държане с цел разпространение на хероин"}
{"url": "http://www.focus-news.net/news/2018/06/19/2535814/pernik-denyat-na-paisiy-hilendarski-beshe-otbelyazan-v-selo-kralev-dol.html", "text": "Ден на Паисий беше честван днес в село Кралев дол. Това съобщиха от пресцентъра на Община Перник. Селото е сред селищата в страната, претендиращи, че са родното място на автора на \"История славянобългарска\". Празникът се състоя в местността Калужерец при параклиса \"Св. Преп. Паисий Хилендарски\", където е и Паисовата чешма. На него присъстваха кметът Вяра Церовска и нейните заместници, народният представител д-р Александър Александров, областният управител Ирена Соколова и кметове на населени места.\r\nКметът на Кралев дол Пламен Георгиев поздрави жителите и гостите на селото с празника. Той изказа благодарност на хората и дарителите построили параклиса в чест на Паисий Хилендарски.\r\n„Скъпи жители и приятели, за пореден път ще покажем откъде е един от големите българи - Паисий Хилендарски – от Кралев дол. Трябва да се повторя и трябва да се знае. Днес е един празник, в който за пореден път имаме възможност да почерпим от нашата история – гордост, самочувствие, достойнство. \"И ний сме дали нещо на света, на вси славяни книга да четат“, каза кметът Вяра Церовска и по традиция  направи дарение от книги на местното читалище. Сред дошлите да почетат делото на Паисий беше и писателят-журналист Цанко Живков, посветил немалко години от живота си да отстоява и доразвива тезата, че коренът на Паисий Хилендарски е от Кралев дол. По традиция на празника беше раздаден и курбан за здраве.", "date": "2018.06.19", "title": "Перник: Денят на Паисий Хилендарски беше отбелязан в село Кралев дол"}
{"url": "http://www.focus-news.net/news/2018/06/19/2535796/rumen-petkov-abv-snoshtniyat-apokalipsis-v-sofiya-beshe-prirodno-bedstvie-tryabva-da-se-napravi-pregled-na-kachestvoto-na-metrostantsiite.html", "text": "Снощният апокалипсис в София беше природно бедствие. Това каза председателят на ПП АБВ Румен Петков по време на пресконференция във връзка с поройния дъжд в столицата снощи, предаде репортер на Агенция „Фокус“.   „Снощи бях на концерт в зала „България“ на Плевенската филхармония. Фантастичен концерт на Плевенската филхармония. Зала „България“ само прокапа и ние от балкона бяхме дислоцирани долу. Обаче в съседните два театъра две пожарни помпаха вода до 00.00 ч. Това значи ли че трябва да искаме оставката на директора на театъра?“, попита  Петков. Според него трябва да се направи преглед на качеството на изграждането на метростанциите и да се види къде има пробив, да се оценят съответните обекти. „Няколко от министерствата днес практически са в бедствена ситуация“, заяви Петков и отчете, че министрите управляват от година и половина. „В това число, ако е паднал покривът на главата на вътрешния министър, в този случай, той ще е невинен“, допълни председателят на АБВ. Той поясни, че от АБВ не са спекуланти.  .„Да се спекулира с такъв драматичен момент, навсякъде се случват такива неща“, коментира още Румен Петков. \r\nДеница КИТАНОВА", "date": "2018.06.19", "title": "Румен Петков, АБВ: Снощният апокалипсис в София беше природно бедствие -  трябва да се направи преглед на качеството на метростанциите"}
{"url": "http://www.focus-news.net/news/2018/06/19/2535816/kyustendil-obshtina-dupnitsa-zapochva-remont-na-kuhnenskiya-blok-na-detskata-gradina-v-selo-dzherman.html", "text": "Община Дупница започва ремонт на кухненския блок на детската градина в село Джерман. Това съобщи за Радио „Фокус” – Кюстендил Тодор Петков, началник на отдел „Образование” към Община Дупница. По думите му ремонтът ще започне до края на седмицата. Разходите за дейността са заложени в списъка с капиталови разходи за тази година и са в размер на 15 000 лева. \r\nОсвен в Джерман, ремонт започва и в Детска градина „Зора“ в Дупница. Там ще бъдат ремонтирани санитарните помещения. Стойността на ремонта, който е заложен е за 12 000 лева. Парите са от собствени приходи на Община Дупница. „Родителите на децата трябва да уведомят директорите дали ще посещават през лятото детските градини. До края на месец юли всички детски градини в общината си работят по план. Трябва да има повече яснота за месец август, затова родителите трябва да уведомят директорите, за да бъде създадена необходимата организация“, каза Тодор Петков.\r\nВенцеслав ИЛЧЕВ", "date": "2018.06.19", "title": "Кюстендил: Община Дупница започва ремонт на кухненския блок на детската градина в село Джерман"}
{"url": "http://www.focus-news.net/news/2018/06/19/2535818/mon-zayavleniyata-za-kandidatstvane-v-profiliranite-i-profesionalnite-gimnazii-shte-mogat-da-se-podavat-i-onlayn.html", "text": "За втора година заявленията за кандидатстване в профилираните и професионалните гимназии ще могат да се подават и онлайн. Това съобщиха от пресцентъра на Министерството на образованието и науката.  ще бъде отворена на 20 юни 2018 г. В същия ден в училищата-гнезда, определени от регионалните управления на образованието (РУО), ще започнат да се приемат и документи на хартиен носител. Родителите, които изберат електронно заявление, няма да могат да подават на хартиен носител и обратно. През миналата година 33% от седмокласниците кандидатстваха чрез портала на Министерството на образованието и науката. \r\nДостъпът до страницата за подаване на документи е чрез входящ номер и уникален 10-цифрен код, записани в служебната бележка за явяване на националните външни оценявания. С тях ставаше и проверката на резултатите от изпитите. След влизането в платформата данните на ученика се генерират автоматично. Родителите трябва да попълнят предпочитаните училища с избраните профили или специалности от професии, подредени последователно според предпочитанията. Всяка паралелка е отделно желание. Изборът става от падащо меню или чрез въвеждане на 4-цифрените кодове на специалностите. Препоръчително е да се попълнят поне двадесет, съобразени с резултатите от изпитите. Броят им е неограничен.\r\nРодителите и учениците могат да кандидатстват за училища в повече от една област в страната с отделни заявления. Корекции на вече подадени документи не се допускат, освен в изключителни случаи, като те могат да се правят само в РУО.\r\nАко ученикът иска да учи в професионална гимназия, задължително трябва да приложи сканирано копие на медицинско свидетелство, издадено от общопрактикуващия му лекар. Това става с натискане на бутон „прикачване на медицинско (PDF). Оригиналът се представя при записването. За да бъде завършено електронното подаване на заявлението, се натиска бутон „потвърди“. След това в отделен прозорец излиза декларация за съгласие на родителя, която изисква да се попълнят три имена и телефон за връзка. \r\nОнези, които предпочитат да подават документи на хартия, могат да ги изтеглят от сайтовете на РУО и да ги попълнят предварително. Списъците с паралелките ще са изложени в училищата-гнезда. При кандидатстването не е необходимо копие на свидетелството за завършено основно образование, но ако ученикът желае паралелка от професионална гимназия, трябва да предостави оригинал и копие от медицинското свидетелство. След проверка от длъжностните лица оригиналът ще бъде върнат. \r\nДокументи за кандидатстване в гимназиите в страната ще се приемат до 26 юни включително. Първото класиране ще излезе до 3 юли, а записването или подаването на заявление за участие във второ класиране ще е в дните между 4 и 6 юли.", "date": "2018.06.19", "title": "МОН: Заявленията за кандидатстване в профилираните и професионалните гимназии ще могат да се подават и онлайн"}
{"url": "http://www.focus-news.net/news/2018/06/19/2535817/blagoevgrad-vavezhda-se-vremenna-organizatsiya-na-dvizhenieto-v-grada-za-provezhdane-na-festivala-frankofoli.html", "text": "Въвежда се временна организация на движението в града за провеждане на фестивала „Франкофоли“. Това съобщиха от пресцентъра на Община Благоевград. Временна организация на движението е валидна за двата дни на фестивала „Francofolies. Благоевград“. По заповед на кмета на Благоевград д-р Атанас Камбитов са предприети всички необходими мерки за безпроблемното осъществяване на движението в Областния център.\r\nДвижението за всички моторни превозни средства и масовия градски транспорт ще бъде спряно в двете посоки по улица „Александър Стамболийски“, в участъка от кръстовището с булевард „ Свети Димитър Солунски“ до кръговото кръстовище с улица „14 полк“ за периода от 08.00 часа на 22 юни до 06.00 часа на 24 юни 2018 г. Определен е обходен маршрут, като движението ще се извършва по бул. „Васил Левски“ и ул. „Джеймс Баучер“.\r\nДвижението ще бъде спряно за всички моторни превозни средства и масовия градски транспорт по западната пътна лента на улица „14 полк“, в посока от кръговото кръстовище с улица „Александър Стамболийски“, до кръговото кръстовище с улица „Свобода“ за периода от 08.00 часа на 22 юни до 06.00 часа на 24 юни 2018 г.\r\nДвижението ще се осъществява по  улица „Полковник Дрангов“, като движението се контролира от ОД на МВР-Благоевград.\r\nАвтомобили ще могат да бъдат паркирани по ул. „Александър Стамболийски“ след кръстовището с кръговото движение, като входът ще бъде от страната на бул. „Джеймс Баучер“. Ще може да се паркира и по дясната лента за движение по „14 полк“ в посока ЗМКА, както и на паркинги, в близост до парк „Македония“.\r\nАпелът е за безпрепятственото осъществяване на движението, жителите и гостите на Благоевград да бъдат внимателни и толерантни на пътя.", "date": "2018.06.19", "title": "Благоевград: Въвежда се временна организация на движението в града за провеждане на фестивала „Франкофоли“"}
{"url": "http://www.focus-news.net/news/2018/06/19/2535819/haskovo-45-godishna-zhena-e-zaginala-pri-katastrofa-na-vhoda-na-s-miladinovo.html", "text": "45-годишна жена е загинала при катастрофа на входа за с. Миладиново. Това съобщиха от ОДМВР-Хасково. Инцидентът е станал тази сутрин в 10.45 часа. Жената от Ямбол е шофирала лек автомобил Фолксваген \"Голф\". Тя е предприела маневра изпреварване, загубила е контрол над управлението, излязла е от платното за движение вдясно и е навлязла в отводнителен бетонов канал, при което се е ударила в бетонова ограда. От удара е починала на място. По случая е образувано досъдебно производство.", "date": "2018.06.19", "title": "Хасково: 45-годишна жена е загинала при катастрофа на входа на с. Миладиново"}
{"url": "http://www.focus-news.net/news/2018/06/19/2535820/ministarat-na-kulturata-boil-banov-pristigna-v-shipka.html", "text": "Министърът на културата Боил Банов пристигна в Шипка, предаде репортер на Радио \"Фокус\". Министър Банов провежда среща с кметовете на Казанлък Галина Стоянова и на Шипка - Василка Панайотова, както и с областния управител на Стара Загора Гергана Микова във връзка с процедура по обявяването на Читалище „Светлина – 1861“ в града за паметник на културата.\r\nСлавяна ГАЙДАРОВА", "date": "2018.06.19", "title": "Министърът на културата Боил Банов пристигна в Шипка"}
{"url": "http://www.focus-news.net/news/2018/06/19/2535821/haskovo-45-godishna-zhena-e-zaginala-pri-katastrofa-na-vhoda-za-s-miladinovo.html", "text": "45-годишна жена е загинала при катастрофа на входа за с. Миладиново. Това съобщиха от ОДМВР-Хасково. Инцидентът е станал тази сутрин в 10.45 часа. Жената от Ямбол е шофирала лек автомобил \"Фолксваген Голф\". Тя е предприела изпреварване, загубила е контрол над управлението, излязла е от платното за движение в дясно и е навлязла в отводнителен бетонов канал, при което се е ударила в бетонова ограда. От удара е починала на място. Образувано е досъдебно производство.", "date": "2018.06.19", "title": "Хасково: 45-годишна жена е загинала при катастрофа на входа за с. Миладиново"}
{"url": "http://www.focus-news.net/news/2018/06/19/2535824/zam-predsedatelyat-na-gerb-tsvetan-tsvetanov-v-sandanski-pravitelstvoto-i-mestnata-vlast-sa-stabilni-koeto-pozvolyava-ikonomicheski-rastezh.html", "text": "Правителството и местната власт са стабилни, което позволява икономически растеж. Това каза в Сандански зам.-председателят на ГЕРБ и председател на парламентарната група на партията Цветан Цветанов, предаде репортер на Радио „Фокус“ – Пирин. Той отбеляза, че за правителството и ГЕРБ темата за предсрочни избори не стои на дневен ред, а исканият вот на недоверие от страна на БСП е част от политиката, която партията е започнала още преди европредседателството. \r\n„На всички е ясно, че няма алтернатива на сегашното управление на страната и Сандански“, посочи още Цветанов. Той отбеляза, че стабилността на държавата е позволила с министерски постановления да се отпускат допълнителни средства за общините в България, в това число и за Община Сандански. Цветанов коментира, че община Сандански е много важна за него, защото тя има стратегическо местоположение. „С изграждането на автомагистрала „Струма“ и предсрочното пускане на лота до Сандански ще подобрим качеството на живот, но също така ще намалим вредните емисии, както и пътнотранспортните произшествия“, отбеляза Цветанов. Той подчерта, че магистралата ще спомогне и за по-бързото придвижване, а също и развитието на туризма. \r\n„За мен и ГЕРБ е удовлетворяващо, че имаме много добри показатели в Област Благоевград, а обществените нагласи са много добри. Имаме видими резултати, които ни дават самочувствие, че можем да продължим напред, но освен това осъзнаваме и отговорностите, които имаме“, подчерта Цветанов. Той изрази задоволство си и от работата на народните представители от областта, които работят активно за решаването на проблемите и подобряване качеството на живот на хората в общините.  \r\nЦветанов коментира и актуалните политически и международни теми. Той заяви, че подписването на споразумението между Македония и Гърция дава сигурност за региона, а темата на европредседателството „Западни Балкани“ е реализирана успешно. Зам.-председателят на ГЕРБ отбеляза, че в момента много актуален е въпросът за бюджета на Европейския съюз за следващия програмен период, особено след излизането на Великобритания, което ще генерира 5% дефицит. „Въпреки това и общата картина в Европа, България се очертава да бъде една от трите страни-членки, които ще получат по-висок бюджет, с около 8%“, допълни Цветанов. \r\nТой коментира също, че след среща на БСП с Вишеградската четворка лидерът на левицата Корнелия Нинова е казала, че правителството не защитава интересите на България в Европейския съюз и че трябва да следваме позицията на Вишеградската четворка. „В същото време Вишеградската четворка ще получи с 24% по-малък бюджет за Кохезионна политика. Не смятам, че това трябва да е силният ни глас в Европа“, отбеляза Цветанов. Той подчерта, че е много важно да се обясни на хората, че не омразата, популизмът и агресията решават проблемите. „В политиката най-важното и ценно е да бъдем искрени с избирателите, казвайки им какво може да бъде реално изпълнено, а не просто да се дават обещания“, каза още Цветанов.\r\nПо време на срещата в Сандански бе утвърдено и новото ръководство на партията, като за председател бе избран Кирил Котев. От своя страна той благодари за подкрепата на правителството и съобщи, че именно поради тяхното съдействие в началото на следващия месец ще започне изграждането на новата спортна зала, която се е забавила малко, но причината е била свързана с това да се намери възможно най-добрия и функционален вариант за нея.\r\nОбластният координатор на ПП ГЕРБ за област Благоевград и народен представител Даниела Савеклиева от своя страна заяви, че ГЕРБ – Сандански работи успешно и им пожела и за в бъдеще нещата да останат същите.\r\nВ Сандански заедно с Цветан Цветанов бяха и депутатите Александър Мацурев и д-р Емил Тончев.\r\nЛивия НИНОВА", "date": "2018.06.19", "title": "Зам.-председателят на ГЕРБ Цветан Цветанов в Сандански: Правителството и местната власт са стабилни, което позволява икономически растеж"}
{"url": "http://www.focus-news.net/news/2018/06/19/2535826/evrodeputatat-georgi-pirinski-kam-kataynen-komisiyata-zagarbva-neravenstvata.html", "text": "Днес в Комисията по заетост и социална политика на Европейския парламент се състоя изслушване на вицепрезидента на Европейската комисия Юрки Катайнен, отговарящ за ресорите работни места, растеж, инвестиции и конкурентноспособност. Обръщайки се към Катайнен, евродепутатът социалист Георги Пирински изтъкна, че първа грижа на Комисията и в частност на вицепрезидента следва да бъдат задълбочаващите се и все по-разнообразни неравенства между държавите-членки и вътре в тях - въпроси, които вицепрезидентът не засегна в уводното си изложение, посветено на темите за изкуствения интелект и уменията. Това съобщиха от пресофиса на Георги Пирински.\r\nПирински изтъкна, че според актуални доклади ежегодният дефицит на социални инвестиции в рамките на ЕС в образование, здравеопазване, жилищна политика, социални грижи и други социални дейности възлиза на 100-150  милиарда евро - сума, далеч надхвърляща програмираните за целта средства. Що се отнася до националните бюджети, то в тях социалните разходи систематично бяха орязвани в резултат на политиката на резки бюджетни съкращения (на остеритет), налагана от Комисията.  По-нататък - в новата бюджетна рамка за периода след 2020 г. целевите средства за кохезионна политика се съкращават с цели 10%. \r\nВ заключение Пирински посочи, че Комисията на практика не поставя в центъра на своята дейност изпълнението на основния приоритет на Европейския Съюз да насърчава икономическото, социалното и териториалното сближаване, и солидарността между държавите-членки.", "date": "2018.06.19", "title": "Евродепутатът Георги Пирински към Катайнен: Комисията загърбва неравенствата"}
{"url": "http://www.focus-news.net/news/2018/06/19/2535828/dobrich-izlozhba-serigrafii-i-litografii-na-hudozhnika-boyan-raynov-beshe-otkrita-v-darzhaven-kulturen-institut-dvoretsa-v-balchik.html", "text": "Изложба сериграфии и литографии на художника Боян Райнов беше открита в Държавен културен институт – Културен център „Двореца“ в Балчик, предаде кореспондент на Радио „Фокус” – Варна. Изложбата е организирана благодарение на Фондация „Проф. Николай Райнов“. Озаглавена е „Директно от Париж“. Може да бъде разгледана в галерия „Тихото гнездо“. Съдържанието ѝ беше представено от изкуствоведа Пламена Димитрова-Рачева. По думите ѝ сериграфията е техника, която идва от Изтока и представлява отпечатване върху копринен екран. Между изложените литографии има и оригинали. Принтовете са в лимитиран печат. „Щастлива случайност е, че всички негови работи от Париж са пренесени в България и те представлява едно национално наше богатство. Боян Райнов е син на известния наш писател, изкуствовед Николай Райнов. Има голяма дарба, защото той в скулптурата си открива нови техники, които са лично негови, авторови. Отделно от това неговите творби имат едно много интересно емоционално-пластично отношение, с отпратки към общочовешките теми. Това, което е характерно за него е, че ставайки част от Парижката школа, в своите стилови похвати е много близо до кубизма, до експресионизма, но в пластиката си има самостоятелен език“, каза Пламена Димитрова-Рачева. Боян Райнов е от малцината български художници, чието изкуство е познато и високо ценено във френската столица. За творчеството му са писали известните френски критици и интелектуалци Дора Валие, Морис Брюзо, световно известният поет Рьоне Шар и Кристиян Зервос, импресарио на Пикасо. Според изкуствоведа Кристиян Зервос открива, че при Боян Райнов пластичните форми са предадени в развитие – свободно, леко, т.е. с онази артистична лекота на естетическата емоция, която не познава граници за въображението и която не отнема от дълбокото му значение и идентичност.\r\nЖулиета НИКОЛОВА", "date": "2018.06.19", "title": "Добрич: Изложба сериграфии и литографии на художника Боян Райнов беше открита в Държавен културен институт „Двореца“ в Балчик"}
{"url": "http://www.focus-news.net/news/2018/06/19/2535827/afp-kim-chen-un-se-sreshtna-s-kitayskiya-prezident.html", "text": "Седмица след срещата на върха с държавния глава на САЩ Доналд Тръмп, севернокорейския лидер Ким Чен-ун се срещна с президента на Китай, предава AFP. \r\nСрещата се състоя в Пекин, където лидерът на Пхенян пристигна по-рано във вторник. Подробности за нея към момента не се съобщават.Тереза Герова", "date": "2018.06.19", "title": "AFP: Ким Чен-ун се срещна с китайския президент"}
{"url": "http://www.focus-news.net/news/2018/06/19/2535830/angel-vukodinov-zarnoproizvoditel-balgariya-stoi-dobre-na-kartata-na-svetovnoto-zarnoproizvodstvo.html", "text": "България стои добре на картата на световното зърнопроизводство. Това каза Ангел Вукодинов от УС на Съюза на зърнопроизводителите в Пловдив и член на Националната асоциация на зърнопроизводителите в интервю за Агенция „Фокус“. „Ако говорим за производство на пшеница, стоим някъде между първите 22-23 държави в света. По износ на пшеница сме на около 12-13 място обикновено, което е доста прилично. В слънчогледа сме още по-добре. Там обикновено сме някъде в първите 7-8 страни, които произвеждат слънчоглед и в първата четворка по износ. Като цяло стоим добре. В момента набира скорост отглеждане на култури като грах и нахут. Предполагам, че в следващите години ще се отвори стабилно количество и производство на такъв тип култури“, допълни той. „Традиционно България изнася за ЕС – много често за Испания, Италия, Гърция. За арабските страни изнасяме също. Това обикновено са основните пазари“, каза още Вукодинов.  \r\nЦветелин ДИМИТРОВ", "date": "2018.06.19", "title": "Ангел Вукодинов, зърнопроизводител: България стои добре на картата на световното зърнопроизводство"}
{"url": "http://www.focus-news.net/news/2018/06/19/2535823/nova-makedoniya-edin-ot-deputatite-ot-upravlyavashtoto-mnozinstvo-glasuva-protiv-proektozakona-za-ratifikatsiyata-na-dogovora-za-imeto.html", "text": "Един от депутатите от управляващото мнозинство гласува „против“ проектозакона за ратификацията на договора за името –Ферид Мухич. Съответната информация потвърди самият той пред електронното издание „НОВА“.\r\n„Против договора съм, такава е позицията ми вече 27 г. Затова гласувах „против“, обясни Мухич. На въпрос дали ще гласува по същия начин и за ратификацията на договора за името, Мухич отговори уклончиво: „Ще видим“. \r\nЗа съкратена процедура за ратификация на договора за името гласуваха 69 депутати, 40 се обявиха „против“. Тереза Герова", "date": "2018.06.19", "title": "„НОВА“ (Македония): Един от депутатите от управляващото мнозинство гласува „против“ проектозакона за ратификацията на договора за името"}
{"url": "http://www.focus-news.net/news/2018/06/19/2535831/api-nad-22-mln-lv-shte-se-investirat-v-izgrazhdaneto-na-nov-most-nad-reka-beli-osam-i-patna-vrazka-za-troyanskiya-manastir-i-oreshak.html", "text": "Подписан е договорът за изграждането на нов мост над река Бели Осъм в гр. Троян и на пътна връзка за Троянския манастир и Орешак. Това съобщиха от пресцентъра на Агенция \"Пътна инфраструктура\". Изпълнител на проекта ще е „ОРС - ИНФРАСТРУКТУРА“ ООД. Стойността му е 2 249 993.77 лв. с ДДС и ще се финансира от бюджета на агенцията. \r\nС изграждането им транзитният трафик ще се изнесе от центъра на града и ще преминава през източния му край. Предвижда се построяването на нов мост над река Бели Осъм в град Троян и на пътна връзка между път II-35 Троян - Ловеч и път III-357 Троян - Орешак. Новото съоръжение ще бъде с дължина 43.2 метра. Ще се рехабилитират и 100 метра от съществуващия път II-35 Троян - Ловеч. Отсечката е при входа на Троян и съвпада с улиците „Васил Левски“ и „Крайречна“ в града.\r\nСрокът за изпълнение е 12 месеца.", "date": "2018.06.19", "title": "АПИ: Над 2.2 млн. лв. ще се инвестират в изграждането на нов мост над река Бели Осъм и пътна връзка за Троянския манастир и Орешак"}
{"url": "http://www.focus-news.net/news/2018/06/19/2535833/ukrinform-balgariya-predlaga-palnoto-zakrivane-na-vanshnite-granitsi-na-es-za-nelegalnite-migranti.html", "text": "Българският министър-председател Бойко Борисов излезе с инициатива да закрие всички външни граници на Европейския съюз за нелегални мигранти, предава Укринформ.\r\n„Днес сме предприели всички необходими мерки за надеждната защита на българско-турската граница. Днес ние предлагаме компромисен вариант и тази позиция  ще я отстояваме на заседанието на Европейския съвет. Става дума за необходимостта да въведем превантивни мерки, които включват преди всичко закриването на всички външни граници на ЕС за мигранти, за да не изглежда Европа като двор за преминаване“, заяви Борисов.\r\nСпоред него всеки, който желае да посети ЕС, трябва да използва единствено и само официалните контролно-пропускателни пунктове, където се проверяват и пръстовите отпечатъци, и другите данни. Тези мерки, според него, не се отличават по нищо от тези, които действат при влизането в САЩ, Канада или другите страни.  Виктор Турмаков", "date": "2018.06.19", "title": "Укринформ: България  предлага пълното закриване на външните граници на ЕС за нелегалните мигранти"}
{"url": "http://www.focus-news.net/news/2018/06/19/2535822/blagoevgrad-dostapat-na-litsa-pod-18-godini-po-vreme-na-festivala-frankofoli-shte-bade-vazmozhen-s-deklaratsiya-za-pridruzhitel.html", "text": "По време на четвъртото издание на фестивала “Francofolies. Благоевград“, достъпът до парк „Македония“ за всички малолетни и непълнолетни лица ще бъде позволен след предоставяне на попълнена декларация за придружител по чл. 8, ал. 3 и 4 от Закона за закрила на детето. Декларацията може да бъде изтеглена от . Това съобщиха от пресцентъра на Община Благоевград. Екземпляр от декларацията може да бъде получен и на входа на парк „Македония“ в дните на фестивала. Те ще трябва да бъдат попълнени на място, което ще забави влизането в парка. Деклараторът заявява, че носи пълна отговорност за малолетното/непълнолетно лице по време на концертните вечери. Личните данни, които се попълват в декларацията се използват единствено и само за нуждите на въпросната декларация.", "date": "2018.06.19", "title": "Благоевград: Достъпът на лица под 18 години по време на фестивала „Франкофоли“ ще бъде възможен с декларация за придружител"}
{"url": "http://www.focus-news.net/news/2018/06/19/2535832/burgas-okrazhnata-prokuratura-poiska-postoyanna-myarka-neotklonenie-zadarzhane-pod-strazha-za-27-godishniya-tenyo-enchev-obvinen-za-ubiystvoto-na-zhena-si.html", "text": "Бургаската окръжна прокуратура поиска постоянна мярка неотклонение „задържане под стража“ за 27-годишния Теньо Енчев, обвинен за убийството на жена си, предаде репортер на Радио „Фокус“ – Бургас. Държавното обвинение се мотивира с наличието на реална опасност в случай, че бъде на свобода, Енчев да се укрие от правосъдието, да извърши ново престъпление или да въздейства върху свидетели. Задържаният е многократно осъждан. Последният му престой в затвора е бил през 2016 г.\r\n„Тя сега гние, аз ще съм в затвора“, заяви в съда Теньо Енчев по време на гледането на мярката му за неотклонение.  „Много съжалявам, че всичко стана заради един семеен скандал и съжалявам, и не искам да бъда пуснат. Това беше човекът, когото най-много обичах“, каза още Енчев и се разплака.\r\nСлужебният му адвокат коментира, че Енчев е плод на прехода, който всички сме изминали, и допълни, че системата го е превърнала в това, което е в момента.\r\nВ 15.00 часа съдът ще се произнесе дали Теньо Енчев ще остане за постоянно в ареста.„Фокус“ припомня, че Теньо Енчев беше задържан на 17 юни т.г. за убийството на 19-годишната Ивета, която е майка на детето им.\r\nВеселина НИКОЛОВА", "date": "2018.06.19", "title": "Бургас: Окръжната прокуратура поиска постоянна мярка неотклонение „задържане под стража“ за 27-годишния Теньо Енчев, обвинен за убийството на жена си"}
{"url": "http://www.focus-news.net/news/2018/06/19/2535835/belitski-nezavisim-portal-moldova-balgariya-otkriva-pazara-si-na-truda-za-rabotnitsi-ot-moldova.html", "text": "Специалистите от Молдова ще получат възможността за легална работа в България, предава „Белицки независим портал“.\r\nМинистърът на здравеопазването, труда и социалната защита на Молдова Светлана Чеботар и министърът на труда и социалната политика на България Бисер Петков подписаха споразумение за трудовата миграция. Този документ предполага правното трудоустрояване на гражданите от двете държави.\r\nЗа осъществяването на това споразумение ще участват агенциите по заетостта на България и Молдова. Те ще осъществяват кадрова политика, ще разглеждат предложенията за работа и ще подбират персонала. Работодателите ще покриват разходите за пристигане и проживяване, ще плащат достойна заплата и ще съблюдават условията по трудовото споразумение. \r\nДържавите са сключили споразумението за пет години с последвало автоматично продължаване за три години. По-рано Молдова сключи подобни споразумения с Украйна, Русия, Азербайджан, Беларус, Италия, Израел и Франция. Виктор Турмаков", "date": "2018.06.19", "title": "„Белицки независим портал“ (Молдова): България открива пазара си на труда за работници от Молдова"}
{"url": "http://www.focus-news.net/news/2018/06/19/2535839/tass-ruskiyat-vanshen-ministar-otbelyaza-prinosa-na-poslanika-na-balgariya-v-moskva-za-razvitieto-na-dvustrannite-otnosheniya.html", "text": "Външният министър на Русия Сергей Лавров прие посланика на България в Москва Бойко Коцев във връзка с приключването на неговата дипломатическа мисия, предава   ТАСС.\r\nСпоред официално заявление на руското МВнР Лавров е връчил на Коцев медал на министерството „За взаимодействие“ за големия принос за укрепването и развитието на руско-българските отношения. „По време на състоялата се беседа са обсъдени актуалните аспекти от руско-българското взаимодействие в светлината на активизацията на политическия диалог. Отбелязани са личните заслуги на посланика в придвижването на двустранното сътрудничество“, пише в заявлението. Виктор Турмаков", "date": "2018.06.19", "title": "ТАСС: Руският външен министър отбеляза приноса на посланика на България в Москва за развитието на двустранните отношения"}
{"url": "http://www.focus-news.net/news/2018/06/19/2535834/kathimerini-senatat-na-sasht-glasuva-za-blokirane-na-dostavkite-na-f-35-za-turtsiya.html", "text": "Сенатът на САЩ гласува за блокирането на сделката за продажба на Турция на изтребители F-35, но същевременно от компанията „Локхийд Мартин“ твърдят, че очакват доставките на самолетите да бъдат извършени преди законопроектът да придобие силата на закон, отбелязва електронното издание на гръцкия вестник Kathimerini.\r\nОтношенията между САЩ и съюзника им в НАТО Турция се изостриха след ареста на 50-годишния американски пастор Андрю Брънсън, обвинен в шпионаж полза на ФЕТО. Американските сенатори, които внесоха законопроекта за блокиране на продажбата на F-35 на Анкара бяха категорични, предаването на чувствителната технология става „все по-рискована“ заради голямата консолидация на властта в ръцете на турския президент Реджеп Тайип Ердоган.\r\n„Ердоган продължи по пътя на безразсъдното управление и пренебрегването на върховенството на закона\", се казва в изявление на сенатора от Републиканската партия Джеймс Ланкфорд.\r\nРепубликанският Том Тилис, един от авторите на законопроекта, написа за вестник : «Времето е от съществено значение, тъй като следващото съдебно заседание за пастор Брънсън е насрочено за 18 юли. Ето защо работих със Сенс, Жан Шейн и Джеймс Ланкфорд, за да гарантираме изменение в ежегодното разрешение на Сената, което ще забави прехвърлянето на F-35 в Турция“.\r\nПроизводителят на реактивните изтребители, компанията „Локхийд Мартин“, на свой ред съобщи, че очаква предаването на първите F-35 на Турция на церемония, която ще се проведе в четвъртък, 21 юни, в американския щат Тексас. Турските пилоти ще бъдат обучавани да управляват машините през лятото. Останалите самолети – общо 100 на брой, няма да бъдат предадени на Анкара през настоящата година. \r\nС новия законопроект за отбраната, който не се очаква да бъде обсъден преди края на лятото, остава неясно кога и как може да бъде повлияно на доставките. \r\n„Партньорите от НАТО се нуждаят от тези F-35, за да се противопоставят на руските действия. Ще предадем тази технология на Кремъл, ако предоставим на Турция самолетите. Конгресът няма да подкрепи това\", заяви сенаторът от Демократическата партия Жан Шейн.\r\nЗаконопроектът премина в Сената с 85 гласа „за\" и 10 „против\".Тереза Герова", "date": "2018.06.19", "title": "Kathimerini: Сенатът на САЩ гласува за блокиране на доставките на F-35 за Турция"}
{"url": "http://www.focus-news.net/news/2018/06/19/2535837/korneliya-ninova-bsp-premierat-boyko-borisov-da-se-yavi-v-parlamenta-i-da-informira-kakva-e-pozitsiyata-na-stranata-za-vrashtaneto-na-44-282-migranti-obratno.html", "text": "Премиерът Бойко Борисов да се яви в българския парламент и да информира каква е позицията на страната за връщането на 44 282 мигранти обратно. Това каза лидерът на БСП Корнелия Нинова по време на пресконференция след заседание на Изпълнителното бюро на БСП, предаде репортер на Агенция „Фокус“.  Нинова обърна внимание, че вътрешният министър на Германия настоява бежанците да се връщат в държавите, в които за пръв път са  пресекли европейската граница. „Какво означава това за нас, българското правителство съгласно ли е с тази позиция? Ако не е – какво ще предложи? Ако се приеме това решение на германския вътрешен министър, това означава, че тези хора трябва да се върнат тук“, каза Нинова. Тя поясни, че официално мигрантите, преминали през България са  44 282 души.  Нинова попита българският премиер каква позиция ще изрази на срещата на 29 юни и дали е съгласен на това. „Нещо повече през 2017 г. Германия, Франция и Австрия вече са поискали да ни върнат такива хора“, каза лидерът на БСП. Тя поясни, че става въпрос за общо 7 842 души и от тях България е приела обратно 3 249 души. Нинова отчете, че макар и малко и бавно този процес си върви. „Ако се вземе решението в Европа окончателно да се прилага тази политика, тук ще дойдат близо 45 хил. души. Питаме правителството защо мълчи по този въпрос, каква позиция ще изрази на срещата. С кого ще бъде в подкрепа – с канцлера Меркел, както досега я слушаше безпрекословно или с вътрешния министър на Германия“, попита Нинова. \r\nДеница КИТАНОВА", "date": "2018.06.19", "title": "Корнелия Нинова, БСП: Премиерът Бойко Борисов да се яви в парламента и да информира каква е позицията на страната за връщането на 44 282 мигранти обратно"}
{"url": "http://www.focus-news.net/news/2018/06/19/2535836/blagoevgrad-obshtinata-e-podgotvila-bogata-sapatstvashta-programa-za-festivala-frankofoli.html", "text": "Много емоции, интересни забавления, базари, инсталации и игри е подготвила Община Благоевград в съпътстващата програма за “Francofolies. Благоевград” 2018. Всички избрани събития ще бъдат с вход свободен и достъпни жителите и гостите на областния център. Това съобщиха от пресцентъра на Общината. Пред мол „Ларго“ ще бъде разположен Информационен- туристически център. На шатрата ще бъдат предлагани тематични гривни, тениски, значки и карти,  сувенири с логото на фестивала. Информационен център ще има и в парк „Македония“ за улеснение на гостите на събитието. \r\nНа 21 юни от 15.00 часа в Алианс франсез Благоевград ще започне Караофолис - караоке с френска музика. Всеки почитател, който обича да пее ще има възможност да покаже своите дарби и заложби, да се забавлява и да срещне нови приятели под звуците на френски хитове. В същия ден, от 16.00 часа Мира Радева ще представи своя спектакъл “Франция, Моя Любов” в Stage Bar. Той пресъздава магията на френската музика и култура, чрез песните и историите на емблеми като Едит Пиаф, Шарл Азнавур, Жо Дасен, Далида, Ив Монтан, Лара Фабиан. Спектакълът ще бъде със субтитри за френската публика и ще бъде безплатен в рамките на фестивал „Francofolies. Blagoevgrad“ 2018.\r\nЗабавни творчески ателиета на Фондация „Easy Art“ ще радват малки и големи жители и гости на Благоевград през двата дни на фестивала „Франкофоли“. Шатрите ще бъдат разположени, в градинката пред хотел „Монте Кристо“, където ще предоставят възможност на малчуганите в града да творят и изработват най- различни неща, свързани с Франция. Програмата включва работилници по архитектура с изработка на 3 D модели на Айфеловата кула и Триумфалната арка, работилнички за бижута в цветовете на френското знаме, за мода от времето на Луи XIV, за изработка на принтове със символите на Франция, които могат да се правят както върху хартия, така и върху донесени от посетителите тениски. За спомен от фестивала всеки ще може да направи свой франкофонски магнит, а на ръката си ще може да напише името на Francofolies с къна.\r\nПривържениците на интересните и различни продукти, ще се докоснат  до творчеството на млади дизайнери, които ще представят своите „изкушения“ на „Арт фест“. И през двата дни всеки, който обича ръчно правени накити и украшения, сувенири и козметика ще има възможност да си закупи и да се запознае отблизо с производството на био продукти.  Работилничките, в които ще може да намерите различни и цветни „изкушения“ ще бъдат разположени на улица „Сандо и Петър Китанови“ между заведенията Memo и Raffy. Младите дизайнери ще преобразят пространството с изкуство, музика и ателиета за таланти. \r\nСъпътстващата програма включва и шатра на издателство „Колибри“, където всеки може да намери книгата на талантливия участник в тазгодишното издание на фестивала “Francofolies. Blagoevgrad“ Винсент Винел. Тя ще бъде разположена в близост до хотел „Монте Кристо“. Фотографска изложба ще радва гостите на четвъртото издание на „Франкофоли. Благоевград“. В нея ще бъдат показани фотографски  кадри от всички концерти на българското издание на “Francofolies”. Изложбата ще бъде подредена пред Stage Bar.\r\nНа 22 юни от 17.00 часа гости от Пловдив ще представят спектакъл в Общински Куклен театър. Пред МОЛ „Ларго“ от 10.30 часа на 23 юни ще покажат пантонима, като каузата е благотворителна,  а събраните средства ще отидат за Център за временно пребиваване на пострадали животни „Оскар и Лора“.\r\nНа 23 юни от 15.00 часа, в Stage Bar посетители ще бъдат посрещани с Welcome drink. Ще бъдат предлагани френски напитки и ликьори с различни аромати и незабравими вкусове. Всеки франкофон ще може да опита разнообразие от предлаганите продукти. Всичко това ще се случва под съпровода на  пианото на маестро Александър Кипров. Талантливият музикант ще радва посетителите с джаз импровизации по музиката на най- известните френски изпълнители, като Едит Пиав, Шарл Азнавур, Жо Дасен и други. \r\nОт 17.00 часа в градинката пред НАП, брейк- таланти ще покажат умения в петото юбилейно издание на „Кралете на запада“. Паралелно с брейк танците ще се проведе и „Графити фест“. Много цвят, ритъм и добро настроение очаква жителите и гостите на Благоевград. \r\nОбщина Благоевград е подсигурила брошури, с описание на заведения, в които може да намерите френска кухня и традиционна българска такава. Във флаерите ще бъде описана и програмата за двата фестивални дни, с описани дни, часове и място на провеждане.\r\nКонцертите и през двете вечери започват от 18.00 часа, с DJ-сет в парк „Македония“.", "date": "2018.06.19", "title": "Благоевград: Общината е подготвила богата съпътстваща програма за фестивала „Франкофоли“"}
{"url": "http://www.focus-news.net/news/2018/06/19/2535838/api-podpisan-e-dogovorat-za-remonta-na-uchastak-ot-pat-ii-59-momchilgrad-krumovgrad-ivaylovgrad.html", "text": "Подписан е договорът за рехабилитацията на участък от път II-59 Момчилград - Крумовград - Ивайловград. Програмата на Агенция „Пътна инфраструктура“ предвижда да бъдат основно ремонтирани общо 32 км от второкласния път. Инвестицията е за над 20 млн. лв. с ДДС, съобщиха от пресцентъра на Агенция \"Пътна инфраструктура\".\r\nРемонтът на път II-59 е разделен на два участъка. Първият е с дължина близо 6 км (от км 24+548 до км 30+439), а вторият е 26 км (от км 30+439 до км 56+861.68). Рехабилитацията на 6-километровата отсечка, в близост до село Карамфил, ще бъде изпълнена ДЗЗД „ИЗТОЧНИ РОДОПИ 3“, в което участват: „Пътстройинженеринг“ АД, „ПСК Виастрой“ ЕООД, „Пътища“ АД, БСК „Горна Оряховица“ АД и „Атлас Балкан“ АД. Стойността на договора е 3 398 995,7 лв. с ДДС, а срокът за изпълнение 8 месеца. Предвидена е рехабилиция на асфалтовата настилка и изграждане на две бетонови подпорни стени с обща дължина 25 метра.\r\nСтроителният надзор ще бъде осъществен от „Строл 1000“ АД. Подписаният с тях договор е за 51 000 лв. с ДДС.\r\nПредстои подписването на договора и с изпълнителя на втория 26-километров участък. Строителните дейности ще бъдат възложени на Обединение „ПЪТ II-59“, в което са: „Джи Пи Груп“ АД и „Контратас Инглесиас“ АД. Срокът за изпълнение на ремонтните дейности на отсечката е 14 месеца. На участъка - от с. Карамфил до разклона за с. Белополци на път II-59, ще бъде извършена реконструкция на пътя в чертите на Крумовград и с. Полковник Желязово и обновяване на настилката.", "date": "2018.06.19", "title": "АПИ: Подписан е договорът за ремонта на участък от път II-59 Момчилград - Крумовград - Ивайловград"}
{"url": "http://www.focus-news.net/news/2018/06/19/2535840/ministar-neno-dimov-za-da-uspeem-da-sazdadem-kragova-ikonomika-tryabva-parvo-da-promenim-misleneto-si.html", "text": "За да успеем да създадем кръгова икономика, трябва първо да променим мисленето си. Това каза министърът на околната среда и водите Нено Димов по време на Деветия национален зелен форум, който тази година е под надслов „100% кръгова икономика – споделена цел, споделена отговорност“, предаде репортер на Агенция „Фокус“. „Кръгова икономика - това са две думи, които като че ли влязоха в много широка употреба напоследък, но тези, които ги използват, може би не вникват в техния смисъл. Откакто свят светува, живеем в кръгова икономика – само хората не участваме в нея. Всяко нещо, което се изхвърля от едни, в природата се използва от други. Това е цикъл, който е сътворен от много по-съвършени от нас сили. Влагането на ресурсите и изтичането на енергията да бъдат сведени до минимум – това е в основата на идеята на тази композиция. Само че, за да стигнем до там, трябва да си дадем идея на какво е базирана нашата икономика – тя е суровинна, създава се продукт, който влиза в употреба, и след това се изхвърля“, каза още той и уточни, че това е права линия и идеята на кръговата композиция е да затвори тази права линия. „Който е учил математика знае, че когато двата края на тази линия се съединят, идва безкрайността. От стотици години има линейна икономика и сега трябва да сложим нейния край и да създадем кръг. Независимо какви бъдат силовите елементи това да се случи, ако не се промени мисленето, това няма как да стане. Затова се надявам събития като това да имат все по-широк отзвук, защото това е най-устойчивата стъпка към промяна на мислене“, посочи министърът на околната среда и водите.\r\nНено Димов коментира, че Българското председателство на Съвета на ЕС вече подложи на дебат кръговата икономика. „Един от съществените елементи е, че пластмасите имат молекули, които са опасни, и те трябва да бъдат извлечени при рециклирането. Защото ако останат там, то се връща отново. И това е едно от най-големите предизвикателства – как да премахнем това, което знаем, че е опасно, да бъде премахнато и останалото да продължи да се употребява“, обясни той .\r\n„В понеделник ще се проведе един заключителен съвет в рамките на председателството ни, на който искаме да дадем ясни насоки на Европейската комисия как да продължи да развива своята икономика. Провеждането на кампании за повишаване информираността на потребителите – това е ключово решение. Друг ключов елемент е уеднаквяването на стандартите, както и въвеждане на идентични изисквания по отношение на опасните вещества. Друго важно според нас е увеличаване на общия процент на публични поръчки в зеления сектор“, каза още министър Димов.\r\nЦветилена СИМЕОНОВА", "date": "2018.06.19", "title": "Министър Нено Димов: За да успеем да създадем кръгова икономика, трябва първо да променим мисленето си"}
{"url": "http://www.focus-news.net/news/2018/06/19/2535844/ministar-neno-dimov-ot-2022-g-v-es-tryabva-da-vleze-v-sila-reglamentat-za-ekodizayn-no-shte-se-opitame-da-vkarame-chasti-ot-nego-v-balgariya-oshte-prez-sledvashtite-godini.html", "text": "От 2022 г. в ЕС трябва да влезе в сила регламентът за екодизайн, но ще се опитаме да вкараме части от него в България още през следващите години. Това каза министърът на околната среда и водите Нено Димов по време на Деветия национален зелен форум, който тази година е под надслов „100% кръгова икономика – споделена цел, споделена отговорност“, предаде репортер на Агенция „Фокус“.\r\n„Първото, което се поставя като цел в кръговата икономика, е предотвратяването на упадък – тоест, така да бъде направен продуктът, че да не се превръща в упадък. Второто е да бъде направен животът на един продукт така, че да може да се ремонтира. След това идва рециклирането – продуктът трябва да може, когато стигне на етап рециклиране, отделните елементи лесно да могат да бъдат отделяни. Ако никое от тези неща не може да бъде направено, идва изгарянето. И последното е депонирането. Поглеждайки тази йерархия, ще видим, че целите, които си поставя ЕС – да постигне 10% депониране, се вписват идеално в концепцията за кръгова икономика“, коментира министър Димов.\r\nТой посочи, че от 2022 г. в ЕС трябва да влезе в сила регламентът за екодизайн. „Но ще се опитаме в България да вкараме части от него още през следващите години. Това е едно от най-големите предизвикателства, което трябва да промени отново мисленето“, обясни министърът на околната среда и водите.\r\nМинистър Димов посочи, че много пъти човечеството се е изправяло пред такива големи предизвикателства. „Нямам кристална топка и не знам какво ще стане. Но според мен някога в бъдещето кръговата икономика ще бъде нещо като овладяването на огъня за човечеството“, каза още той.\r\nНа въпрос какво ще представляват зелените обществени поръчки и с какво ще се различават те от другите, министърът отговори: „Зелената обществена поръчка ще има допълнителни условия от това, което сме свикнали досега и познаваме като обществена поръчка. Предимство ще имат тези, които използват рециклируеми материали. Или продукти, които могат да бъдат произведени от пластмаса, бъдат произведени от метал или нещо друго“.\r\nЦветилена СИМЕОНОВА", "date": "2018.06.19", "title": "Министър Нено Димов: От 2022 г. в ЕС трябва да влезе в сила регламентът за екодизайн, но ще се опитаме да вкараме части от него в България още през следващите години"}
{"url": "http://www.focus-news.net/news/2018/06/19/2535829/korneliya-ninova-bsp-do-kraya-na-yuli-pravitelstvoto-da-vnese-promeni-v-zakona-za-sotsialnata-pomosht-i-parlamentat-da-ne-pochiva-prez-lyatoto-dokato-zakonat-ne-bade-priet.html", "text": "До края на юли правителството да внесе промени в Закона за социалната помощ и парламентът да не почива през лятото, докато законът не бъде приет. Това каза лидерът на БСП Корнелия Нинова по време на пресконференция след заседание на Изпълнителното бюро на БСП, предаде репортер на Агенция „Фокус“.  Според нея не е човешко депутатите да лежат по плажовете, а майките на деца с увреждания да протестират по жълтите павета. Нинова коментира, че противоречията се задълбочават както между различните НПО, които представляват хората с увреждания, така и между тях и правителството. „Най-странно е, че финансовият министър не участва, когато се обсъжда финансовата рамка.  Прозира като че ли една опасност той да се намеси накрая и да каже, че няма пари за тези неща. Усещането ни е, че се тупа топката. Ние редовно се срещаме с майките на деца с увреждания. Тяхната заявка е, че ще протестират до приемането на закона. Най-важната тема е Законът за социалните услуги. Припомням ви, че в плана за интеграция и в решението на правителството на Бойко Борисов е записано, че такъв закон ще има до края на 2016 г. Сега сме 2018 г., средата. Ето защо, настояваме до края на тази сесия месец юли да бъде внесен този закон“, каза лидерът на БСП. По думите ѝ Законът за социалните услуги и този за личната помощ трябва да предложат нов модел. „Имаме и решението на Върховния административен съд, който обявява за противозаконно обвързването на размера на месечната добавка с гарантирания минимален доход и единственият начин, по който тези средства трябва да се обвързват, са индивидуалните потребности на хората с увреждания“, коментира Нинова. \r\nДеница КИТАНОВА", "date": "2018.06.19", "title": "Корнелия Нинова, БСП: До края на юли правителството да внесе промени в Закона за социалната помощ и парламентът да не почива през лятото, докато законът не бъде приет"}
{"url": "http://www.focus-news.net/news/2018/06/19/2535846/korneliya-ninova-pozitsiyata-na-bsp-e-vrashtane-na-migrantite-ot-darzhavata-ot-koyato-sa-doshli-a-ne-v-balgariya.html", "text": "Позицията на БСП е връщане на мигрантите от държавата, от която са дошли, а не в България. Това каза лидерът на БСП Корнелия Нинова по време на пресконференция след заседание на Изпълнителното бюро на БСП, предаде репортер на Агенция „Фокус“.  По думите на Нинова мигрантите са станали повече, отколкото тези, които бягат от войните. Нинова попита какво ще прави премиерът и как ще прилага постановление 208, с което трябва да им осигури жилища, социални придобивки, здравеопазване, обучение и всичко друго, което българската държава не осигурява на собствените си граждани. Във връзка с казаното от премиера Бойко Борисов за затваряне на външните граници, лидерът на БСП заяви, че Борисов е еволюирал. \"Имаше продължение на изречението - всички да минават през КПП. А сега откъде минават? Ако минават извън КПП-ата, то те са престъпници\", коментира Нинова. Тя попита какво се прави с тези, които са тук на територията на Европа, тъй като германският вътрешен министър иска да си ги върне в България. \"Тук какво му е мнението, ще приеме ли тези обратно? Как ще прилага постановление 208, откъде ще вземе пари да им осигури всичко\", запита Нинова.  \r\nДеница КИТАНОВА", "date": "2018.06.19", "title": "Корнелия Нинова: Позицията на БСП  е връщане на мигрантите от държавата, от която са дошли, а не в България"}
{"url": "http://www.focus-news.net/news/2018/06/19/2535850/zam-kmetat-na-sofiya-yoana-hristova-v-momenta-16-otpadatsi-na-sofiyantsi-otivat-na-depo-rabotim-za-tova-da-padnat-pod-10.html", "text": "В момента 16% отпадъци на софиянци отиват на депо, работим за това да паднат под 10%. Това каза заместник-кметът на София по направление „Зелена система, екология и земеползване“ Йоана Христова по време на Деветия национален зелен форум, който тази година е под надслов „100% кръгова икономика – споделена цел, споделена отговорност“, предаде репортер на Агенция „Фокус“.\r\n„Когато говорим за кръгова икономика, трябва да мислим за няколко неща и винаги да се водим от най-големия риск. А той е да изпаднем в невъзможност да използваме отново продуктите за повторна употреба, те да попаднат на депо и в това депо да не бъдат депонирани по правилния начин. Този риск трябва да успеем да го елиминираме и основните ни процеси трябва да бъдат насочени най-вече към намаляване на процента на депонирани отпадъци. От едната страна, трябва да е превенцията, а от другата нека да бъде и последващото използване, рециклирането, оползотворяването и, дай Боже, в един момент да успеем нито един тон да не го закараме на депо. Вярвам, че иновациите технологично се появяват в правилния момент и че това ще се случи“, каза още Христова.\r\nТя посочи, че в момента 16% отпадъци на софиянци отиват на депо. „И се надяваме да паднат под 10% и работим за това. Така, както например Великобритания, Дания и Швеция оползотворяват своите отпадъци – там процентите са между 4 и 6“, обясни зам.-кметът на София и посочи, че Общината трябва да се справи с поредица предизвикателства, които са тези отпадъци да не стигат в депо. По думите ѝ във връзка с това Столична община е организирала редица проекти, сред които проектът за стимулиране на гражданско участие в процеса по рециклиране, проектът за т.нар. „спасена храна“, проектът, който касае миризмите от битовите отпадъци, и др.\r\nЦветилена СИМЕОНОВА", "date": "2018.06.19", "title": "Зам.-кметът на София Йоана Христова: В момента 16% отпадъци на софиянци отиват на депо, работим за това да паднат под 10%"}
{"url": "http://www.focus-news.net/news/2018/06/19/2535847/sofiyski-gradski-sad-nalozhi-efektivni-prisadi-na-trima-mazhe-za-opit-za-ubiystvo-v-tsentara-na-sofiya.html", "text": "По внесен от Софийска градска прокуратура (СГП) обвинителен акт, Софийски градски съд (СГС) постанови осъдителна присъда спрямо три лица, извършили опит за убийство по хулигански подбуди. Това съобщиха от пресцентъра на Прокуратура на Република България.\r\nДжоно М., Иво Т. и Момчил М. са предани на съд, затова че на 9 ноември 2013 г. в гр. София, на ъгъла на ул. „Цар Самуил” и ул. „Пиротска“, в съучастие като извършители, по хулигански подбуди, са направили опит умишлено да умъртвят лице с инициали Г.Д., като му нанесли множество удари с ръце и крака в главата, като деянието е останало недовършено поради независещи от извършителите причини – на пострадалия била оказана своевременно висококвалифицирана медицинска помощ. На същата дата около 19.30 часа тримата извършители нападнали без видима причина непознатия за тях пострадал в района ул. „Пиротска“ и му нанесли побой.\r\nПри опитите на случайни минувачи да помогнат на пострадалия и да преустановят престъпните им действия, тримата извършители насочили агресията си към тях.\r\nПострадалият получил разстройство на здравето временно опасно за живота, изразяващо се в тежка черепно-мозъчна и лицево-челюстна травма, контузия на главен мозък и счупване на челюстта. \r\nСлед проведено съдебно следствие, съдът призна тримата подсъдими за виновни по повдигнатите им обвинения и постанови Иво Т. да изтърпи наказание „лишаване от свобода“ за срок от 18 години, Джоно М – за срок от 16 години, а Момчил М. - за срок от 15 години.\r\nНаказанията следва да бъдат изтърпяни при първоначален „строг“ режим. \r\nСъдът е уважил и гражданския иск в размер на 200 000 лв.", "date": "2018.06.19", "title": "Софийски градски съд наложи ефективни присъди на трима мъже за опит за убийство в центъра на София"}
{"url": "http://www.focus-news.net/news/2018/06/19/2535849/blagoevgrad-frenskiyat-muzikant-s-balgarski-proizhod-blgoshte-provede-sreshta-razgovor-s-mladezhi-potrebiteli-na-sotsialni-institutsii-v-grada-na-22-yuni.html", "text": "Оа 22 юни, от 10:00 часа в зала „22 септември“, френският музикант с български произход Винсент Винел ще проведе среща разговор с младежи, потребители на социални институции в Благоевград. Това съобщиха от пресцентъра на Община Благоевград.", "date": "2018.06.19", "title": "Благоевград:  Френският музикант с български произход блгоще проведе среща разговор с младежи, потребители на социални институции в града на 22 юни"}
{"url": "http://www.focus-news.net/news/2018/06/19/2535852/yordanka-yancheva-rzi-blagoevgrad-zavisheno-sadarzhanie-na-hlor-v-nyakoi-pluvni-baseyni-sme-ustanovili-pri-proverkite-v-oblastta.html", "text": "Завишено съдържание на хлор в някои плувни басейни сме установили при проверките си в областта. Това каза за Радио „Фокус“ - Пирин инж. Йорданка Янчева, началник - отдел на „Държавен здравен контрол“ към Регионална здравна инспекция (РЗИ) - Благоевград. На тези обекти са издадени предписания за хигиенни и противоепидемични мерки с кратък срок за отстраняване на нередностите. След изтичане на този срок отново ще бъдат взети проби. \r\n„Проверката на плувни басейни се извършва съгласно процедура за взема на водните проби. В началото се прави проба за остатъчен хлор, а останалите анализи се извършват в кредитираната лаборатория на РАЗИ- Благоевград. Пробите от водата на открити плувни басейни се взимат в началото, в средата и края на летния сезон“, каза още Янчева. По думите й в случаите, в които установят несъответствие пробите се взимат. „Задължение е на ведомствата, които експлоатират басейните, също да извършват контрол на водата. „След изтичане на съответния срок ще бъдат взети отново проби вода, както от собствениците на басейните, така и от страна на РЗИ - Благоевград“, посочи също Янчева.\r\nЛора КАЛЧЕВА", "date": "2018.06.19", "title": "Йорданка Янчева, РЗИ - Благоевград: Завишено съдържание на хлор в някои плувни басейни сме установили при проверките в областта"}
{"url": "http://www.focus-news.net/news/2018/06/19/2535854/korneliya-ninova-bsp-gotovi-sme-s-motivite-za-vota-na-nedoverie-i-utre-go-vnasyame-v-delovodstvoto-na-narodnoto-sabranie.html", "text": "Готови сме с мотивите за вота на недоверие и утре го внасяме в деловодството на Народното събрание. Това каза лидерът на БСП Корнелия Нинова по време на пресконференция след заседание на Изпълнителното бюро на БСП, предаде репортер на Агенция „Фокус“.  „Днес на разширено заседание на Изпълнителното бюро и ръководството на парламентарната група ги обсъдихме, конкретизирахме, готови са и утре ги внасяме с депутатските подписи“, заяви Нинова. \r\nДеница КИТАНОВА", "date": "2018.06.19", "title": "Корнелия Нинова, БСП: Готови сме с мотивите за вота на недоверие и утре го внасяме в деловодството на Народното събрание"}
{"url": "http://www.focus-news.net/news/2018/06/19/2535853/sofiya-knigata-na-krikor-aslanyan-moyat-roden-grad-sofiya-shte-bade-predstavena-v-stolichna-biblioteka-na-21-yuni.html", "text": "Книгата на Крикор Асланян „Моят роден град София“ ще бъде представена в Столична библиотека. Това съобщиха от пресцентъра на Столична община. Събитието ще се проведе на на 21 юни 2018 г. от 18.00 часа в сградата на библиотеката на пл. „П. Р. Славейков” 4, Мраморно фоайе, първи етаж.\r\nКрикор Асланян е роден в София през 1936 г. Завършил е френска фиолология в СУ „Климент Охридски\" и външнотърговска академия в Москва. Цял живот е живял в София и е видял много метаморфози - как изчезнаха цели улици, пасажи, как хората се промениха. В новата си книга Крикор Асланян разказва за живота в някогашна София и за самия град - такъв, какъвто го е изживял и видял лично.", "date": "2018.06.19", "title": "София: Книгата на Крикор Асланян „Моят роден град София“ ще бъде представена в Столична библиотека на 21 юни"}
{"url": "http://www.focus-news.net/news/2018/06/19/2535857/rumyana-kuzeva-obshtina-svishtov-imame-chudesni-usloviya-za-sedmoklasnitsite-na-koito-predstoi-da-prodalzhat-obrazovanieto-si-v-grada.html", "text": "Чудесни са условията за седмокласниците, на които предстои да продължат образованието си в Свищов. Това каза за Радио „Фокус“ – Велико Търново Румяна Кузева, началник на Отдел „Образование“ в Община Свищов. Тя припомни, че ежегодно в града идват ученици от съседни общини като Русе, Ценово, Плевен и Левски. „Все по-малко стават тези, които са от по-отдалечени места. Това, вероятно, е свързано с разходите, които родителите трябва да направят за такова обучение на своите деца, въпреки, че нашите две професионални училища предлагат пансиони, столово хранене, подпомагане на хранене на учениците. Мисля, че имаме едни чудесни условия“, коментира още Румяна Кузева. Тя допълни, че средните училища в Свищов предлагат и организиран транспорт, а сроковете, които учениците и родителите им трябва да знаят, могат да бъдат намерени на сайта на Регионалното управление на образованието във Велико Търново.\r\nЛуиза ТРАНЧЕВА", "date": "2018.06.19", "title": "Румяна Кузева, Община Свищов: Имаме чудесни условия за седмокласниците, на които предстои да продължат образованието си в града"}
{"url": "http://www.focus-news.net/news/2018/06/19/2535856/ministar-kiril-ananiev-kam-uchastnitsite-v-konkursa-poslanitsi-na-zdraveto-kato-zarazyavate-s-vashiya-primer-drugite-pomagate-vsichki-nie-da-zhiveem-v-edno-po-zdravo-obshtestvo.html", "text": "„Щастлив съм, че сте част от поколение, което знае, че опазването на здравето е индивидуална отговорност. Като заразявате с вашия пример другите, помагате всички ние да живеем в едно по-здраво общество. Продължавайте да разказвате и показвате какво сте научили за ползите от здравословните храни и физическата активност. Бъдете пример за околните!“. Това заяви министърът на здравеопазването Кирил Ананиев по време на церемонията по награждаване на победителите от Националния ученически конкурс „Посланици на здравето” 2017/2018, съобщиха от пресцентъра на Министерството на здравеопазването. Инициативата се организира за десета поредна година от Министерството на здравеопазването с партньорството на Министерството на образованието и науката, Министерството на младежта и спорта, Министерството на културата, Министерство на околната среда и водите, както и със съдействието на Представителството на Европейската комисия в България. \r\n„Ние възрастните много говорим на вас децата колко е важно да се живее здравословно. Много често не ни чувате. Вие обаче разбирате и доказателство за това е усърдната ви работа по реализация на проектите за здравословния живот. Имате едно голямо „браво“ от мен!“, поздрави участниците министър Ананиев. „Активен пешеходец съм и много се ядосвам, когато ме извикат спешно в парламента и трябва да използвам автомобил. Обичам да ходя пеша и в това отношение се опитвам да бъда пример и за другите министри“, добави той. \r\nМинистърът на младежка и спорта Красен Кралев също поздрави финалистите в конкурса, като посочи: „Чрез спорта се изграждат значими ценности като отборен дух, солидарност, толерантност и честна игра. Това е пътят към личностното развитие и бъдеща реализация на младите хора“. \r\nНагради от министерствата – партньори и Представителството на Европейската комисия за България връчиха още зам.-министърът на културата Румен Димитров, зам.-министърът на образованието и науката Таня Михайлова, Ганя Христова – директор на Дирекция „Политики по околната среда“ в Министерството на околната среда и водите, както и ръководителят на Представителството на Европейската комисия Огнян Златев. \r\nВ тазгодишното издание на конкурса участваха рекорден брой ученици - над 5 500 от I-ви до XII-ти клас от цялата страна, заедно с техните учители и родители. По програмата „Посланици на здравето” се проведоха 12 000 дебати и дискусии, 7500 спортни прояви и 4500 туристически походи. Бяха почистени над 3 500 замърсени района в цялата страна и бяха разработени 85 интернет сайта и електронни книги за здравословен начин на живот. От всички 102 ученически проекта отличени бяха 65.", "date": "2018.06.19", "title": "Министър Кирил Ананиев към участниците в конкурса „Посланици на здравето“: Като заразявате с вашия пример другите, помагате всички ние да живеем в едно по-здраво общество"}
{"url": "http://www.focus-news.net/news/2018/06/19/2535859/ministar-kiril-ananiev-obsadi-reformite-v-sektor-zdraveopazvane-s-ministara-na-zdraveopazvaneto-truda-i-sotsialnata-zashtita-na-republika-moldova-d-r-svetlana-chebotar.html", "text": "Електронното здравеопазване, финансирането на здравната система, както и здравното осигуряване на населението бяха във фокуса на разговорите между министъра на здравеопазването Кирил Ананиев и министъра на здравеопазването, труда и социалната защита на Република Молдова д-р Светлана Чеботар. Това съобщиха от пресцентъра на Министерството на здравеопазването.\r\nМолдовският министър е на двудневно посещение в България. Министър Ананиев и д-р Чеботар обсъдиха реформите в сектор „Здравеопазване“, които провеждат двете държави. По време на срещата беше договорено да се задълбочи двустранното сътрудничество, включително и да се разработи ново споразумение в тази посока. Молдова проявява и голям интерес към опита на България по отношение трансплантацията на органи, както и към медицинските стандарти в тази посока на европейско ниво.  \r\nМинистър д-р Светлана Чеботар отправи покана към българския си колега Кирил Ананиев да посети Република Молдова.", "date": "2018.06.19", "title": "Министър Кирил Ананиев обсъди реформите в сектор „Здравеопазване“ с министъра на здравеопазването, труда и социалната защита на Република Молдова д-р Светлана Чеботар"}
{"url": "http://www.focus-news.net/news/2018/06/19/2535841/tanjug-aleksandar-vuchich-potvardi-dialogat-belgrad-prishtina-shte-bade-vazobnoven-v-nedelya.html", "text": "Държавният глава на Сърбия Александър Вучич потвърди, че е получил покана за продължаване на диалога за нормализиране на двустранните между Белград и Прищина. В неделя, 24 юни, Вучич ще се срещне в Брюксел с косовския си колега Хашим Тачи, предава сръбската държавна информационна агенция Tanjug.\r\n„Получих официална покана, сръбската делегация определено ще отиде. Тя ще бъде в Брюксел от петък за среща, която е по-малко привлекателна за медиите, а срещата ми с Хашим Тачи ще се състои в неделя\", поясни пред репортери президентът на западната ни съседка.Тереза Герова", "date": "2018.06.19", "title": "Tanjug: Александър Вучич потвърди – диалогът Белград-Прищина ще бъде възобновен в неделя"}
{"url": "http://www.focus-news.net/news/2018/06/19/2535848/sputnik-azerbaydzhan-dve-makedonii-sa-tvarde-mnogo-gartsiya-iska-preimenuvaneto-na-svoyata-sasedna-darzhava.html", "text": "След дълги размисли, продължаващи не една година, Македония все пак започва процеса по преименуването си. Въпреки, че значителна част от населението на тази балканска държава, някога влизала в състава на Югославия, да е против преименуването, правителството на Македония реши да сключи споразумението с Гърция. Наскоро външните министри на двете страни Никола Димитров и Никос Коцияс подписаха документ, според който Македония ще се преименува на Република Северна Македония, предава  „Спутник“.\r\nЗа важността на това споразумение говори фактът, че на тържествената церемония по подписването участваха не само гръцката и македонската страна, но и върховният представител на ЕС по въпросите за външната политика и политиката на сигурност Федерика Могерини, европейският комисар по разширяването Йоханес Хан, а също така и представители на ООН.\r\nТрябва да се отбележи, че противниците на подписването ги има не само в Македония, но и в Гърция. Нещата достигнаха до това, че опозицията заплаши с вот на недоверие гръцкия министър-председател Алексис Ципрас в случай на споразумение с Македония. Ципрас пусна това през ушите си и по всяка вероятност бе прав. Споразумението е подписано, а на оставка не мирише.\r\nИ двете страни са доволни от подписването на документа. Ципрас твърди, че това споразумение дава възможността на двете съседни страни плодотворно да си сътрудничат и съвместно да влязат в епоха на стабилност и процъфтяване в региона.\r\nМинистър-председателят на Македония Зоран Заев от своя страна също оцени високо този факт, че двете съседни държави са достигнали до споразумение по преименуването на Македония. Той е убеден, че консенсусът между Атина и Скопие ще доведе до това, че името Република Северна Македония ще получи международен статут.\r\nТой твърди, че след преименуването страната ще получи определени бонуси, а именно покана за влизане в НАТО. Заев е също така убеден, че това решение на правителството му ще укрепи позициите на страната в преговорите за влизане в ЕС.\r\nТака че къде е въпросът? Защо около преименуването на тази балканска държава се вдига толкова шум?\r\nДържавата Македония се образува през 1991 г. след разпада на Югославия. А какво има тук общо Гърция? Работата е там, че тя има област Македония, заемаща четвърт от територията ѝ. Там се намират такива градове като Солун и Кавала. Освен това има и Пиринска Македония в България. Българите не са се палили по този въпрос, но това не се отнася до гърците. Атина се опасява, че съседната държава ще започне да претендира за гръцките територии.\r\nВъв връзка с това Гърция постави препятствия на Македония за влизане в НАТО и ЕС. Македония не се отчая и подаде иск в международния съд на ООН, който през 2011 г. прие по този въпрос доста разтегливо решение. От една страна съдът заяви, че Атина няма право да блокира членството на Македония в международните организации, но при това увери Гърция, че съседната държава може да стане член на международните съюзи и организации едва след като бъде изяснен спорният въпрос за името.\r\nНо подписването на споразумението не означава, че проблемът е решен. Парламентите на двете страни трябва още да ратифицират споразумението, подписано от правителствата. По този въпрос в Македония трябва да се проведе референдум. Както е посочено по-горе в двете страни има достатъчно количество политици, които са против споразумението. В Македония срещу него се е обявил самият президент на страната Георги Иванов, който еднозначно заяви, че няма да подпише договора, защото нанася вреди. \r\nНо македонските закони позволяват на народните избраници да не се съгласят с президента и да утвърдят преименуването на страната. Виктор Турмаков", "date": "2018.06.19", "title": "„Спутник“ (Азербайджан): Две Македонии са твърде много – Гърция иска преименуването на своята съседна държава"}
{"url": "http://www.focus-news.net/news/2018/06/19/2535851/kmetat-na-sofiya-yordanka-fandakova-svika-shtaba-za-reaktsiya-pri-krizi-na-stolichnata-obshtina-vav-vrazka-s-vcherashnata-burya.html", "text": "Кметът на София Йорданка Фандъкова свика щаба за реакция при кризи на Столичната община във връзка с вчерашната буря. Това съобщиха от пресцентъра на Столична община. По време на заседанието бе изнесена информация за дейностите по преодоляване на последиците от вчерашната буря. През днешния ден фирмите, ангажирани с почистването на града са прегледали 111 оттока по Южната дъга. От всички 35 000 шахти в София на 300 са констатирани запушвания след вчерашната буря и до края на деня ще бъдат почистени. Екипите са почиствали и уличните платна от наноси. Измити са подлезът на Орлов мост, подлезът на кръстовището на бул. „България“ и бул. „Гоце Делчев“, тунелът на Лъвов мост. По късно тази вечер предстои да бъдат измити подлезите на бул. „Ботевградско шосе“ и на Орлов мост. \r\nПрез днешния ден са почистени и водостоците на Околовръстен път от наноси и паднали клони, дерета в район \"Витоша\", както и наноси и растителност на река Дървенишка.\r\n27 светофарни уредби са били засегнати от бурята, като 22 от тях са ударени от мълнии. Своевременно са били ремонтирани и е възстановена работата им. Повредени са и 48 камери от системата за видеонаблюдение и фирмите, които ги подържат са започнали ремонта им.   \r\nСериозни щети върху инфраструктурата няма.", "date": "2018.06.19", "title": "Кметът на София Йорданка Фандъкова свика щаба за реакция при кризи на Столичната община във връзка с вчерашната буря"}
{"url": "http://www.focus-news.net/news/2018/06/19/2535845/avtobusniyat-bransh-priema-pokanata-za-sreshta-s-vnositelite-na-zakona-za-balgarskata-avtomobilna-kamara-no-nastoyava-tya-da-bade-individualna-i-v-prisastvieto-na-mediite.html", "text": "Автобусният бранш приема поканата за среща с вносителите на Закона за Българската автомобилна камара, но настоява тя да бъде индивидуална и в присъствието на медиите. Това става ясно от отворено писмо на автобусния бранш до председателя на ПГ на ГЕРБ Цветан Цветанов. Агенция \"Фокус\" публикува писмото без редакторска намеса:", "date": "2018.06.19", "title": "Автобусният бранш приема поканата за среща с вносителите на Закона за Българската автомобилна камара, но настоява тя да бъде индивидуална и в присъствието на медиите"}
{"url": "http://www.focus-news.net/news/2018/06/19/2535855/amna-nikos-kotsiyas-zayavi-che-e-postignato-sporazumenie-koeto-e-nay-dobro-za-gartsiya.html", "text": "Гръцкият външен министър Никос Коцияс заяви по повод споразумението с Македония за името, че държавата „не е дала нищо в замяна на нещо друго“. „Ние сключихме най-доброто споразумение за страната“, подчерта той, предава  AMNA.\r\n„Повечето хора разбират, че проблемът със Скопие е разрешен, въпреки, че някои са „объркани“ по отношение на историята на древна Гърция и географията на Македония“, отбеляза той. „За първи път споразумение между Атина и Скопие определено и необратимо отделя древната гръцка цивилизация“, допълни той и изрази сигурността си, че „споразумението ще премине през гръцкия парламент“.\r\n„Основният риск е предприет от Скопие“, заяви министърът и посочи, че курсът на страната към ЕС и НАТО ще бъде блокиран, ако тя не изпълни условията на споразумението. „Ако не се направят промени в конституцията, всичко свършва“, смята той. Външният министър също така подчерта, че „споразумението взема предвид нашите собствени интереси“. \r\nПо отношение на статуите на гръцка тематика, издигнати в съседната страна, той разкри, че Скопие вече има планове да премахне част от тях или да ги предаде на Гърция, докато останалите ще получат специални табели, които да посочват гръцката история. Виктор Турмаков", "date": "2018.06.19", "title": "AMNA: Никос Коцияс заяви, че е постигнато споразумение, което е най-добро за Гърция"}
{"url": "http://www.focus-news.net/news/2018/06/19/2535863/vidin-vazstanoveno-e-dvizhenieto-po-pat--1-vidin-montana-pri-razklona-za-selo-cherno-pole.html", "text": "Възстановено е движението по път І-1 Видин - Монтана при разклона за село Черно поле. Това съобщиха от пресцентъра на Агенция \"Пътна инфраструктура\".", "date": "2018.06.19", "title": "Видин: Възстановено е движението по път І-1 Видин - Монтана при разклона за село Черно поле"}
{"url": "http://www.focus-news.net/news/2018/06/19/2535865/burgas-okrazhniyat-sad-ostavi-v-aresta-27-godishniya-tenyo-enchev-obvinen-za-ubiystvoto-na-zhena-si.html", "text": "Бургаският окръжен съд наложи мярка за неотклонение „Задържане под стража“ спрямо 27-годишния Теньо Енчев, обвинен за убийството на жена си, предаде репортер на Радио „Фокус“ – Бургас. За това престъпление се предвижда наказание „лишаване от свобода“ за срок от 15 до 20 години, доживотен затвор или доживотен затвор без право на замяна.\r\nСъдия Яни Гайдурлиев обяви, че са налице достатъчно доказателства, сред които са показанията на трима съседи и на бабата на Енчев – Димитринка, и пълните самопризнанията направени от самия убиец, уличаващи го в извършване на тежкото деяние. Според съдебно-медицинската експертиза непосредствената причината за смъртта е черепно-мозъчна травма, довела до мозъчен оток, вследствие на множеството удари с юмруци и меки обувки по главата на Ивета.\r\nПо мнение на настоящия състав на Окръжен съд – Бургас е реална и опасността обвиняемият да се укрие или да извърши престъпление, ако не му бъде наложена най-тежката мярка за неотклонение - „задържане под стража“, която същевременно ще обезпечи приключването на наказателното производство в разумен срок.\r\nПрокурор Елгина Чалъмова обяви, че нови доказателства, събрани днес сутринта, са наложили преквалифицирането на обвинението в убийство, извършено с особена жестокост.\r\nДържавният обвинител разкри още, че официално Ивета не е подавала жалби срещу насилника си. Единствено преди година и половина полицията в Айтос се отзовава на сигнал от съседите на младата двойка за викове за помощ. При посещението на полицейските служители Ивета категорично отрекла да е бита от мъжа си. Тя обаче признала пред майка си, че Теньо редовно й посягал. Във фаталната нощ на зверското престъпление и двамата са употребили неголеми количества алкохол – установени са около 1 промил в кръвта на Теньо и 0,88 - при жертвата му.\r\nПрокурор Чалъмова отрече Теньо да е употребявал наркотици в нощта на убийствотото.\r\nДеница ДИМИТРОВА", "date": "2018.06.19", "title": "Бургас: Окръжният съд остави в ареста 27-годишния Теньо Енчев, обвинен за убийството на жена си"}
{"url": "http://www.focus-news.net/news/2018/06/19/2535864/rumyana-glavcheva-ekspert-seizmolog-vlastite-v-yaponiya-preduprezhdavat-za-eventualni-silni-vtorichni-trusove.html", "text": "В понеделник сутринта в 7:58 време в епицентъра, в южните територии на японския остров Хоншу се разрази умерено-силно земетресение –магнитуд 5.5-5.6 по динамичната скáла на Канамори (съответно от центъра при Американски геоложки проучвания и Евро-Средиземноморски сеизмологичен център), коментира Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)\r\n Епицентърът на земетресението е в непосредствена близост до град Хираката (над 400 хиляди жители) и недалеч от град Такацуки (около 350 хил. ж.), разположен северно от Осака (около 2 милиона и 700 хиляди жители) - втори по големина град в Япония. Дълбочината на сеизмичния източник е 13-15 километра (км) под земната повърхност. Земетресението в 7:58 е последвано от поредица вторични трусове. Японската метеорологична агенция съобщава за 29 труса с магнитуд над 2; 11 от тях са с магнитуд 3.0 и по-голям. Най-силният афтершок е станал половин час след полунощ във вторник с магнитуд около 4.5 и интензивност в епицентъра от шеста степен по 12-степенната скала.\r\nНеголямата дълбочина на главния трус е причина и за силно въздействие в ограничена област около епицентъра. Действително, след труса не е имало мащабно унищожение, нито предупреждение за цунами, макар че пътуващите към работните си места са били блокирани, а десетки хиляди останали без ток и газ (автоматично изключване). В утрото на вторник службата за управление на бедствия в префектура Осака актуализира броя загинали от земетресението на четири. Четвъртата жертва е 81-годишна жена, открита затисната от порутен килер. Преди това бяха намерени телата на 9-годишно момиче ударено от паднала стена в училищен басейн в град Такацуки (северно от град Осака), 85-годишен мъж загинал от паднала стена в блок на северен квартал на Осака и 80-годишен мъж в Ибараки – под библиотечен шкаф стоварил се върху него. Около 700 души са в подслони за временна евакуация (локална обществена телевизия NHK). Главният секретар на Кабинета в Япония Йошихиде Суга вчера информира за известни 214 ранени в префектурите на юга на остров Хоншу (CNN от Токио). Според управата на префектура Осака, в Северна Осака без вода и газ са били 108 хиляди домакинства. Около 170 хиляди домове са останали временно без електроснабдяване, съобщава Електрическа компания Кансаи. Същата информира, че няма проблеми с ядрените реактори в Ои, Михама и Такахама. Шосейни пътища пострадали сериозно и вода от водоснабдителни системи заляла улици в град Такацуки, където земетресението е с максимална сила. Агенцията за управление на пожари и бедствия съобщава за възникнали общо 20 пожари в: град Осака, Тагацуки, Суита и Миноо, префектура Осака, както и в префектура Хього – град Амагасаки. От минстерство на просветата информират за повече от 500 училища в Осака и съседни префектури, засегнати от повреди, включително паднали тавани и счупени прозоречни стъкла. Управленските органи на Япония съобщават вече за 380 ранени; те настояват за бдителност срещу свлачища предвид тежки валежи. Дежурният наблюдател за земетресения в метеорологичната агенция предупреди преди часове: “Нараства опасността от срутване на къщи и активиране на свлачища в силно раздрусаните области”. Сега японската метеорологична агенция бие тревога за очаквани проливни дъждове в Осака, които биха могли да причинят  свлачища в района на силните въздействия от земетресението. Синоптиците предвиждат в района до 50 мм дъжд до сряда и 100 мм за следващи 24 часа до четвъртък сутрин. Има предупреждение и за евентуални силни афтершокове през следващата седмица и специално през следващите два до три дни.\r\nНакратко, максималните въздействия от земетресението в 7:58 в отделните префектури са както следва (Японска метеорологична служба): интензивност от осма степен (сериозни повреди в постройки, преместване и преобръщане на мебелировка, хората губят равновесие, единични повреди в околната среда) в Хираката, Такацуки, Ибараки и Миноо; интензивност от VII степен в южните територии на префектура Киото, VI-VII в префектурите Шига, Хього и Нара; VI степен в  префектури Кагава (североизточна част на остров Шикоку), Фукуи (крайбрежие на Японско море, о-в Хоншу), Гифу (Централна Япония, о-в Хоншу), Аичи (с излаз на Тихи океан, о-в Хоншу); по останалата част от териториите на споменатите префектури и в територии на по-голямо разстояние от епицентъра няма щети от земетресението. Съобщения за усетени сътресения са пристигнали от разстояния до 385 км от епицентъра. В Токио земетресението не е усетено.", "date": "2018.06.19", "title": "Румяна Главчева, експерт-сеизмолог: Властите в Япония предупреждават за евентуални силни вторични трусове"}
{"url": "http://www.focus-news.net/news/2018/06/19/2535861/kyustendil-poradi-padnala-skalna-masa-dvizhenieto-v-rayona-na-rilskiya-manastir-se-osashtestvyava-samo-v-ednata-patna-lenta.html", "text": "Поради паднала скална маса движението в района на Рилски манастир се осъществява само в едната пътна лента. Това съобщи за Радио „Фокус” – Кюстендил дежурният в Областно пътно управление – Кюстендил. Срокът за възстановяване на пътния участък е до 20 юни. Районът е сигнализиран с пътни знаци. Ново трасе се изгражда по пътя Бобов дол – Жедна. Поради свлачище се усвояват нови площи. Движението се извършва съгласно проект за временна организация и безопасност до 8 септември. \r\nС нормална интензивност е трафикът по автомагистрала „Струма” и път Е-79 в Кюстендилска област, както и по направлението София – Кюстендил. Слабо натоварено е движението в посока ГКПП „Гюешево”.\r\nВенцеслав ИЛЧЕВ", "date": "2018.06.19", "title": "Кюстендил: Поради паднала скална маса движението в района на Рилския манастир се осъществява само в едната пътна лента"}
{"url": "http://www.focus-news.net/news/2018/06/19/2535866/nachalnikat-na-otbranata-general-andrey-botsev-shte-uchastva-v-konferentsiya-na-darzhavite-ot-programata-za-partnyorstvo-na-sasht.html", "text": "Началникът на отбраната генерал Андрей Боцев ще участва в конференция на държавите от Програмата за партньорство на САЩ. Това съобщиха от пресцентъра на Министерство на отбраната. Форумът е организиран от Европейското командване и Бюрото на Националната гвардия на САЩ и се провежда от днес до 21 юни в град Гармиш-Партенкирхен, Германия. \r\nТемата на конференцията е „Използване потенциала на Програмата за партньорство на САЩ в регионален мащаб в подкрепа на стратегията и плана на кампанията на Европейското командване на САЩ“.", "date": "2018.06.19", "title": "Началникът на отбраната генерал Андрей Боцев ще участва в конференция на държавите от Програмата за партньорство на САЩ"}
{"url": "http://www.focus-news.net/news/2018/06/19/2535867/a1-on-makedoniya-gartsiya-i-albaniya-sa-pred-podpisvaneto-na-sporazumenie-za-morskata-granitsa.html", "text": "Външният министър на Албания Дитмир Бушати заяви, че ще се срещне с гръцкия си колега Никос Коцияс в следващите дни, за да финализират споразумението за морската граница между двете държави, предава скопският телевизионен канал   A1 ON.\r\n„Тази седмица ще проведа още една среща с моя колега Коцияс, като продължение на преговорите с цел да се постигне споразумение във връзка с морската граница и се надявам, че успоредно с нашата среща ще има още една среща на преговарящите екипи. И двете страни се нуждаят от време, за да постигнат приемливо, справедливо и подлежащо на изпълнение споразумение“, заяви Бушати. Той допълни, че е напълно нормално президентът на страната Илир Мета да иска по-подробна информация по въпроса.\r\n„Напълно нормално е президентът да поиска по-подробна информация по въпроси, за които следва да се търси по-пълна информация. Има институционална и човешка комуникация с него по този въпрос. След всеки кръг от разговори президентът на страната получава информация за  всички обсъждани въпроси и стъпките, предприети в този процес“,  подчерта Бушати.\r\nТой посочи, че преговорите с Гърция не са свързани с 28 и 29 юни, когато трябва да се вземе решение да започнат преговорите за  членство в ЕС. Той отрече, че правителството е подложено на натиск да постигне споразумение с Гърция, оценявайки тази информация като спекулация на опозицията.\r\nПрезидентът Мета наскоро се срещна с министър-председателя Еди Рама за по-подробна информация по въпроса и обяви, че ако бъде постигнато споразумение, той ще действа в рамките на  своите конституционни правомощия.\r\nАлбанската опозиция продължава да се противопоставя категорично на подобно споразумение, като обвинява правителството, че е дало на Гърция 12 мили (20 км) от териториалните води в  Йонийско море. Виктор Турмаков", "date": "2018.06.19", "title": "A1 ON (Македония): Гърция и Албания са пред подписването на споразумение за морската граница"}
{"url": "http://www.focus-news.net/news/2018/06/19/2535869/glavniyat-prokuror-sotir-tsatsarov-se-sreshtna-sas-slovenskiya-si-kolega-drago-shketa.html", "text": "Главният прокурор Сотир Цацаров се срещна с главния прокурор на Словения Драго Шкета, който е на официално двудневно посещение у нас. Това съобщиха от пресцентъра на Прокуратура на Република България.", "date": "2018.06.19", "title": "Главният прокурор Сотир Цацаров се срещна със словенския си колега Драго Шкета"}
{"url": "http://www.focus-news.net/news/2018/06/19/2535871/api-startira-obshtestvenite-porachki-za-tekusht-remont-i-poddarzhane-na-republikanskite-patishta-za-sledvashtite-5-godini.html", "text": "Агенция „Пътна инфраструктура“ стартира обществените поръчки за избор на изпълнител за поддържане (превантивно, текущо, зимно и ремонтно-възстановителни работи при аварийни ситуации) на републиканските пътища за следващите 5 години. Това съобщиха от пресцентъра на Агенция \"Пътна инфраструктура\". Както и досега обществените поръчки са по райони - Северозападен, Северен централен район, Югоизточен, Южен Централен и Югозападен район. Общата им индикативна стойност е над 427 млн. лв. \r\nЗа Северозападен район обществената поръчка е в пет обособени позиции:\r\n- Обособена позиция № 1 – ОПУ Видин, с прогнозна стойност 14 300 000 лв. без ДДС. Дължината на пътната мрежа е 608,040 км;\r\n- Обособена позиция № 2 – ОПУ Враца, с прогнозна стойност 19 100 000 лв. без ДДС. Дължината на пътната мрежа е 646,050 км;\r\n- Обособена позиция № 3 – ОПУ Монтана, с прогнозна стойност 16 400 000 лв. без ДДС. Дължината на пътната мрежа е 622,626 км;\r\n- Обособена позиция № 4 – ОПУ Ловеч, с прогнозна стойност 18 400 000 лв. без ДДС. Дължината на пътната мрежа е 732,174 км;\r\n- Обособена позиция № 5 – ОПУ Плевен, с прогнозна стойност 18 600 000 лв. без ДДС. Дължината на пътната мрежа е 793,736 км.\r\nОбщата прогнозна стойност на обществената поръчка е 86 800 000 лв. без ДДС.\r\nЗа Северен централен район обществената поръчка е в 5 обособени позиции:\r\n- Обособена позиция № 1 – ОПУ Велико Търново, с прогнозна стойност 23 200 000 лв. без ДДС. Дължината на пътната мрежа е 963,921 км;\r\n- Обособена позиция № 2 – ОПУ Габрово, с прогнозна стойност 12 100 000 лв. без ДДС. Дължината на пътната мрежа е 503,741 км;\r\n- Обособена позиция № 3 – ОПУ Разград, с прогнозна стойност 12 800 000 лв. без ДДС. Дължината на пътната мрежа е 505,400 км;\r\n- Обособена позиция № 4 – ОПУ Русе, с прогнозна стойност 12 600 000 лв. без ДДС. Дължината на пътната мрежа е 496,583 км;\r\n- Обособена позиция № 5 – ОПУ Силистра, с прогнозна стойност  13 700 000 лв. без ДДС. Дължината на пътната мрежа е 506,075км.\r\nОбщата прогнозна стойност на обществената поръчка е 74 400 000 лв. без ДДС.\r\nЗа Югоизточен район обществената поръчка е в 4 обособени позиции:\r\n- Обособена позиция № 1 – ОПУ Бургас, с прогнозна стойност 25 100 000 лв. без ДДС. Дължината на пътната мрежа е 1121,699 км;\r\n- Обособена позиция № 2 – ОПУ Сливен, с прогнозна стойност 14 000 000 лв. без ДДС. Дължината на пътната мрежа е 586,302 км;\r\n- Обособена позиция № 3 – ОПУ Стара Загора, с прогнозна стойност 20 700 000 лв. без ДДС. Дължината на пътната мрежа е 782,664 км;\r\n- Обособена позиция № 4 – ОПУ Ямбол, с прогнозна стойност 13 100 000 лв. без ДДС. Дължината на пътната мрежа е 596,272 км.\r\nОбщата прогнозна стойност на обществената поръчка е 72 900 000 лв. без ДДС. \r\nЗа Южен централен район обществената поръчка е в 5 обособени позиции:\r\n- Обособена позиция № 1 – ОПУ Кърджали, с прогнозна стойност 15 500 000 лв. без ДДС. Дължината на пътната мрежа е 649.047 км;\r\n- Обособена позиция № 2 – ОПУ Пазарджик, с прогнозна стойност 15 600 000 лв. без ДДС. Дължината на пътната мрежа е 666.952 км;\r\n- Обособена позиция № 3 – ОПУ Пловдив, с прогнозна стойност 23 400 000 лв. без ДДС. Дължината на пътната мрежа е 918.793 км;\r\n- Обособена позиция № 4 – ОПУ Смолян, с прогнозна стойност 18 100 000 лв. без ДДС. Дължината на пътната мрежа е 538.842 км;\r\n- Обособена позиция № 5 – ОПУ Хасково, с прогнозна стойност 22 100 000 лв. без ДДС. Дължината на пътната мрежа е 1011.107 е км.\r\nОбщата индикативна стойност на обществената поръчка е 94 700 000 лв. без ДДС. \r\nЗа Югозападен район обществената поръчка е в 4 обособени позиции:\r\n- Обособена позиция №1 – ОПУ Благоевград, с прогнозна стойност 19 800 000 лв. без ДДС. Дължината на пътната мрежа е 680 км ;\r\n- Обособена позиция № 2 – ОПУ Кюстендил, с прогнозна стойност 18 800 000 лв. без ДДС. Дължината на пътната мрежа е 619.423 км;\r\n- Обособена позиция № 3 – ОПУ Перник, с прогнозна стойност 12 100 000 лв. без ДДС. Дължината на пътната мрежа е 529.822 км;\r\n- Обособена позиция № 4 – ОПУ София, с прогнозна стойност 47 900 000 лв. без ДДС. Дължината на пътната мрежа е 1349.810 км\r\nОбщата прогнозна стойност на обществената поръчка е 98 600 000 лв. без ДДС.\r\nНа 28 май т. г. беше стартирана обществената поръчка за текущ ремонт и поддържане на републиканските пътища в Североизточен район. Тя е в 4 обособени позиции:\r\n- Обособена позиция № 1 – ОПУ Варна, с прогнозна стойност 11 800 000  лв. без ДДС. Дължината на пътната мрежа е 647,014 км.;\r\n- Обособена позиция № 2 – ОПУ Добрич, с прогнозна стойност 14 700 000 лв. без ДДС. Дължината на пътната мрежа е 823 км;\r\n- Обособена позиция № 3 – ОПУ Търговище с прогнозна стойност 10 200 000 лв. без ДДС. Дължината на пътната мрежа е 523,3 км;\r\n- Обособена позиция № 4 – ОПУ Шумен с прогнозна стойност 11 400 000 лв. без ДДС. Дължината на пътната мрежа е 575,244 км.\r\nОбщата прогнозна стойност на обществената поръчка е 48 100 000 лв. без ДДС. \r\nСрокът за изпълнение на обществените поръчки е 60 месеца. Офертите на кандидатите за поддържане на републиканските пътища в Северен централен, Северозападен и Югозападен район се подават до 17.30 ч. на 23 юли 2018 г. За Южен централен, Югоизточен и Североизточен район кандидатите могат да подават оферти до 17.30 часа на 26 юли 2018 г.", "date": "2018.06.19", "title": "АПИ стартира обществените поръчки за текущ ремонт и поддържане на републиканските пътища за следващите 5 години"}
{"url": "http://www.focus-news.net/news/2018/06/19/2535862/nova-makedoniya-pressekretaryat-na-gratskoto-pravitelstvo-zayavi-che-sporazumenieto-ne-mozhe-da-povliyae-na-sasedite-da-se-samoopredelyat-kato-makedontsi.html", "text": "Прессекретарят на гръцкото правителство Димитрис Цанакополус заяви, че жителите на Република Македония се самоопределят за македонци, по същия начин, по който се определят за македонци и жителите на гръцката провинция със същото име. Така той отговори дали жителите на Република Македония могат да се наричат македонци въз основа на подписания договор, предава електронното издание на македонския вестник  „Нова Македония“.\r\nВ интервю пред местна телевизия Цанакополус обясни, че става дума за правото на самоопределение, което не може да се промени с договор и допълни, че другите страни вече наричат жителите на Република Македония македонци.\r\n„Това е право на всеки въз основа на самоопределението. Както аз се наричам Димитрис, друг Танасис, трети Вангелос, а друг Зоран, така всеки народ има неотменимото право да се самоопределя по начин, съответстващ на историята на народа му . Съответно договорът по никакъв начин не може да промени условията за самоопределение на обществата, народите и дори на хората. Това, което може да се направи и се прави е да се определят границите, в които всеки народ се нарича себе си“, заяви Цанакополус  Виктор Турмаков", "date": "2018.06.19", "title": "„Нова Македония“ : Прессекретарят на гръцкото правителство заяви, че споразумението не може да повлияе „на съседите да се самоопределят като македонци“"}
{"url": "http://www.focus-news.net/news/2018/06/19/2535872/ministar-ekaterina-zaharieva-shte-rakovodi-delegatsiyata-na-es-na-35-oto-zasedanie-na-savmestnata-parlamentarna-asambleya-aktb-es.html", "text": "Вицепремиерът и министър на външните работи Екатерина Захариева заминава за Брюксел за участие в 35-ото заседание на Съвместната парламентарна асамблея на Групата страни от Африка, Карибите и Тихоокеанския басейн (АКТБ) и Европейския съюз. Това съобщиха от пресцентъра на Министерството на външните работи. Захариева ще ръководи делегацията на ЕС на заседанието на 20 юни. \r\nЧленовете на Европейския парламент и техните колеги от националните парламенти на държавите от Африка, Карибите и Тихоокеанския басейн ще обсъдят теми като миграцията, демографския растеж, борбата с ксенофобията, расизма и дискриминацията, тероризма и други.\r\nПарламентарната асамблея АКТБ - ЕС е една от трите съвместни институции, създадена в рамките на Споразумението за партньорство (Споразумението от Котону), заедно със Съвета на министрите АКТБ-ЕС и Комитета на посланиците на АКТБ - ЕС.\r\nВ края на май т.г. вицепремиерът Захариева беше в Ломе, столицата на Тогоанската република. Тя ръководеше делегацията на Европейския съюз на Съвместния министерски съвет ЕС - АКТБ. В рамките на Съвета министрите обсъдиха отношенията между ЕС и страните от Африка, Карибите и Тихоокеанския басейн по бъдещото Споразумение за партньорство след 2020 г. – т.нар. „Пост-Котону“.", "date": "2018.06.19", "title": "Министър Екатерина Захариева ще ръководи делегацията на ЕС на 35-ото заседание на Съвместната парламентарна асамблея АКТБ - ЕС"}
{"url": "http://www.focus-news.net/news/2018/06/19/2535842/kaloyan-pargov-bsp-sofiya-ako-yordanka-fandakova-ne-dokazhe-che-mozhe-da-upravlyava-grada-s-drugo-osven-s-piar-da-se-ottegli-i-da-ni-osvobodi-ot-sobstvenata-si-burya.html", "text": "Ако Йорданка Фандъкова не докаже, че може да управлява града с друго освен с пиар, нека да се оттегли и да ни освободи от собствената си буря. Това каза председателят на Градския съвет на БСП – София и член на Изпълнителното бюро на партията Калоян Паргов по време на пресконференция след заседание на Изпълнителното бюро на БСП, предаде репортер на Агенция „Фокус“. „Настояваме извънредна сесия на Столичния общински съвет и Йорданка Фандъкова до обясни какви мерки предприема и как се готви за превенцията на природни явления“, каза Паргов. \r\nСпоред него управляващите правят кризисен пиар. „София вчера за пореден път се превърна във Венеция. От една година има изявления на Столична община, че климатът е виновен за всичко. Ако нещо като бедствие и явление системно се повтаря в света, то обикновено си получава име и обикновено е женско. Така се кръщават ураганите. Вчерашното да кажем, че е буря. Така че това е бурята „Фандъкова“, която ни връхлита за пореден път“, каза Паргов и добави, че за преминаването на столичен булевард или пътуване в метрото са необходими шнорхели, гумени лодки и други пособия. \r\n„Снощи имах разговори на Столичен „Метрополитен“ и призовах да бъдат спрени метровлакове, защото все пак там тече ток и може да стане опасно. Такова нещо не се случи“, коментира Паргов. По думите му в София е имало ново явление – гейзер от шахта. „Град от мащаба на София, с претенции на европейска столица, която в момента е столица на страна, председателстваща ЕС, похарчила милиони евра, няма как да продължава да бъде управлявана с пиар и с формални планове“, заяви Паргов. \r\nДеница КИТАНОВА", "date": "2018.06.19", "title": "Калоян Паргов, БСП-София: Ако Йорданка Фандъкова не докаже, че може да управлява града с друго освен с пиар, да се оттегли и да ни освободи от собствената си буря"}
{"url": "http://www.focus-news.net/news/2018/06/19/2535873/frans-timermans-ek-balgarskoto-predsedatelstvo-na-saveta-na-es-i-negovoto-parlamentarno-izmerenie-sa-istinski-uspeh.html", "text": "Българското председателство на Съвета на ЕС и неговото парламентарно измерение са истински успех. Това заяви първият заместник-председател на Европейската комисия Франс Тимерманс на пресконференция след пленарната среща на Конференцията на комисиите по европейските въпроси на парламентите на Европейския съюз в София, съобщиха от пресцентъра на Народното събрание. Форумът беше заключителното събитие от Парламентарното измерение на Българското председателство. \r\nПроведените обсъждания на срещата според Франс Тимерманс дават възможност да се надгражда и са важна стъпка за повишаването на ролята на националните парламенти в процеса на взимане на решения в ЕС. \"Без участието на националните парламенти ще бъде трудно да се изгради подкрепа в държавите-членки за политиките, които се изработват в рамките на ЕС\", заяви той. \"Предизвикателство за нас европейците е да покажем, че сме обединени\", подчерта Франс Тимерманс и допълни, че днешното заседание е било ключов момент. \r\n\"България е една от страните, които показаха огромна солидарност, отговорност и решимост по отношение на проблема с миграцията\", посочи първият заместник-председател на ЕК. \r\nПредседателят на Комисията по европейските въпроси и контрол на европейските фондове Кристиан Вигенин съобщи, че във финалния документ на форума са отразени българските позиции, които миналата година са приети като ориентири. По думите му в документа на представителите на националните парламенти езикът по отношение на разширяването и ангажирането на ЕС със Западните Балкани звучи по-позитивно от Софийската декларация. \"Това ни дава основание да смятаме, че от май насам сме надградили и сме насочили в още по-голяма степен фокуса на вниманието на европейските страни и институции\", подчерта той. По думите му делегатите категорично са застанали зад европейската перспектива на Западните Балкани. \r\n\"И австрийските представители, и Хърватия, и Румъния потвърдиха, че и за тях това остава водещ приоритет и ще продължи надграждане, в което ние активно ще участваме\", подчерта Кристиан Вигенин. \r\n\"С не малко спорове стигнахме до текст, че новите предизвикателства и задачи пред ЕС няма и не трябва да бъдат финансирани за сметка на кохезионната политика\", посочи председателят на Комисията по европейските въпроси. \"Основата, на която стъпваме от тази среща е много важна за дебатите, които предстоят на европейско равнище и между страните-членки\", допълни той. \"Обединихме се и около това, че в следващия период кохезионната политика трябва да преодолее някои от съществуващите проблеми и недостатъци\", съобщи Кристиан Вигенин. \r\nВ срещата участваха 250 парламентаристи, бяха направени над 120 изказвания, като всяко съдържаше свое послание.", "date": "2018.06.19", "title": "Франс Тимерманс, ЕК: Българското председателство на Съвета на ЕС и неговото парламентарно измерение са истински успех"}
{"url": "http://www.focus-news.net/news/2018/06/19/2535874/d-r-zdravko-lalev-mbal-dimitar-pavlovich-svishtov-bolnitsata-veche-mozhe-da-lekuva-patsienti-s-insult-blagodarenie-na-noviya-skener.html", "text": "Свищовската болница вече може да лекува пациенти с инсулт. Това е най-новата клинична пътека, по която лечебното заведение ще сключи договор със Здравната каса, каза в предаването „Добре дошли в Свищов“ на Радио „Фокус“ – Велико Търново д-р Здравко Лалев, специалист по образна диагностика в лечебното заведение. Всичко това е възможно благодарение на новия скенер, който е доставен в МБАЛ „Димитър Павлович“. С него се очаква да се подобри работата на Отделението по образна диагностика. \r\n„Досега в Свищов не беше възможно да се приемат пациенти с инсулт. По тази пътека е задължително отделението да разполага със скенер, който вече имаме. Той ще спомогне и за откриване на периферните заболявания като дископатиите, също ще помогне и за уточняване някои вътрешни болести, като белодробните карценоми, някои тумори на корема, попаднали по случайност в болницата“, коментира специалистът. Той увери, че ще се повиши скоростта на изследванията, които вече ще са и по-точни, благодарение на по-високата разделителна способност на апарата.\r\nЛуиза ТРАНЧЕВА", "date": "2018.06.19", "title": "Д-р Здравко Лалев, МБАЛ „Димитър Павлович“ - Свищов: Болницата вече може да лекува пациенти с инсулт, благодарение на новия скенер"}
{"url": "http://www.focus-news.net/news/2018/06/19/2535875/st-komisar-atanas-ilkov-odmvr-plovdiv-dobriyat-primer-koyto-davame-e-dobroto-vzaimodeystvie-s-vsichki-imashti-otnoshenie-kam-protivodeystvieto-na-imanyarstvoto.html", "text": "Добрият пример, който ОДМВР - Пловдив дава в борбата с иманярството, е доброто взаимодействие с всички институции и сдружения, имащи отношение към противодействието на тази престъпна дейност. Това каза за предаването „Съкровищницата на тайните“ на Радио „Фокус“ директорът на ОДМВР – Пловдив старши комисар Атанас Илков. Той уточни, че доброто взаимодействие с всички правоохранителни служби и структурите във и извън МВР, както и Прокуратурата като основен и много важен партньор води до много добри резултати. „С наближаването на активния иманярски сезон зачестяват случаите, при които ставаме свидетели на незаконни разкопки на недвижими културни ценности. От началото на 2017 година на територията на страната са проведени множество полицейски операции - образувани са над 14 досъдебни производства, има 16 задържани за незаконни разкопки лица, иззети са 16 металдетектори, както и над 750 предмети с археологическа стойност от различни епохи. Периода 2017-2018 година беше изключително успешен – хванахме две групи, работещи на територията около Хисаря, когато вече бяха проникнали в две от могилите и бяха стигнали до извеждането на предметите от могилата“, обясни ст. комисар Илков. Според него няма пропуски или слабости в законодателството за опазване на културно-историческото наследство. Той уточни, че важно е работата да се върши отговорно и професионално, защото в противен случай резултати липсват. Ст. Комисар Атанас Илков бе категоричен: „когато всеки от нас си върши съвестно работата – резултатът е на лице“. \r\nАнна АНГЕЛОВА", "date": "2018.06.19", "title": "Ст. комисар Атанас Илков, ОДМВР - Пловдив: Добрият пример, който даваме, е доброто взаимодействие с всички, имащи отношение към противодействието на иманярството"}
{"url": "http://www.focus-news.net/news/2018/06/19/2535860/anton-kutev-bsp-iskame-da-prinudim-ministerstvo-na-truda-i-sotsialnata-politika-da-sakrati-srokovete-za-reshavane-na-problemite-na-horata-s-uvrezhdaniya.html", "text": "Искаме да принудим Министерство на труда и социалната политика да съкрати сроковете за решаване на проблемите на хората с увреждания. Това каза заместник-председателят на ПГ на „БСП за България“ Антон Кутев по време на пресконференция след заседание на Изпълнителното бюро на БСП, предаде репортер на Агенция „Фокус“.  Според него, ако правителството не успее, БСП ще предприеме своите действия. „Опозиционни депутати много трудно ще направят промяна, която да касае промяна на функциите на Агенциите. Ние сме готови и имаме предложения, но това е работа на управляващите и ще настояваме да си я свършат“, допълни Антон Кутев. „Това, за което сега претендират майките на деца с увреждания, беше обещано за февруари да е готово. Сега през февруари са обещали октомври. Ние още на 15 юли 2017 г. сме внесли един куп предложения като решения от дебата, които не се приеха от ГЕРБ. Те в момента са всичко, по което работи правителството. Нямаше да падат и да се назначават министри, ако управляващите бяха приели нашите предложения през юли 2017 г. за хората с увреждания“, каза Кутев. \r\nДеница КИТАНОВА", "date": "2018.06.19", "title": "Антон Кутев, БСП: Искаме да принудим Министерство на труда и социалната политика да съкрати сроковете за решаване на проблемите на хората с увреждания"}
{"url": "http://www.focus-news.net/news/2018/06/19/2535878/veliko-tarnovo-obshtinata-obyavi-nagraden-fond-ot-75-000-evro-za-mezhdunarodniya-arhitekturen-konkurs.html", "text": "Общината обяви награден фонд от 75 000 евро за Международния архитектурен конкурс. Това съобщиха от пресцентъра на Община Велико Търново. \r\nАрхитектурните конкурси са пътят към по-добра архитектура. Тези професионални състезания са ключови за развитието на архитектурната мисъл изобщо. Около това мнение се обединява архитектурната общност не само в България, а и по света. В съвременния цивилизован свят архитектурните и градоустройствените конкурси се считат за най-демократичния метод за избор на идеи и проекти, свързани с обществено финансиране, а добрите конкурсни процедури гарантират защитата на обществения интерес и целесъобразното изразходване на публични средства.\r\n\"Това мнение на специалистите е особено важно сега, когато Велико Търново е на прага на провеждането на най-мащабния международен архитектурен конкурс както в града, така и в страната\", коментира кметът Даниел Панов. По негова инициатива, след поредица от професионални консултации с авторитетни архитекти и експерти по устройствено планиране, Община Велико Търново възложи професионалното състезание за нов градски център на града. Международният архитектурен конкурс, който се провежда под мотото „Ново сърце за Стария град“, предизвиква изключителен интерес, което личи от количеството въпроси, пристигащи ежедневно от целия свят към организаторите.\r\n75 000 евро е обявеният от Общината награден фонд. Журирането ще се проведе в периода 27 – 29 юли, като за целта в града ще пристигнат именити архитекти от няколко страни, доказани професионалисти в областта на архитектурата и градското проектиране. Приемането на концепции продължава до 20 юли.\r\nМеждународният архитектурен конкурс включва две части, които са неразривно свързани – градоустройствено решение (концепция) за територията на Старото военно училище и проект (концепция) за сграда на Експозиционен център. С нейното строителство, заедно с прилежащата инфраструктура, Община Велико Търново ще постави началото на поетапното развитие на територията от близо 190 декара. Изграждането на експозиционния център е част от одобрената инвестиционна програма на общината по мерките за градска среда на оперативна програма „Региони в растеж“.\r\nКратък хронологичен преглед в историята на архитектурата и световните тендеции показва, че архитектурните конкурси датират от XIX век, обяснява Лора Бъчварова – архитект от Велико Търново и член на журито. Тогава архитектите започват да се организират в камари и съюзи, които да защитават интересите на своите членове. Една от първите задачи на тези съюзи е да определят правилата, по които се провеждат архитектурните конкурси. По това време бързо индустриализиращите се европейски общества се сблъскват с нови строителни проблеми и осъзнават необходимостта от нестандартни архитектурни решения. Архитектурният конкурс съвпада отлично на техническия прогрес. Още от своето начало и до сега тези състезания се подчиняват на няколко основни правила.\r\nКонкурсите трябва да са ясни, популярни и привлекателни. Да привличат будни умове, които да инвестират идеите си в тях. Да решават конкретни проблеми. Да са реални и реализируеми. Да се журират от авторитетно жури прозрачно и безпристрастно. Да завършват с безапелационен победител. Победилият проект трябва да се построи. Това са част от целите, които стоят и пред провеждането на авторитетното състезание в старата столица на България за изграждането на модерен и функционален нов градски център. \r\nМеждународните архитектурни конкурси не са самоцелна инициатива на общинското ръководство на Велико Търново. Те следват директивите на Европейския парламент и Съветът на Европа, регулиращи конкурсните практики, които са включени в местното законодателство на всяка страна членка. След 1994 г. конкурсите получават ново значение. Те са средство за получаване на добро дизайнерско решение на определен проблем и формален инструмент за възлагане на поръчки за архитектура в обществения сектор.\r\nМеждународни архитектурни конкурси  в България се провеждат рядко, в особено важни случаи, какъвто е и този във Велико Търново. Първото подобно професионално състезание у нас стартира в далечната 1889 г. в София за изграждането на минерална баня с хотел на днешното място на сградата. Той е спечелен от австрийския архитект Емил фон Фьорстер. След дълги лутания по проекта му и насоки „...да бъдат отстранени луксозните неща, а да се запази монументалността...“, сградата е завършена през 1913 година. \r\nМного емблематични сгради и обекти в България са построени след провеждане на международни архитектурни конкурси. Сред тях са музеят на княз Александър I Батенберг, сградата на Доходно здание в Русе, Софийския университет „Св. Климент Охридски“ и Съдебната палата в столицата. Заради тяхната сложност и търсене на най-оптималните варианти за реализация, те продължавали години наред, като този за Съда дори е провеждан три пъти. \r\nИменити архитекти от Европа се включват в надпреварата с проекти за изграждането на Царския дворец, Народен музей и библиотека в столицата. Всички тези състезания на идеи променят облика на София, а големият брой чуждестранни участници свидетелства за повишения авторитет на България и разширените международни контакти на архитектурната гилдия.\r\nВ наши дни международните архитектурни конкурси повишават своето значение и популярност. Сред най-мащабните в света се нарежда състезанието между професионалисти за нов музей “Гугенхайм” в Хелзинки, обявен през 2014 г., в който се включват рекордните 1715 участници и конкурсът за новата Александрийска библиотека в Египет, в който участват 1700 архитекти от цял свят.\r\nПровеждането на международни архитектурни конкурси в България е съпроводено и от редица трудности, често предизвикани от някои несъвършенства на Закона за обществените поръчки. Нерядко след приключване на конкурсите не се стига до конкретна реализация на проектите. \r\nАрхитектурната гилдия обаче е обединена и категорична в становището си, че въпреки трудностите, този вид надпревара на идеи между експерти и професионалисти, е най-справедливата и правилна стъпка към изграждане на важни обекти в страната.\r\nКой ще представи най-добрият проект за нов градски център на Велико Търново, ще стане ясно на 29 юли тази година. Която и да е разработката, тя сериозно ще промени облика на старопрестолния град. Ще създаде нова градска среда за жителите, ще затвърди авторитета и името на Велико Търново като столица на туризма – един вълшебен град, който пази ревниво своето славно минало и уверено гледа към бъдещето.", "date": "2018.06.19", "title": "Велико Търново: Общината обяви награден фонд от 75 000 евро за Международния архитектурен конкурс"}
{"url": "http://www.focus-news.net/news/2018/06/19/2535880/vezhdi-rashidov-izvaya-pametnika-na-paisiy-za-aleyata-na-pisatelite-v-dvora-na-kirilitsata-v-pliska.html", "text": "Вежди Рашидов извая паметника на Паисий за Алеята на писателите в „Двора на кирилицата“ в Плиска. Това съобщиха от Комисията по културата и медиите. Създателят на културно-историческия комплекс Карен Алексанян лично покани Вежди Рашидов да бъде автор на паметника. Тържествената официалната церемония по откриването се състоя днес, когато честваме деня на Св. Паисий Хилендарски. В алеята на „Двора на кирилицата“ заедно с паметника на хилендарския монах бяха открити и паметниците на Христо Смирненски, Гео Милев и Никола Вапцаров. Техни автори са Красимир Ангелов, Константин Симеонов - Костика и Владимир Киров.\r\nДарител на четирите паметника е 84-годишната бивша учителка Йорданка Савова от Шумен, известна авторка и краевед. Нейното име е написано под постаментите в знак на признателност пред благородния й жест.\r\nПредседателят на парламентарната Комисия по културата и медиите Вежди Рашидов поздрави сърдечно Карен Алексанян и Йорданка Савова за всеотдайната им дейност за популяризиране на българското духовно наследство. Той им връчи  почетни плакети на българския парламент с думите: „Възхищавам се на вдъхновението, с което сте се посветили на едно толкова благородно дело, дано да увлечете след себе си нови последователи в името на популяризирането на българската духовност. България има нужда от хора като вас“. Вежди Рашидов допълни, че не е могъл да откаже да направи паметника на Паисий, защото създателят на „Двора на кирилицата“ Карен Алексанян върши свято дело и прославя нашата азбука, която сплотява славянството. Един арменец ни дава пример как да пазим духовността, допълни Рашидов.", "date": "2018.06.19", "title": "Вежди Рашидов извая паметника на Паисий за Алеята на писателите в „Двора на кирилицата“ в Плиска"}
{"url": "http://www.focus-news.net/news/2018/06/19/2535876/ivan-aleksiev-kmet-na-obshtina-pomorie-utre-shte-ima-sreshta-s-zhitelite-na-grad-aheloy-i-predstaviteli-na-agentsiya-patna-infrastruktura.html", "text": "Утре ще има среща с жителите на град Ахелой и представители на Агенция „Пътна инфраструктура“. Това каза за Радио „Фокус“ – Бургас кметът на Община Поморие Иван Алексиев във връзка с местните жители, които се събраха на разклона край града в знак на недоволство по отношение на обходния път на Ахелой.\r\n„Искаме да се изчисти най-накрая този казус. Защото не може да се създава излишно напрежение. Обвиниха ни, че е нямало публично обсъждане. Напротив, имаше най-голямото публично обсъждане от всички пътища може би и на територията на България. Защото това един много очакван и много изстрадан проект – повече от 20 години“, посочи още Алексиев.\r\nВеселина НИКОЛОВА", "date": "2018.06.19", "title": "Иван Алексиев, кмет на Община Поморие: Утре ще има среща с жителите на град Ахелой и представители на Агенция „Пътна инфраструктура“"}
{"url": "http://www.focus-news.net/news/2018/06/19/2535870/radio-svobodna-evropa-hristiyan-mitskovski-kam-protestirashtite-nyama-da-napusnem-parlamenta-shte-deystvame-otvatre.html", "text": "Председателят на основната опозиционна македонска партия ВМРО-ДМПНЕ Християн Мицковски прие представители на гражданите, които след протеста пред парламента поискаха от него депутатите на партията да подадат оставка и да се присъединят към демонстрантите, предаде македонската електронна медия  Радио „Свободна Европа“.\r\nПредседателят на Сдружение „Всемакедонски национален съвет Македонум“ Страшо Олумчев след срещата е заявил, че след искането му депутатите от опозицията да напуснат заседанията на парламента и да се присъединят към протестите, Мицковски е заявил, че ВМРО-ДПМНЕ няма да напусне парламента, но също така, че няма да участва в парламентарните дейности, свързани със споразумението с Гърция.\r\nОлумчев предава, че Мицковски е заявил, че „би било по-добре партията да бъде вътре и да попречи на министър-председателя Зоран Заев да взема вредни решения.“  Виктор Турмаков", "date": "2018.06.19", "title": "Радио „Свободна Европа“: Християн Мицковски към протестиращите: \"Няма да напуснем парламента, ще действаме отвътре\""}
{"url": "http://www.focus-news.net/news/2018/06/19/2535858/korneliya-ninova-bsp-ima-gotovnost-da-vnese-svoi-zakonovi-predlozheniya-za-horata-s-uvrezhdaniya-kato-po-tozi-nachin-prinudim-narodnoto-sabranie-da-gi-gleda.html", "text": "Ако управляващите не си свършат работата по отношение на хората с увреждания, БСП има готовност да внесем наши предложения, като по този начин принудим Народното събрание да ги гледа. Това каза лидерът на БСП Корнелия Нинова по време на пресконференция след заседание на Изпълнителното бюро на БСП, предаде репортер на Агенция „Фокус“. Нинова обясни, че има срок в който внесени законопроекти трябва да бъдат гледани. \r\nНинова заяви, че има празни дни и часове, в които парламентът не работи по вина на управляващото мнозинство и ръководството на парламента, което често не внася законодателните ни предложения в дневния ред на парламента. „Ние като опозиция сме си свършили работата - дали сме законодателни предложения. Работата на мнозинството е да ги вкара в дневния ред и да уплътни работата на Народното събрание. Така че въпросът защо има празни дни и часове, моля да отправите към г-жа Цвета Караянчева и ръководството на Народното събрание. Има достатъчно работа, защо не ги включват, те да отговарят“, каза Нинова. По думите ѝ през август депутатите ще се занимават с хората с увреждания. „Това са две четения на комисия, две гласувания. Ако ги минем за три дена – три дена. Докато не се приемат тези закони, предлагаме да не се почива. Три закона готви Министерски съвет – напълно нови. Да не мислите, че е малко тази работа за един месец да се свърши“, допълни лидерът на БСП. На въпрос откъде да се вземат парите за майките на деца с увреждания, Нинова коментира, че като спрат кражбите, ще има пари за всичко. Нинова заяви, че БСП ще внесе предложение да няма фирми посредници. „Ще видите как ще се спестят пари, но ще видите и колко хора ще изпищят и кои. Тогава ще разберем кой краде дори и от децата с увреждания“, допълни лидерът на БСП.\r\nДеница КИТАНОВА", "date": "2018.06.19", "title": "Корнелия Нинова: БСП има готовност да внесе свои законови предложения за хората с увреждания, като по този начин принудим Народното събрание да ги гледа"}
{"url": "http://www.focus-news.net/news/2018/06/19/2535879/nova-makedoniya-makedoniya-idva-nova-godina-a-s-neya-i-nova-darzhava.html", "text": "Идва Нова година, а с нея и нова държава, пише Ангел Иванов в коментар за електронното издание на първото печатно издание в югозападната ни съседка – „Нова Македония“.  привежда превод на материала без редакторска намеса.Тереза Герова", "date": "2018.06.19", "title": "„Нова Македония“ (Македония): Идва Нова година, а с нея и нова държава"}
{"url": "http://www.focus-news.net/news/2018/06/19/2535881/veliko-tarnovo-osem-sabitiya-se-provedoha-po-savmesten-proekt-da-uspeem-vsichki-zaedno-na-obshtina-svishtov.html", "text": "Осем събития се проведоха по съвместен проект „Да успеем всички заедно“ на Община Свищов, съобщиха от пресцентъра на Общината. Проектът се реализира съвместно със  СУ „Цветан Радославов”, ОУ „Филип Сакелариевич” Свищов и в партньорство със сдружение “Нова възможност” – град Плевен. Той се изпълнява по Оперативна програма „Наука и образование за интелигентен растеж” 2014-2020 г. Дейностите по проекта продължават със завидни темпове, като само за краткия период от 13 дена в началото на месеца се проведоха 8 мащабни събития. Паралелно се извърши организацията на екскурзии, зелени училища, участие в турнир по Хокей на трева и Празник на етносите „Отворено сърце“ за общо 346 деца и 23 ръководители. Заслугите за тези постижения са плод на усилията на екипа за управление на проекта, партньорите и ръководителите на клубове по извънкласни форми на обучение. Децата и техните родители бяха очаровани и благодарни за предоставените разнообразни възможности за отдих, развлечения, приключения, посещения на важни исторически забележителности, сближаване на децата и надграждане на уменията им за работа в екип. Здравето на малчуганите не остана на заден план, като за тях се грижиха медицински лица.\r\nПрез първите три дни на месец юни над 100 деца от 8 клуба от двете училища се включиха в мега екскурзията до местността „Рупите“, община Петрич. Групите бяха придружени от 8 ръководители. Те посетиха редица забележителности. Децата останаха много доволни от местността „Рупите”. Там те се насладиха на топлите слънчеви лъчи и интересните забележителности. Посещението до Рилския манастир имаше за цел децата да се запознаят с живота и делата на най-почитания български светец – Иван Рилски. Също така не подминаха и най-малкия град в България – Мелник. На връщане към град Свищов, децата посетиха столицата на България – град София, където видяха сградата на Народно събрание и се възползваха от възможността да се снимат с гвардейците пред Президентството. Децата бяха изключително въодушевени, тъй като повечето от тях не са посещавали тези забележителности.\r\nПаралелно с екскурзиите и учебните посещения бяха проведени последователно и две зелени училища под наслова „Училище за толерантност, изнесено сред природата“ от 05 до 09 и от 09 до 13 юни.  Общо 152 деца и 9 ръководители от двете училища прекараха по 5 дена в Рибарица. Игрите, походите и заниманията създадоха условия за успешна социализация и интеграция на децата. Това бе постигнато чрез общи дейности и възпитаването им в дух на толерантност. Обстановката позволи взаимното опознаване на учениците от различните етноси от двете училища. Формирани бяха и клубове по интереси: спорт, изобразително изкуство, декупаж, папараци и други. Традиционен за Училището по толерантност е и похода до лобното място на героя от Априлското въстание Георги Бенковски – местността „Костина“.\r\nДруг интересен маршрут бе до град Панагюрище от 06 до 08 юни, където участие взеха 49 ученици. Те посетиха Връх Шипка, Казанлък, Клисура, Габрово, Къщи-музеи на видни български възрожденци и забележителности в градовете Копривщица, Панагюрище, Сопот, Калофер и Карлово – градът на Левски. Децата от 3-те клуба на двете училища бяха придружени от трима ръководители и медицинско лице, докато изучаваха светлата история на нашето минало.\r\nДецата от клуб „Празничен калейдоскоп“ към ОУ „Филип Сакелариевич“ се присъединиха към своите връстници от цяла България в програмата на Празника на етносите „Отворено сърце“ в град Велико Търново, проведен от 08 до 10 юни. Празникът разкри един пъстър свят, пълен с усмивки и блеснали от щастие детски очи.\r\nНа 8 и 9 юни се проведе за втора поредна година състезание по хокей на трева – Турнир за купата на Кмета на Перник, където участваха отбори от цала България. От СУ „Цветан Радославов“ се включиха двата клуба с общо 28 деца. Състезателите показаха достойно и спортментско поведение и направиха своя град, треньори, родители, учители и съученици горди!\r\nИзвънкласните дейности, реализирани в рамките на проект „Да успеем всички заедно“ благоприятно влияят върху културното и емоционално развитие на децата, родителите и техните учители. Доволни останаха най-вече родителите на децата, които останаха очаровани от организацията, посетените забележителности, от помощта на педагози, аниматори, психолози, туроператор и най-вече на екипа за управление на проекта. Те изразиха своята благодарност за усилията и старанията, които всички са положили към децата им. Благодариха и за възможността, която проектът е предоставил децата да посетят забележителностите в България, за получените нови знания, за положителните емоции, спомените, новите приятелства и веселите игри.", "date": "2018.06.19", "title": "Велико Търново: Осем събития се проведоха по съвместен проект „Да успеем всички заедно“ на Община Свищов"}
{"url": "http://www.focus-news.net/news/2018/06/19/2535868/kaloyan-pargov-bsp-sofiya-nay-golemiyat-problem-na-stolitsata-ot-10-godini-e-pochistvaneto-na-shahti-i-kanalizatsii.html", "text": "Най-големият проблем на София от 10 години е почистването на шахти и канализации. Това каза председателят на Градския съвет на БСП – София и член на Изпълнителното бюро на партията Калоян Паргов по време на пресконференция след заседание на Изпълнителното бюро на БСП, предаде репортер на Агенция „Фокус“. Паргов заяви, че БСП – София иска увеличаване на екипите, на свързаността, ангажиране на доброволци и чистене на шахти. По думите му чистенето на шахти и канализации е проблем от 10 години и обърна внимание, че в столицата има 35 хил. шахти. \r\nПаргов заяви, че БСП – София иска ревизия на ремонта на „Лъвов мост“, който струва 22 млн. лв. Председателят на БСП – София попита къде е хидроизолацията на „Лъвов мост“. „Кой е виновен за това? Като управлява БСП – София няма да прави ремонт на ремонта“, подчерта Паргов. Той обърна внимание на ремонта на НДК през 2015 г. и на наводнението там, което стана вчера. Калоян Паргов разкритикува и действията на „Метрополитен“ в такива ситуации. „Да приемем, че е нормално да влиза вода през стълбите, но не е нормално. Значи някъде нещо сме сбъркали – ревизия и връщане на пари. Ресто на европейските данъкоплатци“, призова Паргов. Той заяви, че БСП – София държи на извънредната сесия на Столичния общински съвет, за да стане ясно кой за какво отговаря. По думите му, ако продължаваме по този начин, когато вали, хората не трябва да чакат влак, а ферибот, за да могат да се придвижат. \r\nДеница КИТАНОВА", "date": "2018.06.19", "title": "Калоян Паргов, БСП-София: Най-големият проблем на столицата от 10 години е почистването на шахти и канализации"}
{"url": "http://www.focus-news.net/news/2018/06/19/2535883/haskovo-30-detsa-s-uvrezhdaniya-zapochnaha-terapiya-po-proekta-voden-svyat-i-terapevtichna-konna-ezda.html", "text": "30 деца с увреждания започнаха терапия в Хасково по проект реализиран от Общината „Воден свят и терапевтична конна езда”. Това съобщиха от пресцентъра на Община Хасково. Първите занимания в басейна и на конната база донесоха на децата изключително добро настроение. Всички се чувстват прекрасно и нямат търпения за следващото пътуване. Заниманията се водят в присъствието на специалисти - психолог, социален педагог, рехабилитатор и социални работници от Общината, треньор по плуване.\r\nФинансирането е от фонд \"Социална закрила\" към Министерството на труда и социалната политика. Стойността на проекта е близо 9 хиляди лева.\r\nСпоред специалистите заниманията в басейн с минерална вода и контакта с коне ще допринесе за подобряване на физическото и психо-емоционално състояние на децата и младежите с увреждания. Децата, които участват в проекта са от Център за настаняване от семеен тип за деца и младежи с увреждания,  Център за настаняване от семеен тип за деца без увреждания, както и за деца и младежи от Дневен център за деца и младежи с увреждания „Марина“ в Хасково.\r\nВ рамките на един месец децата ще участват в комплексна рехабилитационна програма и индивидуална работа при хипотерапевтични процедури с коне.\r\nЗаниманията са ежедневни в продължение на месец. Транспортът до басейна и конната база е осигурен от Общината.", "date": "2018.06.19", "title": "Хасково: 30 деца с увреждания започнаха терапия по проекта „Воден свят и терапевтична конна езда”"}
{"url": "http://www.focus-news.net/news/2018/06/19/2535877/hurriyet-turskoto-pravitelstvo-razkritikuva-senata-na-sasht-zaradi-reshenieto-mu-da-blokira-prodazhbite-na-f-35-na-turtsiya.html", "text": "Турският министър-председател Бинали Йълдъръм разкритикува Сената на САЩ за решението му да блокира продажбите на изтребителите Ф-35 на страната му, пише  Hurriyet.\r\n„Решението е злощастно развитие на положението“, заяви Йълдъръм. „Турция има алтернативи. Подобни опити будят съжаление и вървят срещу духа на стратегическото ни партньорство“, допълни той.\r\nДумите на министър-председателя за отправени, след като на 18 юни Сенатът на САЩ гласува проектозакон, който забранява продажбите на изтребителя Ф-35 на Турция, създаден от корпорацията „Локхийд Мартин“.\r\nСенаторите приеха това постановление заради затворения в Турция американски пастор Андрю Брунсън по обвинения за тероризъм и заради решението на турското правителство да купи зенитни ракетни системи С-400 от Русия. Според тях това би увеличило напрежението в редиците на НАТО.\r\nПреди проектозаконът да стане закон, той трябва да се сравни с подобния, приет от Камарата на представителите в Конгреса. Компромисната мярка трябва да бъде след това приета и от двете камари, преди президентът Доналд Тръмп да я подпише.  Виктор Турмаков", "date": "2018.06.19", "title": "Hurriyet: Турското правителство разкритикува Сената на САЩ заради решението му да блокира продажбите на Ф-35 на Турция"}
{"url": "http://www.focus-news.net/news/2018/06/19/2535887/kmetat-na-sofiya-yordanka-fandakova-shte-proveri-izgrazhdaneto-na-kanalizatsiya-na-ulitsi-v-kv-simeonovo.html", "text": "Кметът на София Йорданка Фандъкова ще провери изграждането на канализация на улици в кв. „Симеоново“. Това съобщиха от пресцентъра на Столична община. Проверката ще се състои на 20 юни в 12.00 часа на ул. „Извор“. На нея ще присъства и зам.-кметът Ирина Савина. \r\nИзпълнението на поредния етап от Главен канализационен клон ІІ, от ул. „Неофит Хилендарски“ (ул. 1) по ул. „Извор“ и по ул. „Шумако“ до ул. „Проф. Д. Пасков“ започна през месец март. Обектът е със срок за завършване на строително-монтажните работи – края на 2018 година. Освен изграждане на Главен канализационен клон ІІ в посочения обхват, ще се реконструира и водопроводът по ул. „Извор“. Проектът включва и отводняване на улиците чрез изграждане на дъждоприемни шахти, които се свързват към уличния канал.", "date": "2018.06.19", "title": "Кметът на София Йорданка Фандъкова ще провери изграждането на канализация на улици в кв. „Симеоново“"}
{"url": "http://www.focus-news.net/news/2018/06/19/2535884/prezidentat-rumen-radev-v-bratislava-ohranata-na-vanshnite-granitsi-na-es-tryabva-da-e-bezkompromisna.html", "text": "Още в началото на миграционната криза България имаше много по-трезво поведение от много европейски държави. Охраната на външните граници на ЕС трябва да се засили безкомпромисно. Това заяви президентът Румен Радев в Братислава, на съвместна пресконференция със словашкия си колега Андрей Киска, съобщиха от прессекретариата на държавния глава. Българският държавен глава е на официално посещение в Словашката република, където беше посрещнат с тържествена церемония пред Президентския дворец.  \r\nРумен Радев и Андрей Киска бяха единодушни, че ЕС се нуждае от единно решение по отношение на миграционната политика. „Европа най-сетне започна да осъзнава значимостта на тази криза. Всички вече установихме, че политиката на отворени врати е вредна не само за Европа, но тя е вредна особено и за държавите, от които идват мигрантите“, заяви българският президент и уточни, че мигрантите не бива да абдикират от решаването на проблемите в собствените си страни. \r\nВърховенството на закона беше друга тема от разговорите на двамата държавни глави. По думите на президента Радев, както обществото в България, така и в Словакия има интерес от установяване на високи антикорупционни практики. „За нас европейска интеграция означава приемане на европейски модели и стандарти в борбата с корупцията и престъпността“, заяви Румен Радев. Президентът Киска заяви, че България и Словакия трябва да изпълняват задълженията си, произтичащи от членството им в  ЕС и НАТО и да са непримирими в борбата с корупцията. \r\nРумен Радев и Андрей Киска се обединиха около мнението, че необходими условия за приемане на европейската валута са прозрачна среда на управление, строг банков надзор и решителни действия срещу порочни корупционни практики. Българският президент изтъкна необходимостта от детайлен анализ и национален план на действие при влизане в Еврозоната. \r\nСловакия може да сподели с България опита си за въвеждане на еврото, подкрепяме ви за влизането в Еврозоната и в Шенген, отбеляза словашкият президент.   \r\nПо време на срещата Румен Радев изрази интереса на страната ни за последващо задълбочаване на сътрудничеството със Словакия в сферите на автомобилостроенето, туризма, информационните технологии и енергетиката. Енергийният проект „Ийстринг“ е приоритет не само за България и Словакия, а и за ЕС, защото ще позволи диверсификация и обезпеченост на доставките чрез свързване на газопреносната мрежа на Централна, Западна и Югоизточна Европа, заяви Румен Радев.   \r\nКато доказателство за добрите отношения между двете страни президентът Киска изтъкна факта, че всяка година 100 хил. словашки граждани посещават България и допълни, че принос за това имат двете директни самолетни линии между държавите ни.   \r\nВ присъствието на двамата президенти бяха подписани двустранни документи – договори за сътрудничество между Техническия университет-София и Техническия университет в Братислава, между Българската телеграфна агенция и Словашката телеграфна агенция, както и между УНСС и Икономическия университет – Братислава. По думите на Андрей Киска и Румен Радев документите ще дадат нов импулс на сътрудничеството в сферата на образованието и информацията.   \r\nПо време на срещата двамата президенти обсъдиха и процеса на модернизация на военно-въздушните сили на двете държави. Словашката република, както и България, е в процес на проучване на оферти за закупуване на нови изтребители. В отговор на въпрос за критериите за избор, зададен от словашки журналисти, Румен Радев заяви, че процедурата по покупка трябва да се проведе в условията на прозрачност, обективност и конкуренция, а политиците, които взимат решения, не бива да пренебрегват военната експертиза, защото те няма да са тези, които ще носят риска при полет, а поддръжката и разходите по самолетите ще продължат много дълго, след като те не са вече в политиката. „Обикновено превес вземат геополитическият критерий и финансовият, но не трябва да забравяме, че цената на покупката е много по-малка от цената, която се плаща за поддържането в течение на десетилетия след покупката на самолети“, заяви президентът. \r\nСлед срещата си двамата президенти положиха венци на паметника „Порта към свободата“, издигнат в памет на 400 души, убити на границите на Чехословашката социалистическа република в периода 1945-1989 г.   \r\nПо-късно днес президентът Радев ще проведе срещи с министър-председателя на Словашката република Петер Пелегрини, както и с председателя на Националния съвет Андрей Данко.   \r\nВ Братислава президентът Румен Радев ще се срещне и с представители на българската общност.", "date": "2018.06.19", "title": "Президентът Румен Радев в Братислава: Охраната на външните граници на ЕС трябва да е безкомпромисна"}
{"url": "http://www.focus-news.net/news/2018/06/19/2535882/nova-tv-makedoniya-vmro-dpmne-nyama-da-uchastva-v-zasedanieto-za-ratifikatsiyata-zayavi-antonio-miloshovski.html", "text": "Председателят на комисията в македонския парламент по външните въпроси Антонио Милошовски заяви, че неговата партия – опозиционната ВМРО-ДПМНЕ изоставя работата в парламента и няма да участва в дебата за ратифицирането на проектозакона за споразумението между Гърция и Македония, предава македонската електронна медия  „НОВА ТВ“.\r\nПарламентарната група на ВМРО-ДПМНЕ изостави работата на парламента и няма да участва в дебата за ратифицирането на проектозакона за споразумението между Гърция и Македония.\r\n„Процедурата за ратифициране на Договора противоречи на конституцията и правилника за дейността и партията реши да не участва в приемането на такива вредни споразумения“, заяви Антонио Милошовски на пресконференция в парламента.\r\n„С този договор, правителството се отказва от всички успехи и усилия, постигнати от 1991 г.  до днес,  увенчани с признаване от страна на 140 държави на конституционното име, сред които са САЩ, Канада, Русия, Китай“, допълни той.\r\nТой отново потвърди мнението на партията, че договорът е противоконституционен и национално унизителен. Депутатът обвини правителството, че иска да избягва обсъждането на договора, който има много „затруднения“ и следователно се предлага с европейско лого, което съкращава продължителността на дискусиите.\r\nВ 15:00 ч. (16:00 българско време )се планира заседанието на Комисията по европейските въпроси, след което проектозаконът се връща отново на пленарна сесия, за да се ратифицира. Виктор Турмаков", "date": "2018.06.19", "title": "„НОВА ТВ“ (Македония): ВМРО-ДПМНЕ няма да участва в заседанието за ратификацията, заяви Антонио Милошовски"}
{"url": "http://www.focus-news.net/news/2018/06/19/2535890/deutsche-welle-makedoniya-parlamentat-na-makedoniya-shte-glasuva-na-20-yuni-sporazumenieto-s-gartsiya.html", "text": "Според информация на македонската редакция на   Deutsche Welle, споразумението с Гърция ще се гласува на пленарно заседание на парламента още утре, сряда 20 юни, след като ВМРО-ДПМНЕ се оттегли от работата на парламента.\r\nРешението на опозиционната ВМРО-ДПМНЕ да се оттегли от дейността на Парламента и на Комисията по европейските въпроси допълнително ще ускори гласуването на споразумението за прекратяване на спора за името с Гърция. Според някои съобщения от парламента, след като тази вечер бъде закрита дискусията в Комисията по европейските въпроси, ръководена от  Артан Груби от ДСИ, вече утре би могло да се насрочи пленарно заседание, на което ще се гласува за споразумението.\r\nОпозиционната ВМРО-ДПМНЕ днес разкритикува решението на правителството на договора да се сложи европейско лого и за това, че вместо в комисията по външна политика, председателствана от нейния депутат Антонио Милошовски, той да отиде за разглеждане в Комисията по европейските въпроси. Според Милошовски по този начин управляващото мнозинство иска да избегне дискусия.\r\nДемонстрантите настояха ВМРО ДПМНЕ да се присъедини към протестите\r\nСтотина противници на договора днес протестираха пред парламента, а след това се отправиха и пред централата на ВМРО-ДПМНЕ, където поискаха от опозиционната партия да се присъедини към протеста. Протестиращите бяха приети от партийния лидер Християн Мицковски, но той е отказал на тяхното искане ВМРО-ДПМНЕ да се присъедини към протестите на улицата. Виктор Турмаков", "date": "2018.06.19", "title": "Deutsche Welle (Македония): Парламентът на Македония ще гласува на 20 юни споразумението с Гърция"}
{"url": "http://www.focus-news.net/news/2018/06/19/2535892/ivan-ivanov-nimh-varna-nad-280-000-leva-sa-neobhodimi-za-da-ne-spre-rabotata-na-filiala-v-grada.html", "text": "Около 1,190 млн. лева са необходими за петте звена на Националния институт по метеорология и хидрология (НИМХ) в цялата страна. Една пета от парите или около 280 000 лева трябват на филиала във Варна и цяла Източна България, за да продължи да съществува, обясни за Радио „Фокус“ – Варна директорът на регионалното звено Иван Иванов. По думите му парите са необходими за заплащане на хората, работещи в системите за ранно предупреждение, както и за нощен, празничен и извънреден труд, за охрана и поддръжка на сградите, за застраховки на персонала и за станциите. \r\nНа територията на Източна България работят 110 служители на НИМХ на основен трудов договор и още толкова - по втори трудов договор. Само във Варна служителите са 35. „Това са хора, които работят в цялата мониторингова система, изготвят прогнозата за времето, прогнозата за нивата на реките и така нататък“, обясни Иванов. Той добави, че областният управител на Варна е изразил подкрепа към исканията на метеоролозите, които ще протестират на 21 юни в София. Служителите в системата на НИМХ в Източна България са подкрепени и от областните управители и кметовете на Шумен и Русе.\r\nДиана СТОЕВА", "date": "2018.06.19", "title": "Иван Иванов, НИМХ - Варна: Над 280 000 лева са необходими, за да не спре работата на филиала в града"}
{"url": "http://www.focus-news.net/news/2018/06/19/2535889/zam-predsedatelyat-na-gerb-tsvetan-tsvetanov-v-strumyani-nie-sme-sistemna-partiya-koyato-znae-svoite-otgovornosti-kam-obshtestvoto.html", "text": "ГЕРБ е системна партия, която знае своите отговорности към обществото. Това каза в Струмяни зам.-председателят на ПП ГЕРБ и председател на парламентарната група на партията Цветан Цветанов, предаде репортер на Радио „Фокус“ – Пирин. По думите му България е стабилна и генерира икономически растеж през последните години. „Според прогнозите икономическият ръст ще се запази и през следващата година, а това показва, че реализираме успешна политика“, посочи още Цветанов. Той отбеляза, че правителството се стреми да запази доброто състояние на страната и липсата на дефицит. „В момента цяла Европа отчита икономически ръст под 1%, а ние - над 3%, което е показателно за свършената работа“, отбеляза Цветанов. Той подчерта, че е много важно да има диалог с хората и да се говори с тях по всички актуални теми и проблеми, за да може да се намира и тяхното решение. \r\nС актива и общинското ръководство на партията в Струмяни бе обсъдена актуалната политическа обстановка и проблемите на местното население. По време на срещата бе утвърдено и новото ръководство на партията, като за председател бе избран Кирил Укев. Областният координатор на ПП ГЕРБ за Благоевград и народен представител Даниела Савеклиева пожела успех на ръководството, а също - сили и хъс.\r\nВ Струмяни заедно с Цветан Цветанов бяха и депутатите Александър Мацурев, Стефан Апостолов и д-р Емил Тончев.\r\nЛивия НИНОВА", "date": "2018.06.19", "title": "Зам.-председателят на ГЕРБ Цветан Цветанов в Струмяни: Ние сме системна партия, която знае своите отговорности към обществото"}
{"url": "http://www.focus-news.net/news/2018/06/19/2535888/chosun-ilbo-severna-koreya-predlaga-premahvaneto-na-tezhkata-artileriya-ot-granitsata-s-yuzhna-koreya.html", "text": "Севернокорейската делегация на междукорейските военни преговори в селото, предназначено за мирни преговори  Пханмуджом са предложили  премахване на тежката си артилерия от демаркационната линия в тила, пише  „Чосун Илбо“.\r\nСпоред запознат източник „предложението е на севернокорейските делегати“. Това може да доведе до намаляване на военното напрежение. Не се знае защо севернокорейците са направили предложението и дали очакват нещо в замяна. \r\nСеверна Корея е разположила около 1000 оръдия край границата. Около 330 са насочени към Сеул, включително шест батальона 170-мм САУ с обхват от 54 км. и 10 батальона с 240-мм ракетни установки с обхват от 60 км. \r\nУстановките и оръдията обичайно са скрити в тунели , но може да се извадят бързо за откриване на огън. Според дипломатически източници „това е опит да се поддържа инерцията след срещата на високо равнище между САЩ и Северна Корея“.  Той обаче заяви, че е напълно възможно делегацията от Пхенян да поиска американската и южнокорейската артилерия също да бъде преместена в тила. \r\nСпоред пенсиониран генерал от южнокорейската армия, помолен да даде мнение, „мнозина смятат, че севернокорейската артилерия може да превърне Сеул в пепел за броени часове, но така би станало, ако нашата армия не даде изобщо никакъв отговор“.  Виктор Турмаков", "date": "2018.06.19", "title": "„Чосун Илбо“ : Северна Корея предлага премахването на тежката артилерия от границата с Южна Корея"}
{"url": "http://www.focus-news.net/news/2018/06/19/2535885/varna-sinoptitsi-ot-grada-patuvat-za-protesta-v-sofiya-na-sobstveni-raznoski.html", "text": "Синоптици от Варна ще присъстват на националния протест пред сградата на Българската академия на науките (БАН) в София на 21 юни срещу несправедливото разпределение на бюджетната субсидия за Националния институт по метеорология и хидрология (НИМХ) към БАН за 2018 година.  Това съобщи за Радио „Фокус“ – Варна директорът на филиала на НИМХ в града Иван Иванов. По думите му, за да изразят недоволството си, служителите от филиала заминават за столицата на собствени разноски. Сред тях ще има и представители от областите Добрич, Бургас, Шумен, Търговище и Русе, които се числят към варненския филиал. Повечето от тях ще ползват отпуски за деня на протеста, за да могат да присъстват. \r\nИван Иванов обясни, че основните искания на метеоролозите са за повече средства за поддръжка на сградите и допълнително заплащане за труд в празнични дни и дежурства, както и да се заделя отделен бюджет, който да се разпределя по нов начин през 2019 година. По думите му на територията на Източна България работят над 200 служители на НИМХ.\r\nДиана СТОЕВА", "date": "2018.06.19", "title": "Варна: Синоптици от града пътуват за протеста в София на собствени разноски"}
{"url": "http://www.focus-news.net/news/2018/06/19/2535895/evrodeputatat-momchil-nekov-studentite-ot-iztochna-evropa-tryabva-da-poluchavat-po-golemi-stipendii-po-erazam.html", "text": "„Искам да обърна внимание на стипендиите по програма \"Еразъм +\". В момента те не позволяват на младежите със скромни доходи да участват в програмата. Ако целта на Комисията е действително да направи новата програма по-приобщаваща, то студентите от Източна Европа трябва да получават по-големи стипендии“. Това заяви евродепутатът от Групата на Прогресивния алианс на социалистите и демократите в ЕП Момчил Неков по време на заседание на Комисията по култура и образование към ЕП относно бъдещата програма \"Еразъм +\", съобщиха от пресофиса на Момчил Неков. „Не ми се иска и в сферата на образованието да говорим за двойни стандарти между Изтока и Запада“, подчерта Неков. По време на обсъждането той обърна внимание и на продължаващото обучение и предвиденият малък бюджет за това в програмата. \r\n„Учението през целия живот винаги е било изтъквано като приоритет на политиките на Съюза в областта на образованието. Една от основните цели на програма \"Еразъм +\" е именно насърчаването на учението през целия живот. В предложението на Комисията обаче за обучението на възрастни са заделени по-малко от 4% от бюджета на програмата. На територията на ЕС едва 11% от хората на възраст между 25 и 65 години участват в продължаващо обучение. В България по-малко от 2% от хората участват в обучение през целия живот. Според целите на Комисията този процент трябва да достигне до 25% до 2025 г. Аз не виждам обаче с този скромен бюджет как ще стане това“, коментира евродепутатът.\r\nПри гласуването на Доклада относно езиковото равенство в ерата на цифровите технологии Момчил Неков постави въпроса за явяване на матуритетен изпит по т. нар. „малки“ европейски езици.\r\n„На територията на Съюза има редица семейства, чиито членове живеят, работят и учат на територията на друга държава членка. Изборът да живееш, учиш и работиш на друго място не трябва да става за сметка на връзката с родния език и култура, а точно обратното. За съжаление, децата в тези семейства, често губят връзката с родния си език. Това се дължи от части на факта, че повечето държави членки на ЕС не предвиждат възможност за явяване на матуритетен изпит по т. нар. „малки“ европейски езици като българския, което е чиста проба дискриминация“, заяви Неков.\r\nСпоред него културната и езиковата идентичност на всеки гражданин на ЕС, независимо от това дали е  роден в България или в Англия, е нещо, което трябва да се браним и ЕС трябва да играе ключова роля в този процес. \r\n„Достъпът до равни възможности е нещо, с което не можем да правим компромис. След като имаме взаимно признаване на дипломи, смятам че трябва да имаме и взаимно признаване на езикови компетентности“, изтъкна Момчил Неков. \r\nПо покана на евродепутата в момента в Брюксел е посетителска група, в която има директори на учебни заведения, учители, ученици. Те също присъстваха на заседанието на Комисията по култура и образование към ЕП, като бяха приветствани от председателя на комисията, Петра Камереверт.", "date": "2018.06.19", "title": "Евродепутатът Момчил Неков: Студентите от Източна Европа трябва да получават по-големи стипендии по \"Еразъм +\""}
{"url": "http://www.focus-news.net/news/2018/06/19/2535896/plovdiv-apelativniyat-sad-potvardi-ekstraditsiyata-na-turski-grazhdanin-obvinen-za-targoviya-s-narkotitsi.html", "text": "Апелативният съд потвърди екстрадицията на турски гражданин, обвинен за търговия с наркотици. Обвиняемият Абдуррахман К. е със статут на постоянно пребиваващ в България чужденец. Това съобщиха от пресцентъра на Съда. В Турция срещу него е издадена заповед за задържане, заради търговия с наркотици. \r\nСпоред молбата за екстрадиране на 10 март 2012 г. в гр. Ерзурум автомобилът, с който пътували Абдуррахман К. и друг мъж, е спрян за полицейска проверка. Служители от Отдел „Контрабанда и организирана престъпност“ открили 4 кг. хероин, марихуана и незаконно притежаван пистолет. Първоначално Абдуррахман К. е освободен, но след проведено допълнително разследване от прокуратурата в Одрин е установена съпричастността му към престъплението и е издадена заповед за залавянето му.\r\nСпоред Наказателния кодекс на Турция, за престъплението се предвиждат наказаниe \"лишаване от свобода\", което не може да е под 10 години и съответстваща глоба. \r\nПловдивският апелативен съд прецени, че към молбата за екстрадиция турските власти са приложили всички изискуеми документи, от които да се направи извод за какво престъпление се издирва Абдуррахман К. Дадени са гаранции, че деянието не е политическо и исканото лице няма да бъде съдено от извънреден съд. Освен това ще му бъде дадена възможност да обжалва съдебните решения, които засягат неговите права.\r\nРешението на апелативните магистрати е окончателно и не подлежи на обжалване.", "date": "2018.06.19", "title": "Пловдив: Апелативният съд потвърди екстрадицията на турски гражданин, обвинен за търговия с наркотици"}
{"url": "http://www.focus-news.net/news/2018/06/19/2535897/sport-grigor-dimitrov-pobedi-damir-dzhumhur-na-turnira-kuins-v-london.html", "text": "Григор Димитров записа първата си победа на трева за сезона. На турнира „Куинс“ в Лондон световният № 5 победи с 2:1 сета Дамир Джумхур от Босна и Херцеговина, в отделните части 6:3, 6:7, 6:3.\r\nВ следващия кръг ще играе срещу победителя от мача между австралиеца Джон Милман и Новак Джокович от Сърбия.\r\nВенцислав ДРАГОМАНОВ", "date": "2018.06.19", "title": "Спорт: Григор Димитров победи Дамир Джумхур на турнира „Куинс“ в Лондон"}
{"url": "http://www.focus-news.net/news/2018/06/19/2535899/savmestna-balgaro-amerikanska-podgotovka-joint-training-2-shte-se-provede-v-rayona-na-ucheben-poligon-novo-selo.html", "text": "Съвместна българо-американска подготовка „Joint Training 2“ ще се проведе в района на учебен полигон „Ново село“ в периода днес до 30 октомври 2018 година. Това съобщиха от пресцентъра на Министерство на отбраната. Предвижда се в нея да участват военни формирования от Сухопътните войски, Съвместното командване на силите и служба „Военна полиция“. От въоръжените сили на САЩ в „Joint Training 2“ ще се включат до 400 военнослужещи с необходимата екипировка, щатно въоръжение и бойни припаси. \r\nПо време на съвместната българо-американска подготовка ще бъдат използвани танкове М1А2 „Абрамс“, бойни машини на пехотата М2А3 „Брадли“, бронирани бойни машини АРС М113, самоходни гаубици М109А6 „Paladins“, както и спомагателна и ремонтна техника.\r\nСъвместната българо-американска подготовка е част от мерките за укрепване на сигурността в Черноморския регион.", "date": "2018.06.19", "title": "Съвместна българо-американска подготовка „Joint Training 2“ ще се проведе в района на учебен полигон „Ново село“"}
{"url": "http://www.focus-news.net/news/2018/06/19/2535901/veliko-tarnovo-v-grada-zapochna-sedmitsata-na-kitayskata-kultura.html", "text": "Седмица на китайската култура, провеждаща се под мотото \"Магията на поднебесното царство\", започна днес във Велико Търново. Културният форум бе открит в Художествената галерия „Борис Денев“ с демонстрации на китайски танци, фотографска изложба и прожекция на филма „Сюедзан“. Това съобщиха от пресцентъра на Община Велико Търново. Гост на събитието бе заместник-кметът на Велико Търново Ганчо Карабаджаков. Програмата през първия ден продължи с лекция на китаистите Анелия Калинова и Калин Калинов. Увлекателният им разказ бе за близостта и паралелите между древните култури на Китай и България. \r\nФорумът продължава до 27 юни, а в програмата са предвидени прожекции на съвременни китайски филми, работилници за китайски възли, по калиграфия и за изрязване на хартия. \r\nПредвидените са и няколко беседи - за спецификите на културата на древната държава, за особеностите на езика и комуникацията, за теченията в китайската философия. \r\nОрганизатори са Институт \"Конфуций\", Община Велико Търново и ХГ \"Борис Денев\".", "date": "2018.06.19", "title": "Велико Търново: В града започна Седмицата на китайската култура"}
{"url": "http://www.focus-news.net/news/2018/06/19/2535900/varna-49-godishna-zhena-sobstvenik-na-firma-za-interioren-dizayn-i-obzavezhdane-poluchi-uslovna-prisada-za-izmama-za-150-000-evro.html", "text": "49-годишна жена, собственик на фирма за интериорен дизайн и обзавеждане, беше осъдена от Районен съд – Варна за извършена измама. Подсъдимата беше призната за виновна по повдигнатото спрямо нея обвинение за измама в големи размери, в резултат на която причинила на руско семейство имотна вреда в размер на 150 000 евро. Това съобщиха от пресцентъра на Районен съд – Варна. Престъплението е извършено в условия на продължавано престъпление в периода от 22 юли 2011 до април 2014 г. По силата на сключен договор, подсъдимата поела ангажимент да изработи и реализира интериорен проект, заедно със закупуването на мебели и извършването на необходимите ремонтни дейности в жилището на пострадалото руско семейство в курортен комплекс „Златни пясъци“. Тя възбудила и поддържала у клиентите си заблуждение, включително и чрез имейл кореспонденция, че управляваната от нея фирма ще завърши и обзаведе апартамента в предвидения по договора срок през месец май 2012 г., за което получила по банков път авансово заплащане. Въпреки че пусковия срок изтекъл и изпълнението на проекта не било започнало, подсъдимата поискала да й бъдат преведени още средства за възникнали непредвидени разходи. Така, за посредническите услуги на фирмата си, 49-год. жена получила от руското семейство на три транша сумата от 293 374 лева, което равностойността на 150 000 евро.\r\n49-годишната жена е с чисто съдебно минало. Районен съд – Варна  й наложи наказание от 1 година и 6 месеца лишаване от свобода, чието изпълнение се отлага с изпитателен срок от 3 години. Тя бе осъдена да изплати на пострадалия граждански ищец обезщетение за причинената имотна вреда.\r\nПрисъдата подлежи на обжалване или протест в 15-дневен срок пред горната съдебна инстанция.", "date": "2018.06.19", "title": "Варна: 49-годишна жена, собственик на фирма за интериорен дизайн и обзавеждане, получи условна присъда за измама за 150 000 евро"}
{"url": "http://www.focus-news.net/news/2018/06/19/2535894/ministar-boil-banov-obedinihme-se-okolo-ideyata-da-bade-vazstanovena-sgradata-na-chitalishteto-v-grad-shipka.html", "text": "Обединихме се около идеята да бъде възстановена сградата на читалището в град Шипка, по начин, по който да бъде законосъобразно и необратим. Това каза пред журналисти в Шипка министърът на културата Боил Банов след среща с кмета на Община Казанлък Галина Стоянова, Областния управител на Стара Загора Гергана Микова и кмета на Шипка Василка Панайотова, предаде кореспондент на Радио „Фокус“. Министърът посочи, че процесът трябва да бъде необратим, което ще гарантира сигурност в изпълнението на начертаните проекти, независимо от това кой на какви ръководни позиции ще бъде в бъдеще. „Такъв статут трябва да се даде на цялото нещо, че гражданите на Шипка и на цяла България да знаят, че това е един необратим процес. Т.е. в крайна сметка тази сграда ще бъде възстановена и ще се ползва като културен център“, каза още Банов. Той посочи, че от днес са изпратени писма от министъра до всички заинтересовани лица, в които е стартирана процедура за даване на статут на сградата на Читалище „Светлина – 1861“ в Шипка като паметник на културата. С оглед на историята и архитектурата на сградата министър Банов изрази надежда, че този статут ще бъде получен. Той добави, че този статут дава право да се кандидатства по програмите на Министерство на културата  за опазване на културното наследство, с които в реални и сериозни инвестиции да бъде започнато възстановяване на сградата. Статутът дава също възможност на сградата да има охранителен режим и всички да знаят, че тя може да се използва само и единствено за читалищна сграда, за културно пространство, за мултикултурни дейности, а не за каквото и да било друго от света на икономиката и на съвременния живот. Статутът има режими на опазване, които не разрешават да бъдат построявани по – големи сгради до тази на читалището и др. Този статут дава възможност и за кандидатстване по редица европейски програми от всякакъв характер, които да привлекат повече средства за възстановяване на сградата.\r\nКметът Галина Стоянова пое ангажимент на редовната сесия на Общинският съвет на Казанлък през месец юли да бъде променен статутът и сградата от частна общинска да стане отново публична общинска собственост. „Предстои да бъде разкрита и дарителска сметка за набиране на средства за ремонт на сградата на читалището, защото е голям интересът, предвид това, което стана в последните дни – много родолюбци имат сериозно отношение, така че сега е добрият момент да се направи и дарителска сметка. И така както на времето е създадено с дарения това читалище, да бъде и възстановена неговата сграда, като част от цялата кампания“, каза Банов.\r\nОт бюджета на Община Казанлък за 2018 година ще бъда отделени близо 15 хил. лв. необходими за конструктивно обследване на сградата на читалището. Това ще даде възможност да се кандидатства на един по – късен етап с проекти към Министерство на културата и пред други институции.\r\nЗа зимния сезон на 2018 година читалищната сграда трябва да бъде затворена напълно: „Процеп не трябва да има в обекта, за да не може да се влиза в нея, не само, за да се избегнат нещастни случаи, но и за да бъде спряно влиянието на атмосферните условия“, каза още министър Банов. Той поясни, че реалните ремонтни дейности и спасителни мероприятия ще бъдат налице през месеците февруари – март на 2019 година. \r\nСлавяна ГАЙДАРОВА", "date": "2018.06.19", "title": "Министър Боил Банов: Обединихме се около идеята да бъде възстановена сградата на читалището в град Шипка"}
{"url": "http://www.focus-news.net/news/2018/06/19/2535891/plovdiv-rayonna-prokuratura-karlovo-privleche-kato-obvinyaem-kmeta-na-selo-voynyagovo.html", "text": "Днес Районна прокуратура - Карлово привлече като обвиняем 25-годишният кмет на село Войнягово Тодор Танковски за опит за лично укривателство с цел имотна облага. Това съобщиха от пресцентъра на Апелативна прокуратура - Пловдив. По досъдебното производство се извършват процесуално-следствени действия. С постановление на Районна прокуратура - Карлово обвиняемият е с взета мярка за неотклонение „Подписка“.", "date": "2018.06.19", "title": "Пловдив: Районна прокуратура - Карлово привлече като обвиняем кмета на село Войнягово"}
{"url": "http://www.focus-news.net/news/2018/06/19/2535886/predsedatelyat-na-api-inzh-atanasov-shte-se-sreshtne-s-zhitelite-na-aheloy-na-20-yuni.html", "text": "Председател на Управителния съвет на Агенция „Пътна инфраструктура“ инж. Дончо Атанасов ще бъде в Ахелой и ще се срещне с жители на града. Срещата ще се проведе на 20 юни от 18.30 часа в читалището на Ахелой. Това съобщиха от пресцентъра на Агенция \"Пътна инфраструктура\". Срещата е по инициатива на инж. Атанасов и целта е да отговори на въпросите, възникнали след пуснатото на 15 юни движение по директното трасе на обходния път на Ахелой. С изграждането на отсечката и въвеждането ѝ в експлоатация, преди началото на активния туристически сезон, се улеснява пътуването по път I-9 Слънчев бряг - Бургас и се повишава безопасността на движение. С построяването на обходния път интензивният транзитен трафик вече не преминава през Ахелой, с което се опазва живота и здравето на жителите на града и се намалява опасността от тежки пътни инциденти.", "date": "2018.06.19", "title": "Председателят на АПИ инж. Атанасов ще се срещне с жителите на Ахелой на 20 юни"}
{"url": "http://www.focus-news.net/news/2018/06/19/2535898/makfaks-nikola-dimitrov-zayavi-che-makedoniya-izliza-ot-polozhenieto-v-koeto-e-bila-zaradi-predishnoto-pravitelstvo.html", "text": "Външният министър на Македония Никола Димитров се обърна към Комисията по европейските въпроси, където без присъствието на опозицията се провежда дебатът по проектозакона за ратифициране на споразумението за разрешаване на спора за името. По време на обръщението си той изрази почуда защо опозицията го нарича капитулация, предава македонската електронна медия Макфакс.\r\n„Някога  пътят към ЕС беше много по-широк. Те ни вкараха в дупка, но сега се изкачихме и излязохме от нея. Ако те няма да  помагат, нека поне да не пречат“, заяви министърът по адрес на ВМРО-ДМПНЕ.\r\nПо отношение на протестите пред парламента Димитров заяви, че сто души не могат да се нарекат народ.\r\n„Ще се разбере що е народът и чрез най-демократичния възможен метод - референдума, волята на народа ще бъде отразена“, убеден е той. Виктор Турмаков", "date": "2018.06.19", "title": "„Макфакс“: Никола Димитров заяви, че Македония излиза от положението, в което е била заради предишното правителство"}
{"url": "http://www.focus-news.net/news/2018/06/19/2535902/afp-donald-tramp-nastoyava-che-prestapnostta-v-germaniya-se-uvelichava-i-postavi-pod-samnenie-ofitsialnite-danni.html", "text": "Президентът на САЩ Доналд Тръмп заяви, че мигрантите увеличават равнищата на престъпност в Германия и постави под съмнение официалната статистика за престъпността на страната, предава  AFP.\r\n„Престъпността в Германия се е увеличила с повече от 10%, а властите не искат да докладват тези престъпления, защото мигрантите са приемани“, заяви Тръмп ден след като заяви, че германският народ „се обръща срещу ръководството си“ заради миграцията.\r\nСпоред официалните данни, публикувани миналия месец, макар и да е имало няколко големи престъпления извършени от мигрантите,  престъпността в Германия е на най-ниските си равнища от 1992 г. насам.  Виктор Турмаков", "date": "2018.06.19", "title": "AFP: Доналд Тръмп настоява, че престъпността в Германия се увеличава и постави под съмнение официалните данни"}
{"url": "http://www.focus-news.net/news/2018/06/19/2535904/sofiya-katastrofa-mezhdu-avtobus-83-i-lek-avtomobil-e-stanala-na-bul-akad-ivan-ev-geshov-v-posoka-bul-tsar-boris-iii.html", "text": "Катастрофа между автобус №83 и лек автомобил е станала в района на бул. „Акад. Иван Ев. Гешов“ и ул. „Гюешево“ в посока бул. „Цар Борис III“. Това съобщи за Агенция „Фокус“ Лъчезар Пеков - ръководител отдел „Организация, координация, контрол и безопасност на обществения транспорт“ към Центъра за градска мобилност (ЦГМ). Инцидентът е станал около 15.30-15.45 часа. „Автобус 83, спирайки на спирка, в него се блъска отзад лек автомобил „Пежо“, който явно не е могъл да го избегне. Няма пострадали пътници от автобуса. Пострадал е единствено водачът от лекия автомобил. Отворила му се е въздушната възглавница. При идването на „Пътна полиция“ и от наша страна е бил повикан екип на „Спешна помощ“. Самият водач е отказал преглед и затова го водим като катастрофа без пострадали“, обясни Пеков. По думите му автобусът е бил подменен и пътниците са били извозени с друг от същата линия. На място е имало екип на СДВР.", "date": "2018.06.19", "title": "София: Катастрофа между автобус №83 и лек автомобил е станала на бул. „Акад. Иван Ев. Гешов“ в посока бул. „Цар Борис III“"}
{"url": "http://www.focus-news.net/news/2018/06/19/2535893/kurir-makedoniya-hashim-tachi-potvardi-che-shte-provede-sreshta-s-aleksandar-vuchich-na-24-yuni-v-bryuksel.html", "text": "Косовският президент Хашим Тачи потвърди, че в неделя, 24 юни, ще се срещне в Брюксел със своя сръбски колега Александър Вучич, предава македонското електронно издание   „Курир“.\r\n„Получих поканата като президент на страната от върховния представител на ЕС по външната политика и политиката на сигурност Федерика Могерини да продължим диалога между Косово и Сърбия, за да разгледаме възможностите за изпълнение на всички до сега постигнати споразумения“, заяви Тачи. \r\nПо-ранната информация за срещата между двамата президенти бе обявена от Вучич.\r\nСрещу воденето на преговорите с Белград от  Тачи категорично се противопоставят по-голямата част от парламентарните партии. Те смятат,  че Тачи не може да представлява Косово в този процес, защото не може да се счита за обединяващ фактор в страната. Виктор Турмаков", "date": "2018.06.19", "title": "„Курир“ (Македония): Хашим Тачи потвърди, че ще проведе среща с Александър Вучич на 24 юни в Брюксел"}
{"url": "http://www.focus-news.net/news/2018/06/19/2535907/yordan-spasov-predsedatel-na-zemedelska-kooperatsiya-vav-veliki-preslav-gradushka-nanese-seriozni-porazheniya-po-esennitsite-i-proletnite-kulturi-v-rayona.html", "text": "Градушка нанесе сериозни поражения по есенниците и пролетните култури в района на Велики Преслав. Това каза пред Радио „Фокус“-Шумен Йордан Спасов, председател на земеделската кооперация в кв. „Кирково“ на Велики Преслав. „За жътва на може да говорим след като в събота паднаха около 50 л/кв.м дъжд, придружен със силен вятър и градушка, като сред ледените късове имаше такива с големина на орех“, каза Йордан Спасов. Нанесени са сериозни щети по есенниците и пролетните култури в цялото землище на кооперацията, което обхваща кв. „Кирково“, село Кочово и Велики Преслав. \r\n„От масив с царевица за силаж са останали само стъбла, стърчащи на около 30 см от земята, всичко е смляно от градушката, която е незапомнена в нашето селище“, заяви Спасов. Пробно влизане на комбайн в посевите с ечемик миналия петък е показало, че влагата е била висока- над 16% и жътвата не е стартирала, след което е паднала и градушката. Сега ново влизане на техниката се планира за края на тази седмица. „Няма налягали посеви, ние сеем нискостъблена пшеница, но житните класове са на земята, в тези, които са  останали на стъблото също няма гаранция, че зърното е запазено, то е почти узряло и ударено от леда пада на земята“, каза Спасов. Той допусна, че вероятно около 50% е унищожението при есенниците от градушката. За застрахованите площи са подадени заявления за щети и се очаква комисия за оценка.\r\nИвелина ИВАНОВА", "date": "2018.06.19", "title": "Йордан Спасов, председател на земеделска кооперация във Велики Преслав: Градушка нанесе сериозни поражения по есенниците и пролетните култури в района"}
{"url": "http://www.focus-news.net/news/2018/06/19/2535910/blagoevgrad-proliven-dazhd-pridruzhen-s-gramotevitsi-vali-v-kresna.html", "text": "Проливен дъжд, придружен с гръмотевици, вали в Кресна, предаде репортер на Радио „Фокус“ – Пирин. Пътните настилки са мокри и хлъзгави.\r\nЛивия НИНОВА", "date": "2018.06.19", "title": "Благоевград: Проливен дъжд, придружен с гръмотевици, вали в Кресна"}
{"url": "http://www.focus-news.net/news/2018/06/19/2535911/ministar-lilyana-pavlova-v-kraya-na-predsedatelstvoto-balgariya-e-s-promenen-imidzh.html", "text": "„В края на първото ни ротационно председателство на Съвета на ЕС България е с променен имидж, а пристигналите у нас над 30 000 делегати и журналисти вече гледат с различни очи на страната ни. Опознаха ни, видяха богата ни история и култура, способните и талантливи млади хора, възможностите за развитие на бизнес“. Това заяви министър Лиляна Павлова днес на среща с представители на Българо-скандинавската търговска камара, съобщиха от пресцентъра на Министерство за Българското председателство на Съвета на ЕС 2018. \r\nМинистърът и членовете на камарата се надяват, че свършената работа през изминалите 6 месеца ще допринесе също за увеличаване на кредитния рейтинг на държавата ни и на чуждите инвестиции у нас. \r\nПо време на разговорите министър Павлова представи постиженията на нашето председателство на Съвета на ЕС. „България се доказа като прагматичен медиатор, резултатно ориентиран, който предостави възможността за гъвкавост и диалог, което доведе до успешно приемане на важно законодателство и до напредък по ключови досиета, касаещи живота на всеки европейски гражданин“, заяви министър Павлова. Тя добави, че страната ни усилено е работила по нашите четири основни приоритета – бъдещето на Европа и младите хора, миграция и сигурност, дигитализация, европейска перспектива и свързаност за Западните Балкани. „По три от тях ще продължи да работи и Австрийското председателство, което осигурява пълна приемственост в усилията ни за силна, дигитална и обединена Европа. Неизменна част от нея са Западните Балкани, които днес са високо в дневния ред на общността, а европейската им перспектива и свързаност вече са необратим процес“, заяви министър Павлова. \r\nПо време на срещата тя получи поздравления от представителите на Българо-скандинавската търговска камара за добре свършената работа през изминалите 6 месеца и че България е станала ясно видима не само в Европа, но и в света. Членове на камарата посочиха още, че приветстват и избрания слоган на Българското председателство – „Съединението прави сила“ – изключително адекватен за настоящето, в което живеем, и основа за преодоляване на новите предизвикателства.", "date": "2018.06.19", "title": "Министър Лиляна Павлова: В края на председателството България е с променен имидж"}
{"url": "http://www.focus-news.net/news/2018/06/19/2535908/varna-na-asparuhoviya-most-postavyat-znatsi-za-remontni-deynosti-po-magistrala-cherno-more-v-posoka-burgas.html", "text": "На Аспаруховия мост се поставят знаци за предстоящ ремонт, но дейностите по реконструкцията ще се извършват по автомагистрала „Черно море“. Това съобщи за Радио „Фокус“ – Варна директорът на Областното пътно управление (ОПУ) във Варна инж. Румен Илиев. Той уточни, че сигнализацията не се отнася за предстоящи дейности по мостовото съоръжение. „Остана да се довърши една отсечка от 220 метра от последната фуга на моста до началото му“, каза Илиев. По думите му организацията за двупосочно движение в едното платно в посока Бургас ще е в сила до края на месеца. „В края на месеца трябва да бъдат завършени дейностите на виадукта „Звездица“, а на 30 юни и 1 юли трябва да пуснем движението в двете посоки“, добави директорът на ОПУ - Варна. Той каза още, че през есента ремонтът ще продължи от в обратната посока, от Бургас към Варна.\r\nДиана СТОЕВА", "date": "2018.06.19", "title": "Варна: На Аспаруховия мост поставят знаци за ремонтни дейности по магистрала „Черно море“ в посока Бургас"}
{"url": "http://www.focus-news.net/news/2018/06/19/2535912/aktsenti-v-sutreshniya-blok-dobro-utro-balgariya-po-radio-fokus-na-20-yuni.html", "text": "След първоначалната радост, свързана с някои спорни текстове в пакета „Мобилност“ и спечелената битка, както някои я определиха, изминалите дни поднесоха нова изненада. ЕП не даде мандат за преговори по пакета във формат на триалози между Европейския съвет, ЕК и ЕП. Оказва се битката съвсем не е спечелена, а тепърва предстои. Ясен ли е обаче изходът от нея и какво може да направи страната ни? Отговорите на тези и други въпроси ще потърсим в сутрешния блок „Добро утро, България“ по Радио „Фокус“ с превозвача Славчо Сиджимков. Реформи в еврозоната и проблемът с миграцията бяха основен акцент на срещата между германския канцлер Ангела Меркел и френския президент Еманюел Макрон. Всичко това на фона вътрешнополитическо напрежение в Германия и изненадата, която Италия поднесе по темата за бежанците. За постигнатите договорености и за изхода от горещите казуси ще разговаряме с журналиста от БНТ и дългогодишен анализатор на процесите в Германия Мария Стоянова. Ще се насочим и към курорта Пампорово - Мечи чал, където предстои поставянето на официалния старт на новия летен сезон. Повече за него ще научим от кмета на Чепеларе Славка Чакърова. В минутите след 9.00 часа Деница Димитрова от Радио „Фокус“ - Бургас ще насочи вниманието ни към предстоящата среща между жителите на Ахелой и представители на Агенция „Пътна инфраструктура“ по повод недоволството на местните. За обновената експозиция в къщата музей „Владимир Димитров – Майстора\" ще ни разкаже колегата Венцеслав Илчев от Радио „Фокус“ - Кюстендил. \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2018.06.19", "title": "Акценти в сутрешния блок „Добро утро, България“ по Радио „Фокус“ на 20 юни"}
{"url": "http://www.focus-news.net/news/2018/06/19/2535903/predsedatelyat-na-pg-na-gerb-tsvetan-tsvetanov-razgovarya-s-izpalnitelniya-direktor-na-energoremont-kresna-stefan-donchev.html", "text": "Председателят на ПГ на ГЕРБ Цветан Цветанов разговаря днес със Стефан Дончев, който е изпълнителен директор на едно от най-големите предприятия в област Благоевград - „Енергоремонт” – Кресна. Това съобщиха от пресцентъра на ПП ГЕРБ. Дончев посрещна Цветан Цветанов и депутатите от ГЕРБ - Благоевград в кабинета си, като сред обсъжданите теми бяха проблемите пред бизнеса и възможностите за финансиране по европейските програми на малките и средни предприятия в новия програмен период.\r\nЦветан Цветанов и Стефан Дончев се обединиха около мнението, че изпълненото от ГЕРБ обещание да се изгради АМ „ Струма” е изключително важно за развитието на региона, защото се подобряват условията за бизнес и туризъм. Домакинът изтъкна, че за първи път политик идва в „Енергоремонт“ за два пъти в рамките на половин година и то при положение, че няма избори.\r\nСтефан Дончев  поиска да се организира среща на национално ниво, на която представители от всички сфери на бизнеса  да коментират новите възможности  за развитието на металургията, леярството и др.", "date": "2018.06.19", "title": "Председателят на ПГ на ГЕРБ Цветан Цветанов разговаря с изпълнителния директор на „Енергоремонт” – Кресна Стефан Дончев"}
{"url": "http://www.focus-news.net/news/2018/06/19/2535913/plovdiv-vazstanoveni-sa-predpaznite-pana-v-razdelitelnata-ivitsa-na-bul-vasil-aprilov-sled-katastrofata.html", "text": "Възстановени са предпазните пана в разделителната ивица на бул. „Васил Априлов“ в Пловдив след катастрофата, при която 47-годишна жена се блъсна с джип в оградата и изби паната. Това съобщи за Радио „Фокус“ - Пловдив заместник-кметът на Пловдив по транспорт инж. Златин Велев. „Бързата реакция след подобни произшествия е от голямо значение, защото предназначението на паната е да намалят рисковете при инциденти“, коментира Велев. Той призова, и шофьорите, и пешеходците, да бъдат толерантни един спрямо друг на пътя и да спазват правилата за движение. Служителите на Общинско предприятие „Организация и контрол на транспорта“ монтираха шест нови пана със съответните укрепителни колчета, така че да се гарантира оптимална безопасност за участниците в движението.\r\nЦветана ТОНЧЕВА", "date": "2018.06.19", "title": "Пловдив: Възстановени са предпазните пана в разделителната ивица на бул. „Васил Априлов“ след катастрофата"}
{"url": "http://www.focus-news.net/news/2018/06/19/2535915/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слабо натоварен. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.06.19", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/06/19/2535916/plovdiv-v-asenovgrad-pochetoha-deloto-na-paisiy-hilendarski.html", "text": "Жителите на Асеновград почетоха делото на Паисий Хилендарски и поднесоха цветя на паметната плоча на светеца в параклис „Св. св. Козма и Дамян”. Това съобщиха за Радио „Фокус“ - Пловдив от общината. Рецитал по стихотворението на Иван Вазов „Паисий” изнесе Виктория Стефанова, а за живота и делото на българския книжовник припомни Йордан Кожухаров. И двамата са членове на литературен клуб „Орфей” към Народно читалище „Св. преп. Паисий Хилендарски”. Бяха поднесени венци от името на кмета на Асеновград д-р Емил Караиванов и Общинския съвет. В поклонение се включиха също представители на културни институции и духовенството в Асеновград и граждани.", "date": "2018.06.19", "title": "Пловдив: В Асеновград почетоха делото на Паисий Хилендарски"}
{"url": "http://www.focus-news.net/news/2018/06/19/2535905/ivan-aleksiev-kmet-na-obshtina-pomorie-tova-e-edin-instseniran-protest-tay-kato-nyama-logika-da-protestirat-za-neshto-koeto-zhelaeha-tochno-zhitelite-na-aheloy.html", "text": "Това е един инсцениран протест, тъй като няма логика да протестират за нещо, което желаеха точно жителите на Ахелой повече от 20 години. Това каза за Радио „Фокус“ – Бургас кметът на Община Поморие Иван Алексиев. По думите му основният мотив на протестиралите днес жители на града е, че Ахелой няма вход откъм Несебър и Слънчев бряг. „Градът има вход. Направен е обходът на Ахелой, който го заобикаля, с цел трафикът да излезе от града. Да се направи обходът и колите да минават по него“, каза още Алексиев. Той добави, че им е било обещавано от много хора, че като дойдат на власт ще го направят. „Никой не го направи с изключение на премиера Бойко Борисов и неговото правителство, и то - за изключително кратки срокове“, допълни кметът на Община Поморие. \r\nСпоред Алексиев обходът на Ахелой не е завършен на 100%, защото крайният срок за това е бил месец октомври. „На 15 юни пътят беше пуснат, обходът вече работи, потокът е извън Ахелой и в един момента казват, че няма вход. Има кръгово, с което се решава вход-изход на град Ахелой. Градът има два входа и два изхода, Несебър е с един вход и изход, Равда също. Аз не виждам с нещо да са ощетени хората от Ахелой“, добави кметът на Поморие. Според него проблемът е дошъл от това, че е имало лек проблем с обществения транспорт по линията Слънчев-Ахелой-Поморие-Бургас бряг. „В случая превозвачите реагираха нормално и казаха, че не могат да извършват този курс“, допълни Алексиев. \r\nПо думите му автобусите са започнали да спират не на традиционните спирки, а малко по-далеч. Според Иван Алексиев му хората са възроптали, което е нормално, защото графиците не са били официално променени, но това се е получело само първите дни. „Веднага реагирахме с областния управител. Той се обади на абсолютно всички превозвачи. В момента всички превозвачи, идващи от Слънчев бряг и Несебър, преминават през Ахелой, спират на спирките, които са обозначени и спазват разписанието“, каза още Алексиев.\r\nДеница ДИМИТРОВА", "date": "2018.06.19", "title": "Иван Алексиев, кмет на Община Поморие: Това е един инсцениран протест, тъй като няма логика да протестират за нещо, което желаеха точно жителите на Ахелой"}
{"url": "http://www.focus-news.net/news/2018/06/19/2535906/ekathimerini-turskiyat-sad-othvarli-chetvartiyat-isk-za-osvobozhdavane-na-gratskite-voynitsi.html", "text": "Съдът в Одрин отхвърли за четвърти път иска за освобождаването от задържане на двамата гръцки войници, затворени в Турция от март насам, след като случайно пресякоха границите ѝ, пише   Ekathimerini.\r\nНовото обжалване е основано на назначаването на двамата войници в Анкара от гръцките власти в опит да се обори аргумента на турските съдии, които смятат, че двамата нямат постоянно местоживеене в страната и затова има риск да избягат.\r\nДвамата войници са задържани в затвор със строг режим в Одрин. Те са арестувани от турските власти,след като на 3 март попадат на турска територия по време на обиколка на границите .  Виктор Турмаков", "date": "2018.06.19", "title": "Ekathimerini: Турският съд отхвърли четвъртият иск за освобождаване на гръцките войници"}
{"url": "http://www.focus-news.net/news/2018/06/19/2535917/pregled-na-mezhdunarodnite-novini-do-18-chasa-agentsiya-fokus.html", "text": "Делегация на протестиращите пред парламента в Скопие поиска среща с председателя на опозиционната ВМРО-ДПМНЕ Християн Мицковски.\r\nПо-рано днес протестиращите призоваха Мицковски да напусне сградата на парламента и да се присъедини към демонстрацията. \r\nПаралелно с протеста депутатите в Събранието проведоха заседание, на което с 69 гласа „за“ и 40 „против“ утвърдиха законопроекта за договора за името. В рамките на дебата координаторът на фракцията на ВМРО-ДПМНЕ Драган Данев подчерта, че споразумението е противоконституционно и нанася непоправими щети на държавата.\r\n„Това е капитулация, договорът е съвременен геноцид на нашето съществуване. Той е едностранчив, Македония приема ултиматум. Споразумението налага новото име на държавата под изнудване\", категоричен бе Данев.\r\n*** Седмица след срещата на върха с държавния глава на САЩ Доналд Тръмп, севернокорейския лидер Ким Чен-ун се срещна с президента на Китай.\r\nСрещата се състоя в Пекин, където лидерът на Пхенян пристигна по-рано във вторник. Подробности за нея към момента не се съобщават.\r\n*** Сенатът на САЩ гласува за блокирането на сделката за продажба на Турция на изтребители F-35, но същевременно от компанията „Локхийд Мартин“ твърдят, че очакват доставките на самолетите да бъдат извършени преди законопроектът да придобие силата на закон.\r\nОтношенията между САЩ и съюзника им в НАТО Турция се изостриха след ареста на 50-годишния американски пастор Андрю Брънсън, обвинен в шпионаж полза на ФЕТО. Американските сенатори, които внесоха законопроекта за блокиране на продажбата на F-35 на Анкара бяха категорични, предаването на чувствителната технология става „все по-рискована“ заради голямата консолидация на властта в ръцете на турския президент Реджеп Тайип Ердоган.\r\n„Ердоган продължи по пътя на безразсъдното управление и пренебрегването на върховенството на закона\", се казва в изявление на сенатора от Републиканската партия Джеймс Ланкфорд.\r\nРепубликанският Том Тилис, един от авторите на законопроекта, написа за вестник : «Времето е от съществено значение, тъй като следващото съдебно заседание за пастор Брънсън е насрочено за 18 юли. Ето защо работих със Сенс, Жан Шейн и Джеймс Ланкфорд, за да гарантираме изменение в ежегодното разрешение на Сената, което ще забави прехвърлянето на F-35 в Турция“.\r\nПроизводителят на реактивните изтребители, компанията „Локхийд Мартин“, на свой ред съобщи, че очаква предаването на първите F-35 на Турция на церемония, която ще се проведе в четвъртък, 21 юни, в американския щат Тексас. Турските пилоти ще бъдат обучавани да управляват машините през лятото. Останалите самолети – общо 100 на брой, няма да бъдат предадени на Анкара през настоящата година. \r\nС новия законопроект за отбраната, който не се очаква да бъде обсъден преди края на лятото, остава неясно кога и как може да бъде повлияно на доставките. \r\n„Партньорите от НАТО се нуждаят от тези F-35, за да се противопоставят на руските действия. Ще предадем тази технология на Кремъл, ако предоставим на Турция самолетите. Конгресът няма да подкрепи това\", заяви сенаторът от Демократическата партия Жан Шейн.\r\nЗаконопроектът премина в Сената с 85 гласа „за\" и 10 „против\".\r\n*** Държавният глава на Сърбия Александър Вучич потвърди, че е получил покана за продължаване на диалога за нормализиране на двустранните между Белград и Прищина. В неделя, 24 юни, Вучич ще се срещне в Брюксел с косовския си колега Хашим Тачи.\r\n„Получих официална покана, сръбската делегация определено ще отиде. Тя ще бъде в Брюксел от петък за среща, която е по-малко привлекателна за медиите, а срещата ми с Хашим Тачи ще се състои в неделя\", поясни пред репортери президентът на западната ни съседка.\r\n*** Външният министър на Албания Дитмир Бушати заяви, че ще се срещне с гръцкия си колега Никос Коцияс в следващите дни, за да финализират споразумението за морската граница между двете държави.\r\n„Тази седмица ще проведа още една среща с моя колега Коцияс, като продължение на преговорите с цел да се постигне споразумение във връзка с морската граница и се надявам, че успоредно с нашата среща ще има още една среща на преговарящите екипи. И двете страни се нуждаят от време, за да постигнат приемливо, справедливо и подлежащо на изпълнение споразумение“, заяви Бушати. Той допълни, че е напълно нормално президентът на страната Илир Мета да иска по-подробна информация по въпроса.\r\n„Напълно нормално е президентът да поиска по-подробна информация по въпроси, за които следва да се търси по-пълна информация. Има институционална и човешка комуникация с него по този въпрос. След всеки кръг от разговори президентът на страната получава информация за  всички обсъждани въпроси и стъпките, предприети в този процес“,  подчерта Бушати.\r\nТой посочи, че преговорите с Гърция не са свързани с 28 и 29 юни, когато трябва да се вземе решение да започнат преговорите за  членство в ЕС. Той отрече, че правителството е подложено на натиск да постигне споразумение с Гърция, оценявайки тази информация като спекулация на опозицията.\r\nПрезидентът Мета наскоро се срещна с министър-председателя Еди Рама за по-подробна информация по въпроса и обяви, че ако бъде постигнато споразумение, той ще действа в рамките на  своите конституционни правомощия.\r\nАлбанската опозиция продължава да се противопоставя категорично на подобно споразумение, като обвинява правителството, че е дало на Гърция 12 мили (20 км) от териториалните води в  Йонийско море.\r\n*** Съдът в Одрин отхвърли за четвърти път иска за освобождаването от задържане  на двамата гръцки войници, затворени в Турция от март, след като случайно пресякоха границите ѝ.\r\nНовото обжалване е основано на назначаването на двамата войници в Анкара от гръцките власти в опит да се обори аргумента на турските съдии, които смятат, че двамата нямат постоянно местоживеене в страната и затова има риск да избягат.\r\nДвамата войници са задържани в затвор със строг режим в Одрин. Те са арестувани от турските власти,след като попадат на турска територия по време на обиколка на границите на 3 март. \r\n***", "date": "2018.06.19", "title": "Преглед на международните новини до 18 часа /Агенция “Фокус”/        „"}
{"url": "http://www.focus-news.net/news/2018/06/19/2535914/sitel-makedoniya-protestite-pred-makedonskiya-parlament-prodalzhavat.html", "text": "Македонски граждани, които са недоволни от договора за името с Гърция отново са се събрали пред парламента. Протестът е насрочен за 11 часа, точно когато е насрочена парламентарната сесия, на която договорът с Гърция влезе в парламентарна процедура за нейното ратифициране, предава скопският телевизионен канал   „Сител“.\r\nГражданите пред парламента искат  оставка от правителството, обвиняват го в предателство и в знак на протест подпалиха копия от споразумението.  Протестиращите смятат, че това споразумение никога няма да е законно, посочвайки, че македонската духовна революция започва точно сега.\r\nСлед приключване на протеста, протестиращите се отправиха към централата на ВМРО-ДПМНЕ, а по пътя спряха и пред президентството, скандирайки името на Георги Иванов. Протестиращите поискаха от опозицията нейните депутати да напуснат парламента и да се присъединят към протеста, както и да не позволяват изпълнението на договора за промяна на името. Виктор Турмаков", "date": "2018.06.19", "title": "„Сител“ (Македония): Протестите пред македонския парламент продължават"}
{"url": "http://www.focus-news.net/news/2018/06/19/2535909/mkd-gratskata-partiya-vinozhito-e-protiv-promyanata-na-konstitutsionnoto-ime-zashtoto-smyata-republika-severna-makedoniya-za-losh-izbor.html", "text": "Партията на македонците в Гърция „Виножито“ ( „Дъга“) след подписването на споразумението за името обяви, че е против промяната на конституционното име на Македония, предава македонската електронна медия  „МКД“.\r\nНовото име, според „Виножито“, е лошо, защото пряко предполага разделена територия. Партията смята, че изнудването не може да обезсили демократичната воля на македонския народ, изразена преди 27 години.\r\n\"Но ние сме доволни, че гражданите на Република Македония ще имат последната дума на референдум“, пише в официално заявление на извънпарламентарната партия.\r\nОт там  добавят, че договорът е непълен, тъй като чрез географските показатели в официалните имена на държавите в света се злоупотребява с националистическата риторика и подобни разрушителни политики.\r\nВ договора като положително се оценява запазването на македонския език и националност, но конституционните промени са отчаяни усилия на властите в Гърция да „разделят“ македонците в Република Македония и тези извън нейните граници.\r\n„Виножито“  напомня, че те действат като гръцки граждани, които търсят демократизация на държавата чрез признаването на техните права на малцинствата.\r\n„Само тогава нашата страна ще стане европейска демокрация и това споразумение ще бъде пълно. Докато това не се случи, македонското малцинство ще продължи борбата заедно с другите малцинства и с действителните демократи в държавата“,  пише в изявлението. Виктор Турмаков", "date": "2018.06.19", "title": "„МКД“: Гръцката партия „Виножито“  е против промяната на конституционното име, защото смята Република Северна Македония за лош избор"}
{"url": "http://www.focus-news.net/news/2018/06/19/2535919/sliven-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата, включително и участъка на автомагистрала „Тракия“ в област Сливен, съобщиха от Областно пътно управление-Сливен. \r\nЗатворени за тежкотоварни автомобили над 10 т целогодишно са проходите Твърдишки и Вратник. Няма други въведени ограничения за пътуващите. Опасност от падащи камъни има по пътя Сливен – Ичера – Градец.", "date": "2018.06.19", "title": "Сливен: Сухи и нормално проходими  са пътищата в областта"}
{"url": "http://www.focus-news.net/news/2018/06/19/2535923/blagoevgrad-mokri-i-hlazgavi-sa-patnite-nastilki-v-uchastatsi-ot-oblastta.html", "text": "Мокри и хлъзгави са пътните настилки в участъци от област Благоевград. Това каза за Радио „Фокус“ – Пирин дежурният служител в Областно пътно управление - Благоевград. Препоръчва се водачите да се движат със съобразена скорост на главен път Е-79 в участъка от пътен възел Бараково до изхода на Благоевград, в посока Кулата, от км 357+000 до км 365+000, поради косене в средната разделителна ивица. Нормално интензивно е движението по главен път Е-79 и АМ „Струма“ в Благоевградска област. Шофьорите трябва да се движат с повишено внимание в района на Кресненското дефиле и прохода Предел, поради повишена опасност от падащи камъни.\r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка.\r\nИнтензивен е трафикът по главните улици и булеварди в областния център. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Градският транспорт се движи по разписание. Всички светофарни уредби в града са изправни.\r\nНатали СТЕФАНОВА", "date": "2018.06.19", "title": "Благоевград: Мокри и хлъзгави са пътните настилки в участъци от областта"}
{"url": "http://www.focus-news.net/news/2018/06/19/2535920/plovdiv-antichniyat-teatar-e-gotov-da-posreshtne-mnogobroynata-publika-za-kontserta-na-svetovno-izvestniya-muzikant-sting.html", "text": ". Античният театър е готов да посрещне многобройната публика за концерта на световно-известния музикант Стинг.  Това съобщиха за Радио „Фокус“ - Пловдив от Общината. Музикантите вече усилено репетират. Искрените си впечатления от Пловдив и Античния театър Стинг сподели с кмета Иван Тотев. Двамата разговаряха часове преди концерта му тази вечер. Кметът Иван Тотев разказа за историята на Античния театър и древната сцена, на която Стинг ще пее две поредни вечери – днес и утре, от 20.00 часа. Мястото за концертите е избрано лично от Стинг.\r\nТой получи като подарък тениски с логото на Европейска столица на културата 2019. На срещата присъства и изпълнителният директор на фондация „Пловдив 2019“ Кирил Велчев.\r\nНа концерта Стинг ще пее заедно с Шаги, двамата ще изпълнят песни от съвместния си албум 44/876, който излезе на 20-ти април. Феновете на Стинг в България ще имат изключителното удоволствие да чуят хитовете му в един брилянтен спектакъл, съчетан с неповторимата атмосфера на Античния театър.\r\nДвата концерта в Пловдив са включени във формата Hills Exclusive и се осъществяват с подкрепата на Община Пловдив, като част от Календара на културните събития за 2018 година.", "date": "2018.06.19", "title": "Пловдив: Античният театър е готов да посрещне многобройната публика за концерта на световно-известния музикант Стинг"}
{"url": "http://www.focus-news.net/news/2018/06/19/2535921/predstoyashti-sabitiya-v-stranata-za-20-yuni-agentsiya-fokus.html", "text": "***\r\nОт 09.00 часа ще започне редовното заседание на Народното събрание.\r\n***\r\nОт 10.00 часа ще започне редовното заседание на Министерския съвет.\r\n***\r\nОт 09.15 часа 13-и  състав Специализирания наказателен съд ще заседава по делото срещу Стоян Ж., на когото е повдигнато обвинение за организиране и ръководен на организирана престъпна група.\r\n***\r\nОт 09.30 часа в Дома на Европа ще бъдат представени законодателните предложения за Общата селскостопанска политика в периода след 2020 година. Събитието ще бъде открито от Марио Милушев, директор на дирекция \"Развитие на селските райони и предприсъединителна помощ\" в генерална дирекция \"Земеделие\" на ЕК и Вергиния Кръстева, зам. министър на земеделието, храните и горите. Специални лектори на събитието ще бъдат експерти от Европейската комисия и Министерството на земеделието, храните и горите. \r\n***\r\nОт 09.30 часа 15-и състав на Специализирания наказателен съд ще заседава по делото срещу Алексей П., Антон П. и др., на които са повдигнати обвинения за организиране и ръководен на организирана престъпна група.\r\n***\r\nОт 10.00 часа КТ „Подкрепа“ организира кръгла маса на тема „За достойни условия и заплащане на нощния труд и предотвратяване на последствията от него“, която ще се проведе в хотел „Гранд Хотел София“.\r\n***\r\nОт 10.00 часа 12-и състав на Специализирания наказателен съд ще заседава по делото срещу Камен Б., Ивайло Б. и др., на които са повдигнати обвинения за организиране и ръководен на организирана престъпна група. \r\n***\r\nОт 10.15 часа в двора на 1 СУ „Пенчо П. Славейков“ (ул. „Стара планина“ № 11) ще бъде открита кампанията „БЕЗ ОПРАВДАНИЯ“ на сдружение АЦЕС ЕВРОПЕЙСКИ СТОЛИЦИ – БЪЛГАРИЯ.\r\n***\r\nОт 10.30 часа 4-ти състав на Специализирания наказателен съд ще заседава по делото срещу Евгени К., на когото са повдигнати обвинения за организиране и ръководен на организирана престъпна група. \r\n***\r\nОт 12.00 часа на ул. „Извор“ кметът на София Йорданка Фандъкова ще провери изграждането на канализация на улици в кв. „Симеоново“. Там ще присъства и зам.-кметът Ирина Савина.\r\n***\r\nОт 11.00 часа в Националния пресклуб на БТА ще се проведе пресконференция на Института за икономика и международни отношения на тема „Балканите: географията като политика. Ще реши ли проблемите на региона името Северна Македония?“. Участници в пресконференцията са Любомир Кючуков – директор на Института за икономика и международни отношения, и посланик Валентин Радомирски – изпълнителен директор на Института.\r\n***\r\nОт 11.00 часа лидерите „Демократична България“ Христо Иванов, Атанас Атанасов и Владислав Панев, заедно с ресорния говорител на Управленската алтернатива Радан Кънев ще представят своята позицията и препоръки в навечерието на преговорите за новия програмен период и новия бюджет на ЕС.\r\n***\r\nОт 11.00 часа 10-и състав на Специализирания наказателен съд ще заседава по делото срещу Георги К., Илко П. и др., на които са повдигнати обвинения за организиране и ръководен на организирана престъпна група. \r\n***\r\nОт 11.00 часа в Cushbar ще бъде открита изложба „Спомени от детството“, представяща снимки, заснети от деца, търсещи международна закрила.   Събитието е  организирано от Агенцията на ООН за бежанците (ВКБООН).\r\n***\r\nОт 11.00 часа в Българска академия на науките ще се проведе брифинг на тема „Може ли хартията „да изяде“ компютъра? Или какви са митовете и реалностите за цифровата икономика в България?“. В събитието ще участват Стефан Христов, Председател на фондация „Граждани срещу бюрокрацията“; Харалан Александров, социален антрополог; проф. Георги Димитров, „Евротръст технолъджис“.\r\n***\r\nОт 11.30 часа в парк „Заимов“ ще се проведе събитие под надслов „Среща в парка“, организирано от Агенцията на ООН за бежанците (ВКБООН) по повод Световния ден на бежанеца. \r\n***\r\nОт 11.30 часа 16-и състав на Специализирания наказателен съд ще заседава по делото срещу Крум К, Мирослав Е. и Свилен Г., на които са повдигнати обвинения за организиране и ръководен на организирана престъпна група. \r\n***\r\nОт 13.00 часа в залата на Областна администрация на Софийска област ще се проведе среща на областния управител на Софийска област Илиан Тодоров с кметове на населени места в областта  и директори на РПУ на МВР за оценка и анализ на разпределението на броя на полицаите на глава от населението в Софийска област. \r\n***\r\nОт 13.30 часа Прокурорската колегия на Висшия съдебен съвет ще проведе заседание в заседателната зала в сградата на ВСС (ул. „Екзарх Йосиф“ 12).\r\n***\r\nОт 13.30 часа 11-и състав на Специализирания наказателен съд ще заседава по делото срещу Атанас С., Стефан Г. и др., на които са повдигнати обвинения за организиране и ръководен на организирана престъпна група. \r\n***\r\nОт 14.00 часа в зала „Запад“ на Народното събрание председателят на Комисията за защита на потребителите ще представи Доклад за дейността на КЗП през 2017 година пред Постоянно действащата подкомисия за наблюдение на дейността в областта на потребителите и ограничаване на монополите към Комисия по икономическата политика и туризъм. \r\n***\r\nОт 14.00 часа 19-и състав на Специализирания наказателен съд ще заседава по делото срещу Цветелин Ц., Владислав Н. и Светлин С., на които са повдигнати обвинения за организиране и ръководен на организирана престъпна група.\r\n***\r\nОт 15.00 часа 9-и състав на Специализирания наказателен съд ще заседава по делото срещу Огнян А., Янко Я. и др., на които са повдигнати обвинения за организиране и ръководен на организирана престъпна група.\r\n***\r\nОт 17.30 часа на специална церемония в „София Хотел Балкан“ за седма поредна година ще бъдат отличени победителите в националния конкурс „Млад Одитор“, който дава възможност на студенти от цялата страна да се развиват в сферата на счетоводството и одита. На събитието ще присъстват Менда Стоянова - председател на комисията по бюджет и финанси в Народното събрание, Цветан Цветков, председател на Сметната палата, Карина Караиванова – председател на КФН, Галя Димитрова – изпълнителен директор на НАП, Огнян Симеонов - председател на Комисията за публичен надзор над регистрираните одитори, подуправителят на НОИ Весела Караиванова и други представители на публичния финансов сектор , търговски, одиторски и застрахователни компании. \r\n***\r\nОт 17.30 часа в галерия-книжарница „София-прес“ ще бъде представена документална публикация по темата на проекта „Солун и българите: история, памет, съвремие. Документи“.\r\n***\r\nОт 18.00 часа в Големия салон на БАН ще се проведе творческа вечер на Петър Андасаров и представяне на първите пет тома от съчиненията му.\r\n***\r\nОт 18.00 часа в Дома на киното Си Ви Ес – България и Агенцията на ООН за бежанците (ВКБООН) организират жива библиотека „Живите истории“- събитие, в което „книгите“ ще бъдат хора.\r\n***\r\nОт 18.00 часа пред Министерски съвет ще се проведе митинг-протест под надслов „Заедно срещу Мафията! За да я има България!“. \r\n***\r\nОт 19.00 часа в Дома на Европа ще бъде открита изложбата „Европа на карикатуристите“.\r\n***\r\nОт 20.00 часа на откритата лятна сцена в парка на Военната академия „Г. С. Раковски“ ще бъде представен балетът „Ромео и Жулиета” на балет „Арабеск“.\r\n***\r\nОт 11.00 часа ще се проведе пресконференция с кмета на община Асеновград д-р Емил Караиванов, който ще информира за текущи теми, свързани с работата на общинска администрация.\r\n***\r\nОт 10.00 часа в заседателната зала на Областна администрация – Бургас ще се проведе информационна среща по повод старта на програма „Развитие на бизнеса, иновациите и подкрепа на МСП“ част от норвежкия финансов механизъм 2014-2021.\r\n***\r\nОт 11.30 часа в Заседателната зала на Община Бургас (ул. „Александровска“ 26) ще се проведе пресконференция за проекта „Моментни снимки от границите“, фокусиран върху миграционните процеси. По темата ще бъде представена художествена интерпретация на темата – от 17.00 часа на площад „Тройката“, от 18.00 часа - Компасът на Бургас, от 19.00 часа - на пл. „ Атанас Сирекрв\" и от 20.00 часа на тераса КЦ „Морско казино.\r\n***\r\nОт 13.30 часа в Експо център Флора ще бъде открита конференцията „По пътя към почти нулевоенергийите сгради: Норвежкият опит и предизвикателствата в България“.\r\n***\r\nОт 21.00 часа на открита сцена „Охлюва“ ще бъде прожектиран филмът „Синьо сърце“. Прожекцията е част от световната кампания „Да спасим синьото сърце на Европа“ и се организира от Фондация „Виа Понтика“, съвместно с Община Бургас.\r\n***\r\nОт 10.00 часа в Бреговия център за управление на корабния трафик ще се проведе пресконференция по проект „Предпроектно проучване за изграждане на система за електронен обмен на информация в българските пристанища (Port Community System – PCS)“. \r\n***\r\nОт 14.00 часа общинският съветник от ГЕРБ Надя Георгиева ще се срещне с граждани в офиса на партията на ул. „Георги Бенковски” №1.\r\n***\r\nОт 17.30 часа в Дома на моряка ще бъде представена книгата „Фаровете и другите средства за навигационно осигуряване по българското черноморско крайбрежие (1878 – 2018 г.)“.\r\n***\r\nОт 18.00 часа в Археологическия музей ще бъде представена изложбата „От Лувъра до Преслав. Изкуството на Византия“.\r\n*** \r\nОт 11.00 часа в сградата на РУО ще се проведат „Информационни дни за развитието“, поредицата от събития организирани от Българската платформа за международно развитие във връзка с приоритетите на Българското председателство на Съвета на ЕС. \r\n*** \r\nОт 12.00 часа в парк Ксилифор ще се проведе пресконференция по повод откриването на Младежка скулптурна колония. \r\n*** \r\nОт 13.00 часа в пресклуба на БТА ще се състои пресконференция на президента на КНСБ Пламен Димитров. Ще бъде представена кампанията на КНСБ „Бъди инфо 3“, както и визията на синдикатите за реформа в системата за подпомагане на хората с увреждания в България. \r\n*** \r\nОт 14.00 часа в РБ „П. Р. Славейков“ ще бъде открита изложба с постери „Физиката в служба на човечеството“, организирана и създадена от НВУ „Васил Левски“. \r\n*** \r\nОт 14.00 часа в МДТ „Константин Кисимов“ ще бъде представена „Пипи Дългото чорапче“ – детска постановка. \r\n*** \r\nОт 16.00 часа в репетиционната зала на  НЧ „Надежда 1869“ ще се проведе среща със Снежана Ташева за книгата й „Групата от ада” и за книгата-игра „Ной”, в съавторство с Димитър Стефанов. \r\n*** \r\nОт 17.30 часа в зала 30 на Младежки дом ще се проведат Дискусионни срещи „Терминал България“. \r\n*** \r\nОт 20.00 часа в Летния театър ще се проведе концерт на Мая Нешкова.\r\n***\r\nОт 10.00 часа в Заседателната зала на Община Враца ще бъдат отворени оферти в процедура чрез публично състезание за възлагане на обществена поръчка с предмет: „Текущ ремонт на общинска пътна мрежа 2018 година“. \r\n*** \r\nОт 11.00 часа пред сградата на Дирекция „Социално подпомагане“ ще се проведе церемония „Първа копка“ с която ще започне изпълнението на обект: „Основен ремонт/обновяване /въвеждане на мерки за енергийна ефективност, включително достъпна среда на сграда ДСП, гр. Горна Оряховица“ по проект  „Енергийна ефективност на административна сграда за предоставяне на социални услуги гр. Горна Оряховица“. \r\n*** \r\nОт 18.00 часа на пешеходната алея по пл. „Георги Измирлиев“  ще бъде предсъавена концертна програма на участниците във XІV-ти Международен фолклорен фестивал „Раховче”. \r\n*** \r\nОт 18.30 часа в НЧ „Напредък-1869“ ще се проведе „Любими руски песни“ - концерт на Руслан Мъйнов със симфониета Шумен под диригентството на Левон Манукян. \r\n*** \r\nОт 19.00 часа в НЧ „Братя Грънчарови -2002“ /Летен театър/ предстои Втора фестивална вечер на ХVІ-ти Национален детски фестивал на изкуствата „Раховче” и XІV-ти Международен фолклорен фестивал „Раховче”.\r\n***\r\nОт 11.00 часа  на пл. „Свобода“ ще се проведе концерт на Духов оркестър – Добрич с диригент Стоян Монов. \r\n***\r\nОт 17.30 часа в Регионална библиотека „ Дора Габе“ ще бъде представена изложба на руски художници. Събитието е част от  инициативата Дни на руската култура в Добрич – 2018.\r\n***\r\nОт 18.30 часа на пл. „Свобода“ ще се проведе концерт на Фолклорен ансамбъл „Кирилица“ и Танцов ансамбъл „Фантазия“.\r\n***\r\nОт 18.00 часа на стадион „Георги Бенковски“ футболен отбор „Хебър“ ще изиграе първата си контролна среща за лятната подготовка срещу „Левски“ (София). \r\n***\r\nОт 10.00 часа в Регионалния пресклуб на БТА ще се проведе пресконференция на кмета на община Червен бряг инж. Данил Вълов.\r\n***\r\nОт 10.00 часа в Голяма зала на драматичен театър Пловдив ще се проведе пресконференция за проекта \"Европейска Одисея 2019: Пътуващият човек\". \r\n***\r\nОбщинските съветници от ПП ГЕРБ ще проведат приемна с граждани.\r\nОт 16.00 часа Георги Василев ще се срещне с жители в партийния офис на ул. „Академик Петър Динеков” №1А.  От 17.00 часа Ани Лафчиева ще проведе срещи в офисана ГЕРБ в район „Източен” на ул. „Коста Паница”№5. От 17.30 часа на същото място приемна ще има Емил Русинов.\r\n***\r\nОт 20.00 часа в Античния театър ще се проведе концерт на Стинг.\r\n***\r\nОт 18.30 в Народно читалище „Светлина“  - гр. Поморие ще се състои среща на представители на Ахелой и АПИ.\r\n***\r\nОт 18.00 часа в Историческия музей ще бъде представена книгата  „Жива традиция“, том II. Автори на изданието са Румян Ганчев и Ренета Рошкева.\r\n***\r\nОт 16.00 часа организацията на обединените българи мюсюлмани и българи християни Дружба „Родина“ ще поднесе цветя пред паметните плочи за жертвите на българското братоубийство. \r\n***\r\nОт 09.00 часа в Регионална библиотека „Захарий Княжевски“ ще се проведе регионалният форум „Бизнесът – сила за добро“, организиран от Българската мрежа на Глобалния договор на ООН.\r\n***\r\nОт 19.00 часа със спектакъла на операта „Палячи“ под купола на Академичен цирк „Балкански“, който е разположен в парк „Артилерийски“ ще бъде почетен големият български тенор Калуди Калудов и неговия юбилей - 40 години на сцената.\r\n***\r\nОт 10.00 часа в детския отдел на библиотека „Родина“ ще се проведе творческо ателие и лятна детска академия.\r\n***\r\nОт 10.00 часа ще заседава Областната комисия по безопасност на движението в област Хасково. По време на заседанието ще бъде обсъден обобщен доклад за състоянието на пътната безопасност в региона. \r\n***\r\nОт 10.00 часа в Младежкия център ще се проведе семинар от обучението Google Дигитален гараж.\r\n***\r\nОт 11.00 часа на бул. \"Симеон Велики\", малко след надлеза в посока кв. Тракия ще се проведе изнесен брифинг и акция на Пътна полиция по безопасност на движението.", "date": "2018.06.19", "title": "Предстоящи събития в страната за 20 юни (Агенция „Фокус“)"}
{"url": "http://www.focus-news.net/news/2018/06/19/2535922/ban-neosnovatelni-sa-obvineniyata-na-nimh-otnosno-kriteriite-za-razpredelenie-na-byudzhetnata-subsidiya-na-ban.html", "text": "Напълно неоснователни са обвиненията срещу зам.-председателя на БАН чл.-кор. Константин Хаджииванов, тъй като критериите за разпределение на бюджетната субсидия на БАН за 2018 г. са предложени от Комисията за научна политика към ОС на БАН и са приети от ОС на БАН. Това се посочва в позиция на Ръководството на БАН по повод протестните действия на НИМХ – БАН. В позицията ан БАН се посочва още:\r\n\"Ръководството на БАН отговорно заявява, че вече два месеца от началото на протестните действия, обявени от Националния институт по метеорология и хидрология на БАН (НИМХ – БАН), на сайта на НИМХ – БАН продължават да се разпространяват редица неверни твърдения, при това в недопустимо конфронтационен и ултимативен тон.\r\nС цел по-добра информираност на обществото, Ръководството на БАН дава следните разяснения:\r\nСъгласно Чл. 16. (11) от Устава на БАН: Общото събрание на БАН (ОС на БАН) утвърждава бюджета на БАН и приема неговото разпределение.\r\nСледвайки Закона за БАН, Устава на БАН и Постановление № 2 от 04.01.2018 г. на Министерския съвет, бюджетната субсидия на БАН за 2018 г. е разпределена между институтите на БАН по компоненти, по ясни и прозрачни критерии, гласувани от ОС на БАН.\r\nПри това разпределение, утвърдената бюджетна субсидия за НИМХ – БАН за 2018 г. е в размер на 8 791 143 лева. За сравнение, утвърдената бюджетна субсидия за НИМХ – БАН за 2017 г. е 7 745 392 лева, което показва, че увеличението за института за 2018 г. е 1 045 751 лева, представляващо нарастване с 13,5% спрямо 2017 г.\r\nСлед началото на протеста бяха проведени срещи с Ръководството на НИМХ – БАН и представители на протестиращите. В резултат на тези разговори Управителният съвет на БАН и ОС на БАН се ангажираха с предоставяне на допълнителна сума от 163 000 лева, от която 43 000 лева вече са гласувани и преведени на НИМХ – БАН, а останалите 120 000 лева са предназначени за застраховки на имущество, стопанисвано от НИМХ – БАН и ще бъдат преведени при предоставяне на съответните финансови документи.\r\nНапълно неоснователни са обвиненията срещу зам.-председателя на БАН чл.-кор. Константин Хаджииванов, тъй като критериите за разпределение на бюджетната субсидия на БАН за 2018 г. са предложени от Комисията за научна политика към ОС на БАН и са приети от ОС на БАН.\r\nТрябва също да се отбележи, че в бюджетната субсидия за БАН, гласувана ежегодно от Народното събрание на Република България, няма отделно разписани средства за оперативна дейност, в това число за НИМХ – БАН и следователно ОС на БАН не би могло да преразпредели средства, предназначени за НИМХ – БАН към други институти.\r\nСъгласно споразумението, сключено с Министерския съвет през 2018 г., при формиране на бюджета за 2019 г. за БАН средствата за оперативни дейности ще се договарят отделно и ще е ясно за кои институти на БАН и за кои дейности са предназначени. По този начин в бъдеще НИМХ – БАН, съвместно с Ръководството на БАН, ще има възможност да обоснове и защити пред правителството необходимата му субсидия за оперативна дейност\".", "date": "2018.06.19", "title": "БАН: Неоснователни са обвиненията на НИМХ относно критериите за разпределение на бюджетната субсидия на БАН"}
{"url": "http://www.focus-news.net/news/2018/06/19/2535926/veliko-tarnovo-dvizhenieto-po-patya-lozen-polski-trambesh-e-ogranicheno-za-mps-s-obshta-masa-nad-12-tona.html", "text": "Добри са условията за пътуване на територията на област Велико Търново, предаде репортер на Радио „Фокус“ – Велико Търново. Времето е слънчево. Температурата е 29 градуса. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по пътя Горна Оряховица – Арбанаси поради ремонтни дейности. Обходният маршрут  е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 30 юни. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата Шемшево, Буковец и Керека се извършва по главен път I-4 – през с. Леденик. Движението по пътя Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 5 юли.\r\nОграничено е движението в участък от пътя Стефан Стамболово – Обединение поради ремонтни дейности. Обходен маршрут е определен по пътя Стефан Стамболово – VTR 1235 (за Полски Сеновец) – път I-5 Полски Тръмбеш – път-502 – Обединение и обратно.\r\nНадежда КРЪСТЕВА", "date": "2018.06.19", "title": "Велико Търново: Движението по пътя Лозен – Полски Тръмбеш е ограничено за МПС с обща маса над 12 тона"}
{"url": "http://www.focus-news.net/news/2018/06/19/2535924/angela-merkel-frantsiya-i-germaniya-sa-saglasni-da-ustanovyat-byudzhet-na-evrozonata.html", "text": "Германският канцлер Ангела Меркел заяви, че Франция и Германия са се разбрали да установят общ бюджет за Еврозоната. Така тя обяви ключова реформа, която да засили блока, предава  AFP.\r\n„Бюджетът ще бъде реален бюджет с ежегодни приходи и разходи“, заяви френският президент Еманюел Макрон след преговорите си с Меркел. Той допълни, че Париж и Берлин се надяват работата по него да приключи до 2021 г.  Виктор Турмаков", "date": "2018.06.19", "title": "Ангела Меркел: Франция и Германия са съгласни да установят бюджет на Еврозоната"}
{"url": "http://www.focus-news.net/news/2018/06/19/2535927/zamestnik-ministar-valentin-yovev-izvarshi-proverka-na-kamping-koral.html", "text": "Заместник-министърът на регионалното развитие и благоустройството Валентин Йовев заедно с кмета на Община Царево Георги Лапчев, главния архитект на общината Даниел Калудов, изпълнителния директор на Агенцията по геодезия картография и кадастър инж. Михаил Киров, главния секретар на АГКК Емилия Ангелова, началника на СГКК – Бургас инж. Светла Кутлева и началника на РДНСК - Бургас инж. Милен Ненчев направи внезапна проверка на къмпинг „Корал“ във връзка с появили се в медийното пространство сигнали за строителство. Това съобщиха от пресцентъра на Министерство на регионалното развитие и благоустройството.\r\nРезултатите от проверката ще бъдат обобщени в доклад до министъра на регионалното развитие и благоустройството Николай Нанков.", "date": "2018.06.19", "title": "Заместник-министър Валентин Йовев извърши проверка на къмпинг „Корал“"}
{"url": "http://www.focus-news.net/news/2018/06/19/2535925/stara-zagora-v-selo-yagoda-shte-se-provede-initsiativata-lyatno-uchilishte-po-preventsiya.html", "text": "От 8 до 12 юли в село Ягода Превантивно-информационен център по зависимости, с подкрепата на Общински съвет по наркотични вещества, ще постави началото на ежегодно „Лятно училище по превенция“. Това съобщиха от пресцентъра на Община Стара Загора. То се реализира по програма за профилактика на рисково поведение и за трениране на родителски умения. Инициативата е предназначена за подрастващи и младежи (14 - 20-годишна възраст), както и за техните родители. Структурирана е като интензивно практическо обучение – уъркшоп и тренинг.  \r\nЖелаещите да се включат в програмата е необходимо да заявят това най-късно до 25 юни. Необходимо е да изпратят мотивацията си за участие, трите имена на детето, заедно с възрастта му, училището и класа, а родителите трябва да изпратят освен имената си, така и месторабота и телефон за връзка на е-mail: pic.starazagora@abv.bg. Записаните за участие кандидати ще бъдат уведомени до 28 юни, по e-mail и/или телефон и ще получат работната програма. Всички разходи, свързани с настаняването и пребиваването в хотел „Терма“, както и с обучението, се поемат от ПИЦ по зависимости. Транспортът до село Ягода и обратно се обезпечава от всеки участник.  \r\nОсновната цел на „Лятното училище по превенция“ е предпазване на подрастващите и младежите в училищна възраст от отчуждение, изолация, несигурност, които са предпоставки за рисково поведение. Фокусът на превенцията е насочен и към родителите, за да могат да намалят риска от злоупотреба с психоактивни вещества от децата си. \r\nВ кампанията ще се включат високо квалифицирани обучители - Анна Швед и Анджей Майхер, и двамата са с ценен опит и висока експертност в областта на превенцията на зависимости. Двамата са част от събитието благодарение на добрата съвместна работа на ПИЦ – Стара Загора и полската Фондация „Стефан Батори“, уточняват организаторите.", "date": "2018.06.19", "title": "Стара Загора: В село Ягода ще се проведе инициативата „Лятно училище по превенция“"}
{"url": "http://www.focus-news.net/news/2018/06/19/2535929/burgas-s-normalna-intenzivnost-se-osashtestvyava-dvizhenieto-na-avtomobili-v-oblastta.html", "text": "С нормална интензивност се осъществява движението на автомобили в област Бургас, съобщи за Радио „Фокус“ – Бургас дежурният в Областно пътно управление-Бургас. Пътищата са сухи и нормално проходими. Видимостта е отлична. \r\nВременно са въведени няколко ограничения за движение на МПС. Ограничението се въвежда заради извършването на ремонтни дейности на асфалтовата настилка. Движението по пътя Варовник – Вълчаново ханче от км 20+000 до 39+200 е ограничено за МПС над 10 т. поради стесняване на пътното платно. Срокът е до 31.12.2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът също е до 31 декември тази година. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е до края на годината.\r\nС нормална интензивност се осъществява движението по централните бургаски улици и булеварди „Христо Ботев“ и „Демокрация“. Нормално е движението по булевардите „Сан Стефано“, „Стефан Стамболов“ и „Тодор Александров“. По-интензивен е автомобилният трафик в комплекс „Славейков“ по ул. „Янко Комитов“ и на кръстовището между ул. „Спортна“ и „Тодор Александров“.\r\nВеселина НИКОЛОВА", "date": "2018.06.19", "title": "Бургас: С нормална интензивност се осъществява движението на автомобили в областта"}
{"url": "http://www.focus-news.net/news/2018/06/19/2535930/afp-emanyuel-makron-prizova-za-evropeyska-reaktsiya-sreshtu-migrantskata-kriza.html", "text": "Президентът на Франция Еманюел Макрон призова към „европейска реакция“ за миграционната криза, предава  AFP.\r\n„ЕС се нуждае от европейска реакция за миграционното предизвикателство“, заяви Макрон. „Такава с повече капацитет за следене на границите и с механизъм за създаване на повече солидарност извън и вътре в Съюза“, уточни той. Виктор Турмаков", "date": "2018.06.19", "title": "AFP: Еманюел Макрон призова за „европейска реакция“ срещу мигрантската криза"}
{"url": "http://www.focus-news.net/news/2018/06/19/2535932/varna-ot-nachaloto-na-lyatoto-ne-sa-podavani-signali-za-vodni-intsidenti-v-rayona-na-grada.html", "text": "От началото на летния сезон не са подавани сигнали за удавници и водни инциденти във Варна и курортите в района на града. Това съобщи за Радио „Фокус“ – Варна д-р Иван Иванов, управител на Диагностично-консултативния център 1 „Света Клементина“-Варна, който осигурява здравното обслужване по плажовете. По думите му причината за това да няма инциденти до момента е в малкия брой на летовниците през делничните дни и в по-ниската засега температура на водата. Единствените сигнали, на които са реагирали медиците са за плажуващи, на които им е прилошало заради топлото време. По думите на д-р Иванов през почивните дни е оказана помощ и на един летовник, вдигнал високо кръвно налягане, докато е бил край морския бряг. Пациентът е отведен за лечение в болнично заведение.\r\nДиана СТОЕВА", "date": "2018.06.19", "title": "Варна: От началото на лятото не са подавани сигнали за водни инциденти в района на града"}
{"url": "http://www.focus-news.net/news/2018/06/19/2535918/balgariya-i-slovakiya-nastoyavat-es-da-otchete-interesite-na-vsyaka-darzhava-chlenka-pri-priemaneto-na-paketa-mobilnost.html", "text": "Европейският съюз трябва да отчете интересите на всички държави членки при приемането на правилата за командироване на работници в т. нар. пакет „Мобилност“. Около това мнение се обединиха президентът Румен Радев и премиерът на Словашката република Петер Пелегрини, които се срещнаха днес в рамките на официалното посещение на българския държавен глава в Братислава, съобщиха от прессекретариата на държавния глава. \r\n\"Ако не се отчетат съображенията на българските превозвачи, има риск хиляди наши граждани да останат без работа, което ги превръща в потенциални емигранти\", заяви Румен Радев. Той и премиерът на Словакия бяха единодушни, че кохезионната политика на ЕС трябва да бъде активно продължена, за да се постигне баланс в развитието на отделните региони в Общността. Средствата за кохезия трябва да бъдат обвързани с конкретни критерии като водещ да е БВП на глава от населението. Словашкият премиер изрази позицията, че ако европейските средства за една страна бъдат намалени, трябва да бъде допусната гъвкавост при разпределението им, като съответната държава сама да може да определя приоритетите си при използването на тези пари.  \r\nПетер Пелегрини изрази пред президента Румен Радев подкрепата на Словакия за членството на България в Шенген, в Еврозоната и в ОИСР. \r\nБългарският президент и словашкият премиер споделиха общия ангажимент на двете страни да продължат да работят за премахването на двойните стандарти в храните на европейския пазар, което оценяват като приоритет и ще координират усилията си в тази кауза.", "date": "2018.06.19", "title": "България и Словакия настояват ЕС да отчете интересите на всяка държава членка при приемането на пакета \"Мобилност\""}
{"url": "http://www.focus-news.net/news/2018/06/19/2535936/evrodeputatat-georgi-pirinski-investitsiite-za-preodolyavane-na-neravenstvata-vse-oshte-nereshen-problem.html", "text": "Европейската инвестиционна банка организира дискусия по проблемите на социалните инвестиции и ролята на европейския бюджет след 2020 г. В дискусията взе участие евродепутатът-социалист Георги Пирински, съобщиха от пресофиса на евродепутата.\r\nТой акцентира върху три момента: \r\n- налице е огромен недостиг на инвестиции, необходими за решаване на острите проблеми на хората най-засегнати от кризата, както и за социална защита и социални грижи, включително за децата и за дългосрочно нуждаещи се, за социални жилища, както и за услуги подпомагащи намирането на работа и обучение за безработните;\r\n- в предложенията на Европейската комисия за следващия финансов период 2021-2027 г. бюджетът за социална политика е по-малък в сравнение с този за настоящия период, като се търси компенсация чрез използването на различни възможности за финансиране, включително комбинирането на безвъзмездно финансиране със заеми и банкови гаранции;\r\n- следва обаче да е ясно, че различните финансови инструменти не могат да заместят грантовото финансиране за реализиране на социални проекти, което следва да остане основната форма за целта и през следващия програмен период. \r\nПирински подчерта, че като цяло възникват съществени въпроси, свързани с програмирането, насочването на необходимите бюджетни средства, комбинирането им с различни форми на финансиране и реализирането на съответните инвестиции в полза на крайните бенефициенти.", "date": "2018.06.19", "title": "Евродепутатът Георги Пирински: Инвестициите за преодоляване на неравенствата - все още нерешен проблем"}
{"url": "http://www.focus-news.net/news/2018/06/19/2535931/dvizhenieto-v-uchastak-ot-patya-sevlievo-gabrovo-v-rayona-na-selo-novakovtsi-e-ogranicheno-za-vsichki-mps-poradi-remont-na-patno-saorazhenie.html", "text": "Добри са условията за пътуване на територията на област Габрово. Това съобщиха за Радио „Фокус“-Велико Търново от Областно пътно управление-Габрово. Пътните настилки са сухи. Времето е слънчево. Температурата на въздуха е 29°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по пътя граница с област Ловеч – Кормянско - Малък Вършец – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа пътя Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението в участък от пътя Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация.\r\nпреминаването в участък от пътя Севлиево – Драгановци се осъществява с повишено внимание  поради извършване на строително-монтажни работи. Движението по пътя Габрово – Стоманеците  се осъществява с повишено внимание поради пропаднал участък на асфалтова настилка. Една от лентите е стеснена, поставена е сигнализация. Срокът на въведената организация е до 30 юни.\r\nДвижението в участък от пътя Севлиево – Габрово, в района на село Новаковци, е ограничено за всички МПС поради ремонт на пътно съоръжение. Обходният маршрут е през селата Горна Росица, Райновци, Враниловци и град Севлиево. Трафикът по направление Севлиево – Габрово е пренасочен през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация.\r\nНадежда КРЪСТЕВА", "date": "2018.06.19", "title": "Движението в участък от пътя Севлиево – Габрово, в района на село Новаковци, е ограничено за всички МПС поради ремонт на пътно съоръжение"}
{"url": "http://www.focus-news.net/news/2018/06/19/2535939/gd-granichna-politsiya-trafikat-na-gkpp-kulata-gkpp-kapitan-andreevo-i-gkpp-dunav-most-ruse-e-intenziven-na-izhod-za-tovarni-avtomobil.html", "text": "Трафикът на ГКПП \"Кулата\" на българо-гръцката, ГКПП \"Капитан Андреево\" на българо-турската и ГКПП \"Дунав мост-Русе\" на българо-румънската граница е интензивен на изход за товарни автомобили. Това съобщиха от пресцентъра на ГД \"Гранична полиция\"\r\nНа българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.06.19", "title": "ГД \"Гранична полиция\": Трафикът на ГКПП \"Кулата\", ГКПП \"Капитан Андреево\" и ГКПП \"Дунав мост-Русе\" е интензивен на изход за товарни автомобил"}
{"url": "http://www.focus-news.net/news/2018/06/19/2535933/press-24-makedoniya-komisiyata-po-evropeyskite-vaprosi-v-makedonskiya-parlament-prie-proektozakona-za-ratifitsirane-na-sporazumenieto-za-imeto.html", "text": "Министърът на външните работи Никола Димитров един час говори за процеса за решаване на спора с името, обяснявайки  постигнатото споразумение с Гърция почти член по член пред членовете на парламентарната комисия по европейските въпроси, която прие проектозакона  за ратифициране на споразумението, предава македонската медия  Press 24.\r\nВ своето обръщение Димитров заяви, че тези дни са исторически за Македония. Текстът на договора, според него, е отговорност и патриотизъм.\r\n„Важно е да направим всичко възможно, за да уведомим Гърция своевременно, че няма възражения. Ясно е защо европейското знаме присъства на проектозакона“, заяви министърът.\r\nДимитров допълни, че решението за прекратяване на спора е взето без натиск от страна на Запада. Според него новата политика на отговорност и прозрачност въвежда Македония в просперитет, по-голяма стабилност, сигурност.\r\nВицепремиерът и министър на отбраната Радмила Шекеринска, посланикът на Холандия в Скопие, други представители на дипломатическия корпус и ЕС присъстваха на сесията на Комисията. \r\nСесията се проведе без присъствието на опозицията ВМРО-ДПМНЕ, която не участва в дейността  на Парламента след споразумението с Гърция за името. Виктор Турмаков", "date": "2018.06.19", "title": "Press 24 (Македония): Комисията по европейските въпроси в македонския парламент прие проектозакона за ратифициране на споразумението за  името"}
{"url": "http://www.focus-news.net/news/2018/06/19/2535940/ministar-neno-dimov-ne-moga-da-razbera-zashto-kazusat-pirin-e-hiper-interesen-pri-polozhenie-che-imame-seriozni-problemi-kato-zamarsyavaneto-na-vazduha.html", "text": "Не мога да разбера защо казусът „Пирин” е хипер интересен при положение, че имаме сериозни проблеми като замърсяването на въздуха, които са световни проблеми. Това каза министърът на околната среда и водите Нено Димов в предаването „Лице в лице” по бТВ. По думите му всеки подобен проблем тръгва от разрешаването му на местно ниво. „Като говорим за плаж Болата, за Генерал Тошево, за Банско – местната общност трябва да има ясен приоритет. Ние се съобразяваме с тях”, поясни Димов.\r\nПреди време главният прокурор се намеси в казуса „Пирин”, като препоръча премиера да промени концесионния договор за ски-зона Банско и да следи фирмата да спазва площта по споразумението, която е надхвърлена с над 65 хектара.\r\nСпоред Димов безспорно трябва да се върви в тази посока и да екоминистерството да се съобрази с прокуратурата. „Рано е да се говори за наказания и санкции, защото трябва да видим какво точно е констатирала проверката на прокуратурата”, допълни Димов.\r\nЗа това дали има дюни на плаж „Корал”, той коментира, че „Корал\" е извън юрисдикцията на Министерството на околната среда и водите, а се следи от Министерството на туризма. По думите му отговорността да се отразят дюни в кадастъра е на регионалното министерство.", "date": "2018.06.19", "title": "Министър Нено Димов: Не мога да разбера защо казусът „Пирин” е хипер интересен, при положение, че имаме сериозни проблеми като замърсяването на въздуха"}
{"url": "http://www.focus-news.net/news/2018/06/19/2535938/vidinskiyat-okrazhen-sad-opravda-i-chetirimata-obvinyaemi-po-deloto-za-vzriva-v-zavod-midzhur-pri-koyto-zaginaha-15-dushi-obzor.html", "text": "Видинският окръжен съд оправда и четиримата обвиняеми по делото за взрива в завод „Миджур“, при който загинаха 15 души. Днес бе прочетена от съдията по делото Владимир Стоянов присъдата на обвиняемите Ивелина Бахчеванова, секретар на междуведомствената комисия към Министерство на икономиката, Божидар Василев, бивш началник на отдел в Главна дирекция „Охранителна полиция“ към МВР, Палма Иванова, отговаряща за безопасността на труда в завод „Миждур“ и собственикът Валери Митков. Те бяха оправдани по всички повдигнати обвинения. Съдията по делото Владимир Стоянов в продължение на 2 часа чете присъдата. След това при затворени врати бе постановена мярка „подписка“ и за четиримата обвиняеми. Те не могат да напускат страната до окончателното приключване на делото. Мирослав Костов, прокурор по делото заяви, че в 15-дневен срок ще обжалват присъдата пред Софийския апелативен съд. \"По някои от повдигнатите обвинения на 4-мата обвинения се надявах да има осъдителни присъди. Мисля, че на втората инстанция присъдата няма да остане в този вид“, заяви Мирослав Костов. \"Част от подсъдимите нямат връзка с взрива и със загиналите хора, а по делото още в досъдебното производство не е изяснена причината за взрива\", каза адвокат Стефанова, защитник на обвиняемия Валери Митков, който е собственик на  АД „Видекс“, стопанисвало завода в Горни Лом. Самият собственик, чийто син също загива при този взрив, заяви след прочитане на присъдата, че има външна намеса за този взрив. Той посочи, че няма други доказателства, че взривът е станал по друг начин и това се е доказало в процеса на съдебното дирене. „Грешката е в това, че прокуратурата насочи усилията си да обвини хора, които нямат нищо общо със случилия се трагичен инцидент. Причината за аварията трябва да се търси другаде – това е външна намеса“, заяви Валери Митков. Той допълни, че технологичният процес не позволява при грешка на един или няколко служители при една или няколко противопехотни мини да доведе до трагичния инцидент, който е станал в завод „Миджур“. „Това се доказва както с теоретични изчисления, така и от проведените полигонни експерименти, които доказаха, че една или няколко мини не могат да бъдат причина за този трагичен инцидент\", посочи Митков. Според него това се установява и от експертизата по делото. Адвокатът на Валери Митков Златка Стефанова заяви, че по делото, още в досъдебното производство не е изяснена причината за взрива и присъдата съответства на това, което бе установено по делото.\r\nПо делото за взрива в завод „Миджур“ са разпитани близо 200 свидетели, 50 са вещите лица, по делото са конституирани близо 50 роднини на загиналите, а самото дело е 180 тома. Две години след взрива в Горни Лом делото влезе във Видинския окръжен съд в началото на 2017 г. Делото се гледа по общия ред при закрити врата заради държавна тайна в материалите по него. Адвокати, представляващи семействата на загиналите при взрива, заявиха, че ще обжалват присъдата.Радио „Фокус“ припомня: На 1 октомври 2014 г. при утилизация на противопехотни мини и последвал взрив в завод „Миджур“ в с.Горни Лом загинаха 15 души – 13 мъже и две жени, сред които и сина на собственика на завода. 11 от загиналите са работници, които са били на смена, 3-ма – от ръководството на акционерното дружество. При взрива пострадаха и 2 жени, които бяха настанени в болница без опасност за живота.   Завод „Миджур“ през 2014 г. е собственост на фирма „Видекс“ АД и е за производство на взривни вещества за граждански цели и утилизация на боеприпаси.\r\nАнна ЛОЗАНОВА", "date": "2018.06.19", "title": "Видинският окръжен съд оправда и четиримата обвиняеми по делото за взрива в завод „Миджур“, при който загинаха 15 души (ОБЗОР)"}
{"url": "http://www.focus-news.net/news/2018/06/19/2535928/mkd-makedonskiya-profesor-po-pravo-predlaga-sporazumenieto-s-gartsiya-da-se-izprati-na-venetsianskata-komisiya.html", "text": "Професорът по право от Македония Гордана Силяновска-Давкова  заяви, че преди да се представи на парламента споразумението с Гърция за промяната на името, правителството трябва да  поиска мнение от Венецианската комисия, предава македонското електронно издание  „МКД“.\r\n„Предложението може да дойде от президента на държавата. Разбира се, ако се стигне до оспорване на конституционността на Закона за ратификация на договора в Конституционния съд на Република Македония, предлагам той да поиска приятелско мнение  от Венецианската комисия“, заяви Силяновска.\r\n„И правителството на Република Македония може да поиска становището на Венецианската комисия за поправките на Конституцията на Република Македония, които ще възникнат от договора, преди да ги представи на Парламента“, допълни тя.\r\nСпоред експертът по право предложенията за становище на Венецианската комисия биха могли да дойдат и от председателя на Народното събрание, парламентарната група на СДСМ, парламентарната група на ВМРО-ДПМНЕ и / или всяка друга депутатка група. \r\nВенецианската комисия е консултативен орган на Съвета на Европа, където Македония е пълноправен член. Виктор Турмаков", "date": "2018.06.19", "title": "„МКД“ : Македонския професор по право предлага споразумението с Гърция да се изпрати на Венецианската комисия"}
{"url": "http://www.focus-news.net/news/2018/06/19/2535942/nimh-utre-shte-bade-predimno-slanchevo.html", "text": "През нощта ще бъде преобладаващо ясно, а утре - предимно слънчево. Това съобщи за Агенция „Фокус“ Мартин Славчев, дежурен синоптик в Националния институт по метеорология и хидрология (НИМХ) към Българската академия на науките (БАН). След обяд ще има временни увеличения на облачността, но само на отделни места за кратко ще превали. Ще духа слаб, в Източна България – до умерен североизточен вятър. Максималните температури ще са предимно между 28° и 33°, в София - около 28°. \r\nПо Черноморието ще бъде предимно слънчево и топло. Ще духа до умерен североизточен вятър. Максималните температури ще са между 24°-28°. Температурата на морската вода е 23-26°. Вълнението на морето ще бъде 2-3 бала.\r\nВ планините ще бъде предимно слънчево. След обяд, главно в масивите от западната половина от страната ще има временни увеличения на облачността и на отделни места краткотрайно ще превали. Ще духа умерен до силен североизточен вятър. Максималната температура на височина 1200 метра ще е около 20°, на 2000 метра - около 14°.\r\nАтмосферното налягане ще се повиши и ще бъде малко по-високо от средното за месеца.\r\nВ четвъртък отново ще бъде предимно слънчево. Късно след обяд над Северна България и планинските райони ще се развие купеста облачност и на места ще превали и прегърми. Дневните температури ще са високи – между 29° и 34°. В петък и събота, под влияние на добре изразен студен атмосферен фронт, отначало над северозападната половина от страната, а през втория ден - над източните и южните райони ще се развива мощна купесто-дъждовна облачност. На много места ще има краткотрайни валежи и гръмотевични бури. В отделни райони валежите ще са интензивни и значителни по количество. Очакват се градушки. С повече слънчеви часове и с високи температури ще бъде в петък в югоизточната половина от страната. С усилване на вятъра от северозапад, в събота в Източна България – и от север, температурите ще се понижат значително – с 5 до 7 градуса и максималните ще са между 21° и 26°.", "date": "2018.06.19", "title": "НИМХ: Утре ще бъде предимно слънчево"}
{"url": "http://www.focus-news.net/news/2018/06/19/2535945/predstoyashti-mezhdunarodni-sabitiya-za-20-yuni-agentsiya-fokus.html", "text": "Германският канцлер Ангела Меркел ще изнесе реч по случай деня на бежанеца.\r\n*** Президентът на Турция Реджеп Тайип Ердоган ще проведе предизборни митинги.\r\n*** Председателят на Съвета на Европа Торнбьорн Ягланд ще проведе среща с руския президент Владимир Путин.\r\n*** Унгарският парламент ще гласува закон, ограничаващ дейността на неправителствените организации, помагащи на бежанците.\r\n*** Координаторът на европейския парламент по Брекзит Ги Верхофстад ще проведе среща с депутати от британския парламент.\r\n*** Председателят на Европейския съвет Доналд Туск ще се срещне с италианския министър-председател Джузепе Конте.\r\n*** Германският канцлер Ангела Меркел е на посещение в Йордания и Ливан.\r\n***", "date": "2018.06.19", "title": "Предстоящи международни събития за 20 юни (Агенция \"Фокус\")"}
{"url": "http://www.focus-news.net/news/2018/06/19/2535944/sofiya-lek-avtomobil-e-blasnal-peshehodets-v-kv-nadezhda-i-e-napusnal-mestoproizshestvieto.html", "text": "Лек автомобил е блъснал пешеходец в кв. „Надежда“ и е напуснал местопроизшествието. Това съобщиха за Агенция „Фокус“ от пресцентъра на МВР. Инцидентът е станал в кв. „Надежда“ в района на кръстовището на улиците „Хан Кубрат“ и „Република“. Сигналът е подаден в 18.40 часа. Пострадал е пешеходец. Екип на „Спешна помощ“ го е транспортирал към болница УМБАЛ „ Царица Йоанна – ИСУЛ“. От МВР уточниха, че има насоки за автомобила и предстои да бъде установен, както и шофьорът.", "date": "2018.06.19", "title": "София: Лек автомобил е блъснал пешеходец в кв. „Надежда“ и е напуснал местопроизшествието"}
{"url": "http://www.focus-news.net/news/2018/06/19/2535934/zamestnik-predsedatelyat-na-gerb-tsvetan-tsvetanov-se-sreshtna-s-obshtinskoto-rakovodstvo-na-partiyata-v-kresna.html", "text": "Заместник-председателят на ГЕРБ и председател на ПГ на партията Цветан Цветанов се срещна с общинското ръководство на ГЕРБ-Кресна. Това съобщиха от пресцентъра на партията. На срещата присъстваха областният координатор на ГЕРБ-Благоевград и народен представител Даниела Савеклиева и депутатите от ГЕРБ Александър Мацурев, Стефан Апостолов и д-р Емил Тончев. На събитието бе обсъдена актуалната политическа обстановка в страната и предстоящите догодина местни и европейски избори.\r\nПо време на разговора Цветан Цветанов изтъкна, че държавата е икономически стабилна, икономиката бележи ръст и доходите се повишават. „Учителите са удовлетворени от увеличението на заплатите им и признават, че младите вече проявяват по-голям интерес към учителската професия”, сподели Цветан Цветанов. Той отбеляза, че доверието към ГЕРБ нараства, защото партията изпълнява предизборните си обещания. Заместник-председателят на ГЕРБ призова представителите на общинското ръководство на партията в Кресна да бъдат посредници на успехите на правителството на Бойко Борисов и управляващото мнозинство в парламента. „Популизмът на нашите опоненти се преодолява само с факти“, обясни Цветанов.\r\nОбластният координатор на ГЕРБ-Благоевград Даниела Савеклиева представи новото общинско ръководство. За общински ръководител е избрана Валентина Таскова, а за организационен секретар Георги Георгиев.", "date": "2018.06.19", "title": "Заместник-председателят на ГЕРБ Цветан Цветанов се срещна с общинското ръководство на партията в Кресна"}
{"url": "http://www.focus-news.net/news/2018/06/19/2535941/afp-frantsiya-i-germaniya-iskat-sporazumenie-za-zavrashtaneto-na-migrantite-v-stranite-ot-es-kadeto-sa-pristignali.html", "text": "Президентът на Франция Еманюел Макрон обяви, че страната и Германия искат споразумение с фронтовите държави на европейската миграционна криза, според което търсещите убежище да се завръщат в страните от ЕС, където са били регистрирани, най-често страните им на пристигане, предава  AFP.\r\n„Франция и Германия ще направят така, че тези, които са регистрирани в страна от Шенген ще бъдат връщани там колкото се може по-бързо там, където са регистрирани за първи път“, заяви Макрон. Той допълни, че се надява да постигне това чрез двустранни и многостранни споразумения.  Виктор Турмаков", "date": "2018.06.19", "title": "AFP: Франция и Германия искат споразумение за завръщането на мигрантите в страните от ЕС, където са пристигнали"}
{"url": "http://www.focus-news.net/news/2018/06/19/2535946/vidin-intenziven-e-trafikat-na-tezhkotovarni-avtomobili-v-posoka-granichen-punkt-dunav-most-2.html", "text": "Интензивен е трафикът на тежкотоварни автомобили в посока граничен пункт „Дунав мост 2“, каза за Радио „Фокус“-Видин дежурният служител в Областно пътно управление-Видин. Движат се предимно тежкотоварни автомобили, най-натоварен е участъкът Дунавци-Видин. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Движението по път III-1411 в участъка с. Буковец – с. Слана бара е ограничено поради авариен ремонт на мост над р. Тополовец. Във Видин трафикът е натоварен в централната част, на входно изходните артерии на града и по бул. “Панония“.\r\nАнна ЛОЗАНОВА", "date": "2018.06.19", "title": "Видин: Интензивен е трафикът на тежкотоварни автомобили в посока граничен пункт „Дунав мост 2“"}
{"url": "http://www.focus-news.net/news/2018/06/19/2535947/balgarskiyat-poslanik-v-moskva-boyko-kotsev-be-udostoen-sas-znaka-na-mvnr-na-rusiya-za-vzaimodeystvie-za-prinosa-mu-v-razvitieto-na-balgaro-ruskite-otnosheniya.html", "text": "На прощалната среща с министъра на външните работи на Руската федерация Сергей Лавров посланикът на България Бойко Коцев беше удостоен със знака на МВнР на Русия \"За взаимодействие\" за големия му принос в укрепването и развитието на българо-руските отношения. Това съобщиха Министерството на външните работи на Руската федерация. На 18 юни министърът на външните работи на Руската федерация Сергей Лавров прие посланика на Република България в Москва Бойко Коцев във връзка с приключването на дипломатическата му мисия. По време на разговора бяха обсъдени актуални аспекти на руско-българското взаимодействие в светлината на засилването на политическия диалог. Бяха отбелязани личните постижения на посланика в насърчаването на двустранното сътрудничество.", "date": "2018.06.19", "title": "Българският посланик в Москва Бойко Коцев бе удостоен със знака на МВнР на Русия \"За взаимодействие\" за приноса му в развитието на българо-руските отношения"}
{"url": "http://www.focus-news.net/news/2018/06/19/2535948/dobrich-akt-za-nezakonen-dobiv-na-tryufeli-e-sastaven-v-darzhavno-gorsko-stopanstvo-general-toshevo.html", "text": "Акт за незаконен добив на трюфели е съставен в Държавно горско стопанство „Генерал Тошево”. Това съобщи за Радио „Фокус” Мина Сарова, специалист в направление „Връзки с обществеността“ в Североизточно държавно предприятие – Шумен. Общо шест акта са съставени при проверки в горите в Добричко. Един от тях е в резултат от обход на територията на „Генерал Тошево”, където горските стражари са установили добив на трюфели без задължителното по закон разрешително. От нарушителя са конфискувани 400 грама гъби трюфел. \r\n2 куб. м незаконно добити дърва за огрев са задържани в обхвата на Държавно ловно стопанство “Тервел”. Служителите на стопанството са съставили общо 5 акта.  Два от тях са за съхранение на церова дървесина без маркировка и съответната документация за законен произход. Останалите три акта са за сеч на клони от сребролистна липа при нерегламентирано бране на билки за стопански цели. С действията си нарушителите са увредили оставащия дървостой, констатирали горските стражари. През изминалата седмица в горските и ловни стопанства към Североизточно държавно предприятие са извършени 459 проверки. 166 от тях са на обекти за добив на дървесина, 173 – на превозни средства, а 120 на физически лица, от които 7 са любители на риболова.\r\nЖулиета НИКОЛОВА", "date": "2018.06.19", "title": "Добрич: Акт за незаконен добив на трюфели е съставен в Държавно горско стопанство „Генерал Тошево”"}
{"url": "http://www.focus-news.net/news/2018/06/19/2535935/the-washington-post-arabskata-koalitsiya-obvini-iran-che-vaorazhava-buntovnitsite-v-yemen.html", "text": "Представителите на водената от Саудитска Арабия коалиция, бореща се срещу шиитските бунтовници в Йемен демонстрира оръжие, взето от бойните полета в страната, и съобщиха че то е предоставено на антиправителствените сили от Иран, пише  The Washington Post.\r\nИран отрича да въоръжава бунтовниците, познати като хути, въпреки докладите на ООН и на западните държави, свързващи Техеран с арсенала на бунтовниците.\r\nОръжието, демонстрирано в  Абу Даби включва безпилотни летателни апарати, снайпер, мини, маскирани като камъни и дори дистанционно управляем кораб, пълен с експлозиви, който не успява да се детонира. \r\nКонференцията, на която е представено оръжието се провежда, докато коалицията води настъпление срещу контролираното от хутите пристанище Ходейда, което е критикувано от международните правозащитни организации като такова, което не щади цивилните.  Виктор Турмаков", "date": "2018.06.19", "title": "The Washington Post: Арабската коалиция обвини Иран, че въоръжава бунтовниците в Йемен"}
{"url": "http://www.focus-news.net/news/2018/06/19/2535951/umbal-tsaritsa-yoanna-isul-blasnatiyat-peshehodets-v-stolichniya-kv-nadezhda-e-bez-opasnost-za-zhivota.html", "text": "Блъснатият пешеходец в столичния кв. „Надежда“ е без опасност за живота. Това съобщиха за Агенция „Фокус“ от пресцентъра на УМБАЛ „Царица Йоанна – ИСУЛ“. От там уточниха, че в болничното заведение е бил докаран мъж. Той е без непосредствена опасност за живота, в момента се уточнява състоянието му.„Фокус“ припомня: По-рано към 18.40 часа в района на кръстовището на улиците „Хан Кубрат“ и „Република“ в столичния кв. „Надежда“ лек автомобил блъсна пешеходец и напусна местопроизшествието. От МВР уточниха, че има насоки за автомобила и предстои да бъде установен, както той, така и шофьорът, предизвикал пътния инцидент.", "date": "2018.06.19", "title": "УМБАЛ „Царица Йоанна – ИСУЛ“: Блъснатият пешеходец в столичния кв. „Надежда“ е без опасност за живота"}
{"url": "http://www.focus-news.net/news/2018/06/19/2535943/nezavisen-makedoniya-predsedatelyat-na-glasat-na-makedoniya-iska-razpuskane-na-makedonskiya-parlament.html", "text": "Университетският преподавател и председател на „Гласа на Македония“ Сълза Гърчева заяви, че гласът на протестиращите срещу договора за името ще достигна до всичко, предава македонският   „Независен Вестник“.\r\n„Това е нещо, в което не вярвах: по протестиращите бяха хвърлени 30 зашеметяващи гранати. Виждам, че никой не се уплаши, никой не се страхува, нито от зашеметяващи гранати, нито от етикети, че сме били националисти, примитивни хора, фашисти. Играта е открита, фашизмът е при тях. Те искат да създадат мъртвородено, фашистко творение, несъществуващо създание. Няма да позволим да не бъдем погребани в македонските православни гробища“, заяви Гърчева.\r\nТя каза на протестиращите, че е внучка на Ацо Шопов  (Югославски поет и преводач, член на Македонската академия на науките и изкуствата. Смятан е за един от основоположниците на модерната македонска поезия. – бел.ред) и говори за неговата поетична творба .\r\n„ Те искат да нямаме минало. Докато имаме умни, интелигентни, добри, трудолюбиви, честни хора, хора, които знаят какво е право, какво е конституция, с техния  камък ще удряме по тяхната глава“, допълни Гърчева.\r\n„Няма да си тръгнем, докато не се разпусне ненационалния парламент.  Правителството не е законно, защото парламентът не е легитимен. Това е исторически момент на нашето поколение“, заключи тя. Виктор Турмаков", "date": "2018.06.19", "title": "„Независен“  (Македония): Председателят на \"Гласът на Македония\" иска разпускане на македонския парламент"}
{"url": "http://www.focus-news.net/news/2018/06/19/2535950/zam-predsedatelyat-na-gerb-tsvetan-tsvetanov-v-simitli-chrez-politikite-koito-realizirame-i-uvelichenieto-na-zaplatite-uspyahme-da-napravim-uchitelskata-profesiya-po-atraktivna-za-mladite.html", "text": "Чрез политиките, които реализираме, и увеличението на заплатите успяхме да направим учителската професия по-атрактивна за младите. Това каза в Симитли зам.-председателят на ГЕРБ и председател на парламентарната група на партията Цветан Цветанов, предаде репортер на Радио „Фокус“ – Пирин. Той обясни, че особено за малките общини всичко това е било много важно, тъй като на много места досега са преподавали предимно по-възрастни хора. \r\nЦветанов коментира, че Община Симитли се развива много добре през последните години, а доизграждането на автомагистрала „Струма“ ще спомогне за развитието на бизнеса и икономиката в града и региона. „Освен това ще намалим броя на пътнотранспортните произшествия и вредните емисии. За да има развитие в дадена община, трябва да се изгради добра бизнес среда, а магистралата ще спомогне за това“, подчерта Цветанов. Той даде висока оценка за народния представител от Симитли Стефан Апостолов и кмета на града Апостол Апостолов, като каза, че тяхната работа показва, че когато има диалог и комуникация, проблемите могат да бъдат решени. \r\nЦветанов коментира, че е много важно политическите партии в страната да работят заедно по темите, които касаят националните интереси. „Омразата в политиката не води до успех. Трябва да има разумно говорене и обсъждане на идеи, за да може да решаваме всички важни въпроси“, допълни Цветанов. С актива на ПП ГЕРБ – Симитли, общинското ръководство, кметове на селата в общината, някои от които са членове на БСП и ДПС, както и с граждани, бяха дискутирани и други актуални теми, сред които - стабилността на страната, икономическия растеж и успешните политики, реализирани по време на Българското председателство на Съвета на Европейския съюз (ЕС).\r\nКметът на Симитли Апостол Апостолов благодари на Цветан Цветанов за посещението и каза, че Общината е пример за това как трябва да се работи в единство. За пример той посочи, че в Общински съвет – Симитли, съветниците гласуват единодушно за развитието на града и малките населени места. Апостолов отбеляза, че за Община Симитли европейската солидарност е много важна, тъй като към момента тя има спечелени 6 проекта по линия на ЕС, три от които са по Оперативна програма „Развитие на селските райони“. Кметът на Симитли добави, че автомагистрала „Струма“ наистина е много важна, а най-добрата новина за общината е, че по линия на трасето ще бъде реновиран мостът в Симитли, а освен това ще бъде подобрен и пътят Симитли – Брежани – Мечкул – Сенокос – Стара Кресна - Кресна, единственият, който съпътства трасето на автомагистралата. Апостолов постави и въпроса, че трябва да се помисли за възнагражденията в общинската администрация.\r\nОт своя страна депутатът Стефан Апостолов каза, че последователно реализира поетите ангажименти към обществеността, като дарява и част от заплатата си за двойки с репродуктивни проблеми. Той добави, че също така от понеделник ще започне ремонт на детската градина в Черниче.\r\nОбластният координатор на ПП ГЕРБ за Благоевград и народен представител Даниела Савеклиева представи новото общинско ръководство на партията в Симитли, с председател Лилияна Айкова.\r\nВ Симитли заедно с Цветан Цветанов бяха и депутатите Александър Мацурев, Стефан Апостолов и д-р Емил Тончев.\r\nЛивия НИНОВА", "date": "2018.06.19", "title": "Зам.-председателят на ГЕРБ Цветан Цветанов в Симитли: Чрез политиките, които реализираме, и увеличението на заплатите успяхме да направим учителската професия по-атрактивна за младите"}
{"url": "http://www.focus-news.net/news/2018/06/19/2535937/makfaks-makedoniya-nikola-dimitrov-zayavi-che-vsichki-obichame-rodinata-i-iskame-da-zapazim-neynata-identichnost.html", "text": "Проектозаконът за ратифициране на решаването на спора за името на Македония е пред Комитета по европейските въпроси, където изслушването се провежда без присъствието на опозицията, предава македонското електронно издание  „Макфакс“.\r\nВ презентацията си министър на външните работи Никола Димитров подчерта, че „ако искаме да направим всичко, което можем, за да хванем европейския влак, е необходимо своевременно да информираме Гърция, за да може тя да уведоми Съвета на ЕС, че изтегля забележките си за влизането на Македония в ЕС и НАТО“. Виктор Турмаков", "date": "2018.06.19", "title": "„Макфакс“ (Македония): Никола Димитров заяви, че „всички обичаме родината и искаме да запазим нейната идентичност“"}
{"url": "http://www.focus-news.net/news/2018/06/19/2535956/spetsializiraniyat-nakazatelen-sad-othvarli-iskaneto-na-petar-moskov-da-bade-prekrateno-deloto-za-turskite-vaksini.html", "text": "Специализираният наказателен съд отхвърли искането на защитата на бившия здравен министър Петър Москов да бъде прекратено делото за бартера с турските ваксини, предаде БНР. Според съда няма съществени процесуални нарушения, които да пречат на Москов, заместника му Адам Персенски и другите трима подсъдими в процеса да разберат в какво са обвинени, за да могат пълноценно да реализират защита си. Според съдебния състав от обвинителния акт става ясно както какви точно финансови щети е понесло Здравното министерство от бартера с ваксините, така и какви са нематериалните щети. \r\nСпоред съдебния състав те са свързани с разколебаното доверие към здравното министерство и към имунизационния календар. Нещо, с което, след като чу определението, бившият здравен министър Петър Москов категорично не се съгласи и обеща да го опровергае със статистика.\r\nВъпреки че подсъдимите имат право да обжалват отказа на Специализирания наказателен съд да прекрати делото, това най-вероятно няма да се случи. Самият Москов заяви, че иска делото да започне час по-скоро, за да може по-бързо да стане ясно, че престъпление няма.\r\nНа следващото заседание (12 септември), ще стане ясно дали процесът ще се гледа по съкратената процедура. Адвокатът на Петър Москов иска да не се разпитват близо 3/4 от свидетелите. Адвокат Менко Менков обаче държи на разпита в съдебната зала на министрите от кабинета „Борисов“ 2, които даваха показания в началото на досъдебното производство, и задължително на разпита на настоящия премиер Бойко Борисов.", "date": "2018.06.19", "title": "Специализираният наказателен съд отхвърли искането на Петър Москов да бъде прекратено делото за турските ваксини"}
{"url": "http://www.focus-news.net/news/2018/06/19/2535973/kyustendil-zhitnite-kulturi-v-regiona-ne-sa-dostignali-do-vosachna-zryalost.html", "text": "Житните култури в Кюстендилския регион не са достигнали до восъчна зрялост. Това съобщиха за Радио „Фокус” – Кюстендил от Областна дирекция „Земеделие” - Кюстендил. На този етап в областта не са предприети дейности по жътвата на зърнените култури. Те са в добро физиологично и фитосанитарно състояние. Площите с пролетен ечемик в областта са 5 175 дка, а с овес – 7 160 дка. Областна дирекция „Земеделие” организира ежемесечни проверки на селскостопанската техника, участваща в обработката на засадените на територията на областта земеделски култури. В проверките участват представители и на противопожарните служби.\r\nВенцеслав ИЛЧЕВ", "date": "2018.06.19", "title": "Кюстендил: Житните култури в региона не са достигнали до восъчна зрялост"}
{"url": "http://www.focus-news.net/news/2018/06/19/2535972/ventseslava-genova-ruo-varna-dokumenti-za-uchastie-v-klasiraneto-za-priem-v-viii-klas-mogat-da-se-podavat-na-hartien-nositel-i-po-elektronen-pat.html", "text": "Документи за участие в класирането за прием в VIII клас в държавните и общински училища в област Варна могат да се подават на хартиен носител и по електронен път. Това каза за Радио „Фокус“ – Варна Венцеслава Генова, началник на Регионалното управление на образованието (РУО) във Варна. Учениците и родителите подават документите за кандидатстване на хартиен носител в училищата, центрове – гнезда, в които се приемат документи за участие в класирането, самостоятелно по електронен път на два електронни портала – priem.mon.bg или 7klas.mon.bg, както и по електронен път в училищата, в които са завършили основно образование на същите два електронни портала. Венцеслава Генова отбеляза, че трябва да се подава само едно заявление по електронен път или на хартиен носител. \r\n„При електронното подаване на заявление  е важно да отбележим, че ако кандидатът желае да заеме място по държавния план-прием в професионалните гимназии, трябва да прикачи сканирано копие и на медицинското удостоверение, от което е видно, че професията и специалността, за която кандидатства, не е противопоказна на неговото здравословно състояние. Когато се кандидатства в специализирани училища на Министерството на културата или Министерството на спорта, се изискват и специални документи. На хартиен носител заявления могат да се подават чрез комисиите, които са назначени в четирите училища  – центрове“, посочи Венцеслава Генова. Тя припомни, че ученици от други региони подават документи за участие в държавния план-прием за училищата от регион Варна в ОУ „Цар Симеон I“. Учениците от други региони могат да подават заявления и електронно от домовете си, без да се налага да посещават посоченото училище във Варна. Работното време на комисиите в училищата – центрове за приемане на заявления за участие в първо и трето класиране е от 9.00  до 17.30 часа.\r\nМарияна ВАЛЕНТИНОВА", "date": "2018.06.19", "title": "Венцеслава Генова, РУО – Варна: Документи за участие в класирането за прием в VIII клас могат да се подават на хартиен носител и по електронен път"}
{"url": "http://www.focus-news.net/news/2018/06/19/2535974/publichen-debat-za-tova-dali-poslaniyata-na-institutsiite-na-evropeyskiya-sayuz-uspyavat-da-dostignat-do-grazhdanite-se-provede-v-sofiya-obzor.html", "text": "Публичен дебат за това дали посланията на институциите на Европейския съюз успяват да достигнат до гражданите се проведе в София. Дискусията беше под надслов „ЕС, ЕК, ЕИФ - Е, И? Как да (не)комуникираме по европейски теми\" и в нея участие взеха ръководителят на Представителството на Европейската комисия в България Огнян Златев, съветникът генерална дирекция „Комуникации“ в Европейската комисия Робърт Солтиг и д-р Ралица Ковачева, преподавател към Факултета по журналистика и масови комуникации в СУ \"Св. Климент Охридски\". Те се обединиха около тезата, че гласът на гражданите винаги се е чувал в ЕС и това ще продължава да бъде така. \r\n„Парламентите на отделните държави могат да оказват известен натиск върху Европейската комисия, така че гласът на гражданите на ЕС винаги се чува. Но Европа трябва да бъде обект на много широк дебат. Дебат, който трябва да бъде убедителен. Трябва да участваме много по-активно в дискусии – особено онези хора, които не са убедени в смисъла за гласуването за нов европейски парламент“, коментира Солтинг.Огнян Златев посочи, че случаят с българската крава Пенка, която премина незаконно границата на Съюза и прекара няколко дни на сръбска територия, е показал, че ЕС има правила, които са направени така, че да служат на хората. „Естествено, че правилата са създадени, за да могат да предпазват интересите на мнозинството, но винаги я има и човешката страна на въпроса и съм безкрайно доволен за постигнатото разрешение на случая. Това е добър пример, че имаме правила, които са спазват“, каза още той и уточни, че поуката е, че ЕС успява да запази интересите на хората и едновременно с това да отговори на нуждите на отделния гражданин.\r\nНа въпрос как ЕК следи за изпълнението на европейските проекти, Златев отговори: „Европейската комисия не е пъдар и не може да следи за всеки един европейски проект, отговорността за това как се изразходват средствата е на всяка държава. Ние проверяваме всеки един сигнал, който получаваме, и по най-бързия начин го изпращаме на съответните служби – било то на ЕК, било то на българската администрация. Това, което зависи от нас, ние го правим добросъвестно“. \r\nВъв връзка с начините на разпространение на европейските идеи сред гражданите, Златев обясни: „Опитахме се да направим шофьорите на таксита посланици на европейската идея, но се оказа, че не можем да намерим достатъчно интелигентни шофьори на таксита. Но се оказа, че във Франция например това може да се случи с фризьорки и козметички“. Той допълни, че трябва още от училище да се възпитава у младите хора европейски дух, а не те да бъдат оставяни под влиянието на телевизии от други континенти. „Няма как обаче да се създаде общоевропейска телевизия, защото това би било директна намеса в свободния пазар“, отговори Златев на запитване дали се разглежда такава възможност.\r\nОбект на дискусия беше и темата за предложението за нова многогодишна финансова рамка на ЕС. Златев обясни, че тя ще накара държавите-членки да поемат повече отговорност. „Ние сме в съвсем нов и различен исторически момент от онзи, когато ЕС е бил създаден. За тези повече от 60 г. нещата са се променили, сменили са се поколенията. И младите хора приемат всичко за даденост. Но трябва да си припомним, че ние сами носим отговорност за света около себе си. Затова бюджетът, който е предложен от ЕС, е да се поеме повече отговорност“, коментира той и посочи, че тепърва предстои защитаването на този бюджет. „Но по начина, по който е предложена новата рамка, можем да кажем, че България ще бъде облагодетелствана“, каза Златев и обясни, че около 8% повече са средствата, предвидени за страната ни.\r\nВ публичния дебат взеха участие десетки граждани на София. Огнян Златев уточни, че предстои провеждането на подобни дискусии в цялата страна през юли и август.\r\nЦветилена СИМЕОНОВА", "date": "2018.06.19", "title": "Публичен дебат за това дали посланията на институциите на Европейския съюз успяват да достигнат до гражданите се проведе в София (ОБЗОР)"}
{"url": "http://www.focus-news.net/news/2018/06/19/2535953/nova-tv-makedoniya-predsedatelyat-na-parlamentarnata-komisiya-po-evropeyski-vaprosi-na-makedonskiya-parlament-zayaviche-izborat-na-stranata-e-tya-da-bade-obshta-tsyalostna-suverenna-i-evroatlanticheska.html", "text": "Председателят на парламентарната комисията по европейските въпроси на македонския парламент и депутат от ДСИ Артан Груби заяви по време на заседание, че той, заедно с всички партийни лидери от управляващата коалиция и парламентарното мнозинство посвещават всеки ден на бъдещите поколения. Според него това бъдеще може да се гарантира единствено ако Македония стане част от Европейския съюз и НАТО, предава македонската електронна медия  „НОВА ТВ“.\r\n„Направихме нашия съвместен избор и изборът ни е единственият, общ, съвместен елемент на суверенната евроатлантическа република Македония. Това е нашият избор“,  подчерта Груби.\r\nТой припомни няколко трудни решения от миналото, като референдума за независимост, и оттеглянето на ЮНА от Македония, подписването на Рамковото споразумение и последващото промяна на Конституцията за изпълнението му. Виктор Турмаков", "date": "2018.06.19", "title": "„НОВА ТВ“ (Македония): Председателят на парламентарната комисия по европейски въпроси на македонския парламент заяви,че изборът на страната е тя да бъде обща,  цялостна, суверенна и евроатлантическа,"}
{"url": "http://www.focus-news.net/news/2018/06/19/2535949/kaloyan-pargov-bsp-sofiya-vcherashnata-burya-fandakova-otnese-vidimite-rezultati-na-upravlyavashtite-v-sofiya-obzor.html", "text": "\"Вчерашната буря \"Фандъкова\" отнесе видимите резултати на управляващите в София\". Това каза лидерът на столичните социалисти Калоян Паргов на пресконференция по повод проливния дъжд в понеделник привечер. Едночасовият обилен валеж наводни обектите, които са гордост за управлението на ГЕРБ в столицата - метростанциите, ремонтираните подлези, НДК и улиците и булевардите в централната част на София. Председателят на групата на социалистите в СОС показа пред журналистите снимки на наводнените обекти, правени от граждани и споделени в социалните мрежи.\r\n\"След като ни осигуриха възможност да плуваме с гумени лодки по \"Цариградско шосе\", а после дъждовни капки като куршуми пробиха настилката на ремонтирания булевард \"Черни връх\", сега бурята \"Фандъкова\" превърна София във Венеция, припомни Калоян Паргов. - За поредна година ставаме свидетели на управленската немощ на ГЕРБ в града ни. Слава Богу, че няма жертви! След всичко това, кметът днес говори какво предстои да бъде направено. Добре познатият кризисен пиар, който омаловажава случилото се, замита го под килима и обещава светло бъдеще. Категорично заявявам, че градът ни няма как да бъде управляван с пиар и с формални планове за реакция при бедствия и аварии. Затова настояваме за извънредна сесия на СОС. На нея кметът да обясни как Столична община осигурява превенция на гражданите срещу подобни явления. Защото по официални данни на метеоролозите, бурята в понеделник вечерта не е била нещо необичайно. Ако не докаже, че наистина може да управлява града, да се оттегли и да ни освободи от собствената си буря! Да остави софиянци да си намерят истински кмет, който да се грижи за тях и проблемите им\".\r\nКалоян Паргов добави, че на извънредната сесия ще настоява кметът да назове ясно и конкретно кой каква отговорност носи за наводненията в понеделник. \"Искаме да знаем колко са екипите за действие в кризисни ситуации, какви средства са заделени, как уведомяват населението за бедствие. Настояваме да извадят всички планове за действие при бедствия и аварии, заяви той. - Искаме ревизия на ремонтите. Защото не може милиони да бъдат инвестирани в ремонти и ремонти на ремонтите, а при първия по-силен дъжд обектът да протече, както се случи с НДК, с метростанцията на НДК, на Сердика и на останалите места\".\r\nДруг голям проблем, който посочи Калоян Паргов, са шахтите и канализацията на София, които не са чистени редовно и водят до гейзери, като бликналите на централните булеварди в понеделник при проливния дъжд. \"В София има 35 000 дъждовни шахти. От тях 854 са проверени, а 229 от тях са с предписания и актове за поправяне, каза той. - Отговорността за почистването им е поделена между концесионерите. Затова настоявам фирма \"Титан\" това лято да си свърши работата, за която получава предостатъчно средства, и да ги почисти от кал и боклуци. А \"Софийска вода\" да се погрижи за каналите, вместо всяка година да настоява за увеличение на цената на водата на гражданите”.", "date": "2018.06.19", "title": "Калоян Паргов, БСП-София: Вчерашната буря \"Фандъкова\" отнесе видимите резултати на управляващите в София (ОБЗОР)"}
{"url": "http://www.focus-news.net/news/2018/06/19/2535955/sitel-makedoniya-pravitelstvoto-barza-da-ratifitsira-sporazumenieto-s-gartsiya.html", "text": "Ратификацията на Споразумението между Македония и Гърция за окончателно разрешаване на спора за името утре ще бъде в пленарна сесия. В експресна процедура от един ден управляващото мнозинство успя да внесе закона за ратификация и да премине дебата от комисията по европейски въпроси до правната комисия, предава скопският телевизионен канал „Сител“.\r\nВ напрегната атмосфера 69 депутати в правителството определиха необходимостта от приемане на такъв закон, а депутатът от парламентарната група на СДСМ  Ферид Мухич и депутатите от ВМРО-ДПМНЕ бяха против. Законът за ратифициране се осъществява при съкратена процедура и с европейски знак. Това улесни работата на правителството, процедурата за приемането му беше кратка, без разисквания.\r\nОпозиционната партия ВМРО-ДПМНЕ изостави работата на Парламента по този въпрос в дневния ред, обвинявайки, че сделката е противоконституционна и вредна за националните интереси. Партийните органи все още трябва да решат дали депутатите от ВМРО-ДПМНЕ ще бойкотират изцяло работата на парламента\r\nУправляващото мнозинство действа бързо,  за да има време гръцката страна да изпрати уведомление до края на юни до Европейския съвет, че повече няма забележки за това Македония да получи дата за започване на преговори с ЕС. Външният министър Никола Димитров поиска от комисията по европейските въпроси националното обединение в името на споразумението.\r\nСлед ратификацията в парламента законът ще премине в кабинета на президента Георги Иванов. Той вече обяви, че няма да го подпише.   Виктор Турмаков", "date": "2018.06.19", "title": "„Сител“ (Македония): Правителството бърза да ратифицира споразумението с Гърция"}
{"url": "http://www.focus-news.net/news/2018/06/19/2535977/plovdiv-na-23-yuni-v-karlovo-shte-se-provede-praznik-na-lavandulata.html", "text": "На 23 юни в Карлово ще се проведе Празник на лавандулата. Това каза за Радио „Фокус“ – Пловдив Петя Найденова, директор дирекция „Хуманитарни и социални дейности“ към Община Карлово. „По подобие на празника на розата правихме и бутиков празник на лавандулата в една от къщите на комплекс „Старинно Карлово“, но поради големия интерес тази година празникът ще бъде изнесен пред Патевата къща, където всъщност ще тръгне шествието на площада на Карлово“, каза Петя Найденова. По думите й то ще започне от 08.30 часа, тъй като има изявен интерес от различни туроператори с жънене на лавандула. На самото лавандулово поле ще има малка фолклорна програма. След това туристите ще се влеят в шествието. „Започваме в Патевата къща където ще има ритуално жънене на лавандула, а танцът „Еньова буля“ ще изиграят едно от читалищата, което се намира в село Баня“, каза Найденова. След това участниците ще минат под Еньовия венец. Хората заедно с фолклорните състави, които ще присъстват там, ще тръгнат към „Бухаловия хан“. Там ще има варене на лавандула и проба на различни лавандулови продукти. От там шествието тръгва към центъра на града където вече ще се даде старта на фолклорния фестивал с празнично хоро. „Това ще бъде представителната част на празника“, каза Петя Найденова.\r\nНа 22 юни, петък,  децата от детските градини в Карлово ще имат лавандулово шоу. Ще бъдат облечени цветно. „Те ще представят различни танци в лилаво, посветени на лавандулата и на Еньовден. На 23 юни ще бъде жъненето на лавандулата, демонстрацията на варене на лавандула и дегустацията на продукти, лавандуловото шествие и фолклорният фестивал“, каза Найденова. По думите й вечерта на площад „20 юли“ от 18 часа в съботния ден ще има гала концерт на наградените участници във фолклорния фестивал, където ще има и специална награда на кмета на Карлово за отличения състав.\r\nПо предварителни заявки през целия ден в Карлово ще има около 200 туристи. Пакетната цена на услугите е различна-между 10 и 35 лева.\r\nВесела КРЪСТЕВА", "date": "2018.06.19", "title": "Пловдив: На 23 юни в Карлово ще се проведе Празник на лавандулата"}
{"url": "http://www.focus-news.net/news/2018/06/19/2535975/mkd-makedoniya-zoran-zaev-zagovori-za-impiychmant-na-makedonskiya-prezident-georgi-ivanov.html", "text": "Министър-председателят на Македония Зоран Заев заяви по време на телевизионно интервю, че парламентарното мнозинство ще бъде увеличено до две трети, ако това е необходимо за началото на процедура по импийчмънт на президента на страната Георги Иванов, предава  македонската електронна медия  „МКД“.\r\nМинистър-председателят допусна тази възможност, докато обясняваше усилията за прилагането на споразумението с Гърция за името.\r\nПо-рано президентът обяви, че ще се противопостави на ратификацията на споразумението. Това е първият път, в който Заев дава сигнал, че може да бъде стартирана процедура за импийчмънт на държавния глава. Виктор Турмаков", "date": "2018.06.19", "title": "„МКД“ (Македония): Зоран Заев заговори за импийчмънт на македонския президент Георги Иванов"}
{"url": "http://www.focus-news.net/news/2018/06/19/2535978/ventseslava-genova-ruo-varna-zayavlenieto-za-uchastie-v-klasiraneto-za-priem-v-viii-klas-e-po-obrazets-i-v-nego-se-vpisvat-otdelnite-zhelaniya-na-uchenitsite.html", "text": "Заявлението за участие в класирането за прием в VIII клас в държавните и общински училища в област Варна е по образец и в него се вписват отделните желания на учениците, като на всеки ред се изписва отделно желание. Това каза за Радио „Фокус“ – Варна Венцеслава Генова, началник на Регионалното управление на образованието (РУО) във Варна. Учениците, кандидатстващи за участие в приема, трябва да представят заявление за участие в класиране по образец с подредени желания, което се предоставя от училището-център за приемане на документи, копие на свидетелство за завършено основно образование, като при подаване на документи в училището-център за приемане на документи се представя оригинала за сверяване. Изисква се също копие на служебната бележка за резултатите от положените изпити от националното външно оценяване, при необходимост копие от служебна бележка за резултатите от положените изпити за проверка на способностите, както и медицинско свидетелство, издадено от общопрактикуващия лекар на ученика за кандидатстващите за специалности от професии. Служебната бележка с резултатите от положените изпити от национално външно оценяване се издава от училището, в което ученикът се е обучавал в VII клас, а служебната бележка за резултатите от положените изпити за проверка на способностите се издава от директора на училището, в което е проведен изпитът за проверка на способностите. Представя се и документ за участие на ученика в национални или областни кръгове на олимпиади или състезания от календара на Министерство на образованието и науката. Учениците подават заявлението за участие в класиране заедно с родителите си или настойниците, които представят документ за самоличност на длъжностното лице, приемащо документите, заяви Венцеслава Генова.\r\nПри отсъствието на родител или настойник се изисква нотариално заверено пълномощно за лицето, което го представлява и документ за самоличност.\r\nРодителят, настойникът или упълномощеното от тях лице попълва и прилага декларация съгласно Регламент /ЕС/ 2016/679, във връзка с обработването на личните им данни. Образец на декларацията се получава заедно със заявлението, за подаващите документите на хартиен носител.\r\nМарияна ВАЛЕНТИНОВА", "date": "2018.06.19", "title": "Венцеслава Генова, РУО – Варна: Заявлението за участие в класирането за прием в VIII клас е по образец и в него се вписват отделните желания на учениците"}
{"url": "http://www.focus-news.net/news/2018/06/19/2535976/yoakim-kalamaris-ikonomist-s-imeto-severna-makedoniya-se-tseli-destabilizatsiya-na-balkanite-i-postoyanno-naprezhenie-mezhdu-hristiyanskite-darzhavi-v-tyah.html", "text": "С името Северна Македония се цели дестабилизация на Балканите и постоянно напрежение между християнските държави в тях, коментира икономистът Йоаким Каламарис пред Радио \"Фокус\". „Името ще продължи да се използва като Македония, а Северна ще остане в историята. При положение, че при тази спогодба официалният език се описва като македонски, и като идентичност - македонец, то отнема правото от останалите страни, дори исторически, тоест, няма да има право един да казва - аз съм от Македония, или един гражданин на Серес да каже - аз съм от Македония, при положение, че вече ратифицирането и признаването от гръцка страна му отнема това право. Така че, официалното ратифициране от Гърция създава повече конфликт, а не по-малко. При положение, че те ще имат правото да се наричат македонци и всеки един може да се спори дори в едно кафене с тях, това ще има наказателен аспект в международното и местното право. Проблемът е сериозен“, коментира той. Йоаким Каламарис каза още, че гръцкият премиер Ципрас ще остане в политическата история на региона като разрушител на всичко постигнато, а партията му СИРИЗА няма да спечели следващите избори и той няма да бъде вече премиер.", "date": "2018.06.19", "title": "Йоаким Каламарис, икономист: С името Северна Македония се цели дестабилизация на Балканите и постоянно напрежение между християнските държави в тях"}
{"url": "http://www.focus-news.net/news/2018/06/19/2535981/yambol-slabo-zemetresenie-e-registrirano-kray-selo-granitovo.html", "text": "Слабо земетресение е регистрирано край село Гранитово. Това сочи справка на сайта на Националния институт геофизика, геодезия и география към Българската академия на науките (БАН). Трусът е с магнитуд 2,2 по скалата на Рихтер и е регистриран в 16.16 часа. Дълбочината му е 10 км.", "date": "2018.06.19", "title": "Ямбол: Слабо земетресение е регистрирано край село Гранитово"}
{"url": "http://www.focus-news.net/news/2018/06/19/2535980/lyudmil-rabotov-sayuz-na-zarnoproizvoditelite-plovdiv-ot-drugata-sedmitsa-shte-zapochne-zhitnata-kampaniya.html", "text": "Очаква се другата седмица да започне началото на житната кампания. Това каза за Радио „Фокус“ – Пловдив Людмил Работов, председател на Съюза на зърнопроизводителите от Пловдив. Той коментира, че състоянието на житните посеви е нормално. „В момента чакаме отдаване на влагата. И тепърва някои по-амбициозни колеги започват жътвата на по-ранните сортове пшеница, като се съобразяват с това влагата да е в оптимални граници“, посочи Людмил Работов. \r\nТой коментира, че по-ранните сортове са по-високодобивни и по-нискокачествени. Така че, на тази основа няма как в момента да се определи самите качествени показатели на пшеницата като цяло и как ще вървят. Тепърва има наченки на жътвена пшеница. „Има хора, които са прибрали ечемика. Все още се прибира рапицата. В рамките на тези 4 дни, които са назад с времето имаше доста чести превалявания в района и съответно жътвата беше забавена като цяло“, коментира Работов. По думите му за добивите още е трудно да се прогнозира, но се очакват да са малко по-близко до миналогодишните, но все още не може да се определи с точност. \r\n„Надявам се да ги приближим от миналогодишните, но не вярвам и да ги достигнем. Те ще са по-ниски от миналата година поне с около 5% – 10 %“, каза Людмил Работов. През изминалата година в района те са били някъде около 470 килограма. Работов коментира, че майските дъждове са дошли късно и част от пшениците са били влезли във фаза цъфтеж и не добра достатъчна оптимална влага, за да се дадат максималните потенциали за добив.\r\nВесела КРЪСТЕВА", "date": "2018.06.19", "title": "Людмил Работов, Съюз на зърнопроизводителите - Пловдив: От другата седмица ще започне житната кампания"}
{"url": "http://www.focus-news.net/news/2018/06/19/2535982/ventseslava-genova-ruo-varna-uchenitsite-mogat-da-kandidatstvat-za-priem-v-viii-klas-ednovremenno-v-poveche-ot-edna-oblast.html", "text": "В заявлението си за участие в класирането за прием в VIII клас в държавните и общински училища в област Варна учениците подреждат по желание училището, профилите и специалностите от професии, за които отговарят на условията за балообразуване. Това каза за Радио „Фокус“ – Варна Венцеслава Генова, началник на Регионалното управление на образованието (РУО) във Варна. Тя допълни, че за едно желание се смята кандидатстването за един профил или за една специалност от професия за всяко заявено училище. \r\n„Всяко желание се вписва само на един ред, а борят на желанията за класиране е неограничен. Може да се кандидатства за всички позиции в утвърдения държавен план-прием. При условие, че кандидатът желае да впише повече желания от възможните полета се попълва второ заявление, на което се вписват данните на ученика, като в последния ред на първото заявление се вписва „продължава“, а при свободни редове на заявлението се поставя знак „Z“, каза още Венцеслава Генова. Заявлението трябва да бъде подписано от ученика, да се напише име и фамилия на родител или настойник и да се подпише. „В заявлението се вписват имената и личните данни на ученика, а не на родителя. Учениците могат да кандидатстват за класиране едновременно в повече от една област, като за всяко Регионално управление се подава отделно заявление“, добави Венцеслава Генова. Тя отбеляза, че родителите и ученици трябва да бъдат спокойни, тъй като Регионалното управление на образованието е администратор, който борави с лични данни. „Данните, които се изискват, ще бъдат използвани единствено и само за изискванията на кандидатстването. След това тези данни ще бъдат унищожени. Цялата процедура е съобразена с изискванията на Закона за защита на личните данни“, отбеляза Венцеслава Генова.\r\nКласирането се извършва в три етапа. Всеки ученик се класира само по едно желание за всеки етап на класиране. След всеки етап на класиране ученикът, който се е записал и след това е изтеглил документите си, не запазва мястото си.\r\nВенцеслава Генова подчерта, че учениците, които кандидатстват за специалностите „Корабоводене – морско“ и „Електрообзавеждане на кораби“ във Варненска морска гимназия „Св. Николай Чудотворец“, трябва да имат нормално цветоусещане съгласно Наредба № 6 за компетентност на морските лица в Република България и Наредба за определяне на изискванията за здравословна годност на морските лица. За специалността „Очна оптика“ в Професионална гимназия по химични и хранително-вкусови технологии „Дмитрий Ив. Менделеев“ се изисква нормален слух, зрение и цветоусещане съгласно Наредба за придобиване на квалификация по професия Техник по очна оптика.\r\nМарияна ВАЛЕНТИНОВА", "date": "2018.06.19", "title": "Венцеслава Генова, РУО – Варна: Учениците могат да кандидатстват за прием в VIII клас едновременно в повече от една област"}
{"url": "http://www.focus-news.net/news/2018/06/19/2535983/radosvet-radev-e-izbran-za-predsedatel-na-balgarskata-stopanska-kamara.html", "text": "На свое заседание Управителният съвет на Българската стопанска камара (БСК) избра за свой изпълнителен председател Радосвет Радев - изпълнителен директор на \"Дарик радио\" АД. Това съобщиха от БСК.\r\nРадосвет Радев е роден на 21 юли 1960 г. Завършил е Юридическия факултет на СУ „Св. Климент Охридски”. Специализирал е маркетинг и мениджмънт в САЩ. Работил е последователно в Софийски градски съд и в Програма „Христо Ботев” на Българското национално радио.  \r\nПрез 1992 г. създава „Дарик Радио”. Към момента е изпълнителен директор на „Дарик Радио” АД, „Дарик – офиси и хотели” АД и „Бул-маш” АД. Председател е на Съвета на директорите на „Геология и геофизика” АД, „Дарик имоти България” АД и „Доверие-Капитал” АД. Член е на Съвета на директорите на „Доверие-Брико” АД и на КК „Албена” АД. Член е на Надзорния съвет на „Медика” АД и на „Доверие – Обединен холдинг” АД, както и на УС на „Елит” АД-Павликени.  \r\nПрез 1989 г. е сред основателите на първите съюзи на частния капитал в България, а от 1991 г. е член на Управителния съвет на БСК. \r\nЖенен, с три деца.", "date": "2018.06.19", "title": "Радосвет Радев е избран за председател на Българската стопанска камара"}
{"url": "http://www.focus-news.net/news/2018/06/19/2535952/plyus-info-makedoniya-ana-barnabich-zayavi-che-sarbiya-nikoga-nyama-da-priznae-nezavisimostta-na-kosovo.html", "text": "Сръбският министър-председател Ана Бърнабич заяви, че Сърбия никога няма да признае независимостта на Косово, предава македонската електронна медия  „Плюс Инфо“.\r\nВ интервю пред германския ежедневник „Велт“ тя допълни, че „отношенията ни с Прищина са трудни и емоционални“.\r\nСпоред нея сръбският президент Александър Вучич е направил смела и отговорна стъпка, когато започна междурегионалния диалог. \"До този момент всеки такъв разговор беше табу. Косово беше Сърбия и точка по въпрос Сега трябва да намерим компромис, но Сърбия никога няма да признае независимостта на Косово, защото това не би било компромис. Тъй като продължаваме да настояваме, че  Косово принадлежи на Сърбия, компромисът не би бил възможен“, заяви сръбският премиер.\r\nТя допълни, че и двете страни трябва да излязат от „зоната на удобство“ в мисленето си. Тя припомни, че Прищина не е започнала да изпълнява нито един от поетите си ангажименти - формиране на Общността на сръбските общини, а също така и че  се е увеличил броят на нападения срещу сърби в Косово. Виктор Турмаков", "date": "2018.06.19", "title": "„Плюс Инфо“ (Македония): Ана Бърнабич заяви, че Сърбия никога няма да признае независимостта на Косово"}
{"url": "http://www.focus-news.net/news/2018/06/19/2535984/radko-petrunov-kmet-na-treklyano-za-poredna-godina-mezhdunarodniyat-sabor-slavcheto-shte-sabere-na-edno-myasto-hora-ot-dvete-strani-na-granitsata.html", "text": "За поредна година Международният събор „Славчето” ще събере на едно място хора от двете страни на границата. Това каза пред Радио „Фокус” – Кюстендил Радко Петрунов, кмет на Община Трекляно. По думите му Международният събор в местността „Славчето“ на граничната бразда между България и Сърбия ще се проведе на 23 юни. По традиция организатори на срещата на българите от двете страни на границата са общините Босилеград и Трекляно.  Официалното откриване на срещата е в 12.00 часа с вдигане на националните знамената България и Сърбия и химните на двете държави. И тази година е подготвена културна проява, в която ще вземат участие танцьори, певци и други изпълнители от Босилеград и Кюстендил.\r\nВенцеслав ИЛЧЕВ", "date": "2018.06.19", "title": "Радко Петрунов, кмет на Трекляно: За поредна година Международният събор „Славчето” ще събере на едно място хора от двете страни на границата"}
{"url": "http://www.focus-news.net/news/2018/06/19/2535985/dzhefri-payet-poslanik-na-sasht-v-atina-pravitelstvoto-na-donald-tramp-shte-dade-moshtna-podkrepa-za-ikonomicheskoto-vazstanovyavane-na-gartsiya-tya-shte-bade-stalb-na-stabilnostta-v-regiona.html", "text": "Заместник-министърът на икономиката на Гърция Алексис Харицис и посланика на САЩ в Гърция Джефри Пайет присъстваха на работна вечеря в рамките на инвестиционен форум в Атина, организиран от Гръко-американската търговска палата, Атинската стокова борса и Генералното консулство на Гърция в Ню Йорк, предава гръцката информационна агенция АНА-МПА.\r\nОфициалната програма и презентациите на мероприятието ще се състоят по-късно във вторник.\r\nХарицис е заявил, че е присъствал на подобни събития през последните две години, но сега може да отбележи с пълна сигурност, че Гърция е преминала на друго ниво.\r\n„Остават само няколко седмици до излизането ни от меморандума, но промяната вече се усеща“, заяви гръцкият политик. „Икономическата ситуация се подобрява и това се вижда по всички ключови индекси“, добави той, като посочи икономическия растеж, намаляването на безработицата и увеличаването на чуждестранните инвестиции.\r\n„През последните две години – 2016 и 2017 година, ние получихме повече инвестиции, отколкото през първите пет години на кризата взети заедно. Така че вече можем да кажем, че оставяме кризата зад себе си. Определено, пред нас стоят сериозни предизвикателства и имаме да свършим много работа и за тази промяна ние се нуждаем от вашата помощ“, завърши изказването си Харицис.\r\nОт своя страна, Пайет заяви, че правителството на Доналд Тръмп ще даде мощна подкрепа за икономическото възстановяване на Гърция. Той отново потвърди (думите на помощник-държавния секретар на САЩ за Европа и Евразия Уес Мичъл – бел.ред.), че Вашингтон гледа на Гърция като на стълб на стабилността в региона“. Посланикът отбеляза задоволството си от предстоящия Международен панаир в Солун, където САЩ ще бъдат почетната страна. Както заяви той, това е изключително обещаващ момент за гръко-американските отношения.\r\nПревод и редакция:", "date": "2018.06.19", "title": "Джефри Пайет, посланик на САЩ в Атина: Правителството на Доналд Тръмп ще даде мощна подкрепа за икономическото възстановяване на Гърция, тя ще бъде стълб на стабилността в региона"}
{"url": "http://www.focus-news.net/news/2018/06/19/2535988/a1-on-makedoniya-novi-protesti-pred-makedonskiya-parlament.html", "text": "И във вторник вечерта стотици граждани се събраха пред македонския парламент в Скопие, за да изразят несъгласието си с подписания договор за промяна на конституционното име на страната. Демонстрацията премина в мирна атмосфера и без инциденти, предава македонската електронна медия “A1 On”.\r\nУчастниците в протеста викаха „оставка“, скандираха името на президента Георги Иванов, а се чуваха и скандирания „Не даваме името, Македония на македонците“.\r\nНа импровизирана трибуна гражданите изказаха своите позиции във връзка с подписания договор за името с Гърция. Част от тях говориха за интервенцията на полицията преди два дни и казаха, че са пред народното събрание, за да изразят своето несъгласие със споразумението. Те бяха категорични, че няма да се откажат и увериха, че протестите ще продължат всеки ден от 20 часа (21:00 българско време) пред парламента, докато не бъде отменен договорът.\r\nПревод и редакция:", "date": "2018.06.19", "title": "“A1 On” (Македония): Нови протести пред македонския парламент"}
{"url": "http://www.focus-news.net/news/2018/06/19/2535954/sofiya-se-vazstanovyava-sled-poroya-obzor.html", "text": "Столицата се възстановява след поройния дъжд от понеделник следобед. По данни на Националния институт по метеорология и хидрология (НИМХ) в София са паднали около 50 л/кв.м. Подадените сигнали вследствие на бурята са повече от 1500. Дъждът наводни улици, мазета, приземни етажи, подлези, ресторанти, детски градини и други. Сред засегнатите обекти са: хотел \"Шипка\", метростанция \"Витоша\", \"Сердика\", Мол Парадайс, църквата в подлеза на хотел \"Балкан\", подлезите до Централна гара и Министерство на младежта и спорта, 184 ЦДГ в кв. \"Лозенец\", района на \"Лъвов мост\", банка \"ДСК\" на ул. \"Княз Александър І\", Театър \"199\", болница \"София мед\", онкологична болница в кв. \"Дървеница\", болница \"Свети Наум\" до 4-ти километър, ЦСМП - София (Сточна гара), Министерство на туризма, подлеза пред Министерство на външните работи, Информационен център на МО, гаража на СДВР, фонотеката на БНР на бул. \"Драган Цанков\", театър \"Българска армия\", заведение в подлеза на булевардите „България“ и „Гоце Делчев“, мазетата на ИА по лекарствата, заведения и ресторанти на приземните етажи. Няма информация за пострадали и бедстващи граждани. Няма поражение и по транспортната инфраструктура. Дежурни служители от дирекция „Околна среда“ и от районните администрации следят денонощно нивата на язовирите и критичните места на реките. Към момента реките, през територията на София понижават нивата си. Язовирите \"Мрамор\", \"Мърчаево\" и \"Суходол\" се изпускат контролирано. Градският транспорт се движи нормално, но  поради профилактика на помпената станция бе затворено пътното платно в тунела при „Лъвов мост“ в посока „Люлин“.\r\nКметът на столицата Йорданка Фандъкова обяви тази сутрин, че обстановката се е нормализирала. По думите ѝ падналото за кратко време голямо количество дъжд  е създало сериозни проблеми със завирявания, както на подлези, така и на улици и булеварди. Тя отбеляза, че метрото в столицата се е движело през цялото време по график. „В няколко метростанции имаше наводняване на отделни участъци, но към момента всичко е почистено, няма установени щети. Като цяло няма сериозни щети по транспортната инфраструктура в целия град, с изключение на пътища и улици в планинските участъци, където се работи по отстраняване на наноси“, каза още Фандъкова. Тя отбеляза, че в София има хиляди шахти и никой не може да каже, че всички са почистени. „Екипът и щабът в Столична община работят непрекъснато. Много показателен е фактът, когато спре обилният валеж колко бързо се оттича водата. По отношение на огромните количества вода, съвсем естествено, че не може да се поеме в първия момент и в момента, в който вали. Оценките ще ги даваме по-късно за това кой си е свършил работата и кой не. Реагираше се приоритетно и мисля, че щетите са минимални“, допълни тя. По-късно през деня Фандъкова направи проверка на почистването на участък от Владайска река. Тя обяви, че всяка година Столична община почиства между 50 и 100 км речни корита. „За тази година сме заложили почистването на 85 км като Столична община финансира почистването на 45 км. От тях вече 19 км са почистени“, уточни Фандъкова. Тя отбеляза, че при по-зачестилите поройни дъждове най-важна е превенцията и призова гражданите да се включат в нея като най-вече не изхвърлят отпадъци в дерета и речни корита.\r\nСлед обяд от Столична община съобщиха, че кметът Фандъкова е свикала щаба за реакция при кризи във връзка с бурята. През днешния ден фирмите, ангажирани с почистването на града са прегледали 111 оттока по Южната дъга. От всички 35 000 шахти в София на 300 са констатирани запушвания след вчерашната буря и до края на деня ще бъдат почистени. Екипите са почиствали и уличните платна от наноси. Измити са подлезът на Орлов мост, подлезът на кръстовището на бул. „България“ и бул. „Гоце Делчев“, тунелът на Лъвов мост. По късно тази вечер предстои да бъдат измити подлезите на бул. „Ботевградско шосе“ и на Орлов мост. \r\nПрез днешния ден са почистени и водостоците на Околовръстен път от наноси и паднали клони, дерета в район \"Витоша\", както и наноси и растителност на река Дървенишка. 27 светофарни уредби са били засегнати от бурята, като 22 от тях са ударени от мълнии. Своевременно са били ремонтирани и е възстановена работата им. Повредени са и 48 камери от системата за видеонаблюдение и фирмите, които ги подържат са започнали ремонта им. \r\nПадналият в столицата порой и причинените от дъжда наводнения стана повод и за политически коментари. Лидерът на ПП АБВ Румен Петков обяви, че апокалипсисът в София е природно бедствие. Според него трябва да се направи преглед на качеството на изграждането на метростанциите и да се види къде има пробив, да се оценят съответните обекти. Той поясни, че от АБВ няма да  спекулират с този драматичен момент, тъй като навсякъде се случват такива неща. \r\nПредседателят на Градския съвет на БСП – София и член на Изпълнителното бюро на партията Калоян Паргов разкритикува ръководството на Столична община. Той отбеляза,  че от 10 години най-големият проблем на столицата е почистването на шахтите и канализацията и ако кметът не докаже, че може да управлява града с друго освен с пиар, да се оттегли и да освободи всички от собствената си буря. Паргов настоя да се проведе  извънредна сесия на Столичния общински съвет, на която Йорданка Фандъкова до обясни какви мерки предприема и как се готви за превенцията на природни явления. „София вчера за пореден път се превърна във Венеция. От една година има изявления на Столична община, че климатът е виновен за всичко“, коментира Паргов и отбеляза, че град от мащаба на София, с претенции на европейска столица, която в момента е столица на страна, председателстваща ЕС, похарчила милиони евра, няма как да продължава да бъде управлявана с пиар и с формални планове.\r\nЛидерът на столичните социалисти заяви, че БСП – София иска увеличаване на екипите, на свързаността, ангажиране на доброволци и чистене и, че освен това настоява за ревизия на ремонта на „Лъвов мост“, който струва 22 млн. лв.", "date": "2018.06.19", "title": "София се възстановява след пороя (ОБЗОР)"}
{"url": "http://www.focus-news.net/news/2018/06/19/2535986/fokus-makedoniya-nikola-gruevski-otgovori-na-zoran-zaev-za-tova-che-e-priel-erga-omnes-prez-2012-godina.html", "text": "След като скопското електронно издание „Фокус“ е потърсило реакция от бившия македонски премиер Никола Груевски за коментарите на настоящия Зоран Заев, че още през 2012 година правителството на ВМРО-ДПМНЕ е приело името „Горна Македония“ за всички употреби („ерга омнес“), бившият председател на основната опозиционна партия излезе с реакция на своята „Фейсбук“ страница.\r\n„Най-доброто опровержение за това, което говори Заев е факторът време. Този фактор показва, че аз и ВМРО-ДПМНЕ разговаряхме за преодоляване на различията около името, както ни задължава резолюцията на ООН, но не променихме името и идентичността цели 11 години. А той прие и изпълнява промяна на името „ерга омнес“ с промяна на Конституцията, което недвусмислено влияе и за промяна на идентичността. И с много отстъпки в договора, които никога не са били предмет разговор, да не говорим за отстъпки. Извън коментар е било да се приеме „ерга омнес“, което значи и промяна на конституционното име на Северна или Горна или каквато и да е Македония. А съм се бил отказал и от идентичността. Само името на магистралата е нервирало гърците и затова те са пропуснали тази възможност. Такъв договор, с такива елементи в него, с такива отстъпки в членовете на договора, не съм могъл да приема, тъй като част от приетите неща не са ни ги искали от другата страна“, написа Груевски.\r\nТой добави също, че правителството иска да отклони вниманието и да се говори за всичко друго, но не и за този договор, който, както заяви бившият премиер, наистина е национална катастрофа.\r\n„Това е само един пример. Според договора на Заев, баща ми, който е роден в Леринско, на 15-ина километра от днешната граница, е част от историята, за която Гърция получи ексклузивно право с договора и има правото, между другото,  да прокара своята идентичност и в тази част на историята, а аз, неговият син, който съм роден от другата страна на границата, нямам такова право. И така е с хиляди други македонци, не само тези, които са с потекло от тази част на Македония. Но и за тези, които са с корени в нашата част на Македония. Кой е този умник, който превърна административната граница, която съществува днес, в историческа граница и такава между идентичностите. И има цял куп такива нелогичности в този договор“, заключи Груевски.\r\nПревод и редакция:", "date": "2018.06.19", "title": "„Фокус“ (Македония): Никола Груевски отговори на Зоран Заев за това, че е приел „ерга омнес“ през 2012 година"}
{"url": "http://www.focus-news.net/news/2018/06/19/2535979/bsp-predlaga-parlamentat-da-ne-pochiva-prez-lyatoto-dokato-ne-prieme-promeni-v-zakona-za-sotsialnata-pomosht-obzor.html", "text": "БСП предлага парламентът да не почива през лятото, докато не приеме промени в Закона за социалната помощ. Това стана ясно на пресконференция след заседание на Изпълнителното бюро на партита. Лидерът на БСП Корнелия Нинова постави срок на управляващите до края на юли да внесат промени в Закона за социалната помощ и заяви, че БСП ще внесе предложение парламентът да не почива това лято, докато законът не бъде приет. Според нея не е човешко депутатите да лежат по плажовете, а майките на деца с увреждания да протестират по жълтите павета.\r\nТя заяви, че партията има готовност да внесе свои законови предложения за хората с увреждани, като по този начин принуди НС да ги гледа. По думите ѝ Законът за социалните услуги и този за личната помощ трябва да предложат нов модел. „Имаме и решението на Върховния административен съд, който обявява за противозаконно обвързването на размера на месечната добавка с гарантирания минимален доход и единственият начин, по който тези средства трябва да се обвързват, са индивидуалните потребности на хората с увреждания“, коментира Нинова.\r\nПо темата за мигрантите, лидерът на БСП призова премиерът Бойко Борисов да се яви в парламента и да информира каква е позицията на страната ни за връщането на 44 282 мигранти в страната. Тя посочи, че позицията на БСП е връщане на мигрантите в държавата, от която са дошли, а не в България.  Лидерът на БСП Корнелия Нинова обяви, че БСП е готова с мотивите по вота на недоверие към кабинета „Борисов“ 3 на тема „Сигурност“ и припомни, че те ще бъдат внесени в деловодството на парламента в утрешния ден. Нинова обясни, че мотивите са обсъдени на разширено заседание на Изпълнителното бюро и ръководството на парламентарната група. \r\nНа пресконференция на АБВ председателят на партията коментира вота на недоверие на тема „Сигурност“, който ще внесе БСП. По думите му е цинично да ползваш катастрофата с хеликоптер като аргумент за вот на недоверие. Според него вота на недоверие от страна на БСП обезпечава присъствието в МВР на Валентин Радев. Председателят на АБВ припомни, че само от неговата партия са поискали оставката на министъра след случая в Ботевград. Той обърна внимание на декларацията на БСП след същия случай, че не говорят за оставка на вътрешния министър. \r\nДеница КИТАНОВА", "date": "2018.06.19", "title": "БСП предлага парламентът да не почива през лятото, докато не приеме промени в Закона за социалната помощ (ОБЗОР)"}
{"url": "http://www.focus-news.net/news/2018/06/19/2535987/yeni-safak-binali-yaldaram-opredeli-amerikanskiyat-zakon-blokirasht-prodazhbata-na-f-35-na-turtsiya-kato-zloshtasten.html", "text": "Решението на американския Сенат да приеме закон, с който блокира продажбата на многоцелеви изтребители от пето поколение F-35 на Турция е злощастно и срещу логиката на стратегическото партньорство, заяви турският премиер Бинали Йълдъръм във вторник, цитиран от електронното издание на турския ежедневник Yeni Safak.\r\n„Решението е злощастно, но Турция не е без алтернативи. Съжаляваме, че американския Сенат предприе подобен ход, който е срещу логиката на стратегическото партньорство“, заяви Йълдъръм.\r\nИзданието привежда и думите на турския външен министър Мевлют Чавушоглу, също от вторник, който обяви, че първите F-35 ще бъдат доставени в Турция в четвъртък.\r\n„Церемонията по приемането на първия самолет F-35 на Турция ще се състои на 21 юни“, посочи дипломатът.Американският сенат направи първата стъпка към блокирането на продажбата на F-35 на Турция\r\nСАЩ прие военен бюджет на стойност 716 милиарда долара късно в понеделник, правейки първата крачка към блокирането на доставката на F-35 в Турция.\r\nКонтролираният от Републиканците Сенат гласува с 85-10 Законът за военния бюджет (NDAA), с който се определя размера на средствата за отбрана, но по принцип се използва като носител за широк спектър от политически въпроси, коментира „Йени Шафак“.\r\nВ NDAA присъства анекс, забраняващ продажбата на многоцелеви изтребители F-35 на Турция, освен ако президентът Доналд Тръмп не потвърди, че Анкара не представлява заплаха за НАТО, не купува военно оборудване от Русия и не арестува американски граждани.\r\nСпоред текста на добавката в Закона, покупката на системи за ПВО/ПРО С-400 от Русия повишава напрежението и риска за НАТО. Освен това в него е поставено искане, Турция да освободи американския пастор Андрю Брънсън, който бе обвинен в тероризъм от турския съд.Lockheed Martin ще достави F-35 на Турция въпреки съпротивата на Конгреса\r\nКомпанията производител на F-35 – Lockheed Martin, обяви миналата седмица, че първите самолети ще бъдат доставени на Турция на 21 юни въпреки опозицията от Конгреса.\r\n„Програмата F-35 традиционно организира церемония, на която показва  първия самолет на всеки американски или чуждестранен клиент. Съответното събитие за първия самолет F-35 на Турция е предвидено за 21 юни“, заявиха от концерна чрез писмено съобщение.\r\nПревод и редакция:", "date": "2018.06.19", "title": "Yeni Safak: Бинали Йълдъръм определи американският закон, блокиращ продажбата на F-35 на Турция, като „злощастен“"}
