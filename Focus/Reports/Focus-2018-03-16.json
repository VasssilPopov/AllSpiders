{"url": "http://www.focus-news.net/news/2018/03/16/2500394/pazardzhik-retro-muzeyat-na-avtomobilite-ot-sotsializma-v-peshtera-sabira-dareniya-za-vazstanovyavane-na-shtetite-ot-pozhara.html", "text": "Ретро музеят на автомобилите от социализма в Пещера събира дарения за възстановяване на щетите от пожара, който възникна на 8 март, съобщи за Радио „Фокус“ – Пазарджик Динко Кушев, собственика на музея. „Пораженията са големи и ще бъдат необходими много средства и усилия за възстановяването на експозицията. Всеки, който може да помогне с някакви предмети от това време и желае да направи дарение на музея, може да се свърже с нас. Разкрита е и банкова сметка за дарения, която можете да научите на страницата на музея в социалната мрежа“, уточни Кушев. Той допълни, че от музея са разпространи снимки в социалните мрежи на някои от пособията, които са ползвали. Вследствие на пожара в Ретро музея на социалистическите автомобили в Пещера са нанесени сериозни материални щети, изгорели са 3 от колите, както и част от лоби бара.\r\nАлбена ЖИЛЕКОВА", "date": "2018.03.16", "title": "Пазарджик: Ретро музеят на автомобилите от социализма в Пещера събира дарения за възстановяване на щетите от пожара"}
{"url": "http://www.focus-news.net/news/2018/03/16/2500398/veliko-tarnovo-kmetat-daniel-panov-razporedi-ogled-na-vsichki-obshtinski-patishta-i-ulitsi-sled-kraya-na-zimniya-sezon.html", "text": "Кметът на Велико Търново Даниел Панов разпореди оглед на всички общински пътища и улици след края на зимния сезон. Проверките за нови дупки, компрометирани участъци и проблеми ще се извършват от местните управници, поясни за Радио „Фокус“ – Велико Търново Благовеста Факирова, председател на Сдружението на кметовете и кметски наместници в общината. Тя увери, че към момента в региона няма новообразували се свлачища. „Обстановката е спокойна и след края на зимата. Кметът се разпореди, след като се разтопи снега, колегите му по селата да си обиколят всички улици, да видят дали някъде има новообразували се големи дупки, за да могат да сигнализират навреме за тях“, допълни Факирова. Тя припомни, че ежегодно по това време служители на Общинско предприятие „Зелени системи“ правят обход и почистване и на четвъртокласната пътна мрежа, заедно с канавките. Графикът за настоящата година е изготвен и дейностите вече са в ход. „Превантивните мерки се предприемат за избягване на пътни инциденти“, категорична бе още Благовеста Факирова.\r\nЛуиза ТРАНЧЕВА", "date": "2018.03.16", "title": "Велико Търново: Кметът Даниел Панов разпореди оглед на всички общински пътища и улици след края на зимния сезон"}
{"url": "http://www.focus-news.net/news/2018/03/16/2500396/aleks-aleksiev-tsentar-za-balkanski-i-chernomorski-izsledvaniya-otnosheniyata-mezhdu-sasht-i-rusiya-shte-se-vloshavat.html", "text": "Отношенията между САЩ и Русия ще се влошават, прогнозира в интервю за „Това е България“ по Радио „Фокус“ Алекс Алексиев, председател на Центъра за балкански и черноморски изследвания. Той изрази съжаление, че Европа не желае да види това, което става, от гледна точка на провокациите на Русия. Според него Западна Европа има достатъчно смелост да предприеме нещо. Анализаторът уточни, че в ЕС България е страната, която най-много се подава на руски инсинуации и провокации и това няма да ни доведе до нищо добро. \r\n„Руският президент играе, той е въжеиграч, той блъфира. Например, ако погледнете тези оръжия, които той демонстрира като нещо ново и като огромна заплаха, на която Западът не може да противостои, това е пълна глупост. Но аз не виждам как той може да направи нещо, тъй като икономиката му е изключително слаба, става все по-слаба. И другото, което е по-важно, той във военно отношение няма полезни ходове. В момента Русия изостава технологически не само от Запада, а и от Китай и от Индия. Така че неговата ситуация е тази на блъфьор, който се опитва да залъже останалите играчи, че едва ли не той има най-силните карти. Не е така“, допълни Алекс Алексиев. Той каза още, че подобно на Путин и Ердоган блъфира, а Турция не може да предизвика Трета световна война, защото е доста слаба, особено след като президентът й фактически обезглави военната сила на страната. Той препоръча България да дава убежище на хора, преследвани по политически причини от Ердоган, защото това е основният принцип на демократичната държава.", "date": "2018.03.16", "title": "Алекс Алексиев, Център за балкански и черноморски изследвания: Отношенията между САЩ и Русия ще се влошават"}
{"url": "http://www.focus-news.net/news/2018/03/16/2500392/nimh-utre-yuzhniyat-vyatar-shte-se-usili-i-shte-nastapi-chuvstvitelno-zatoplyane-do-20-25.html", "text": "През нощта облачността в повечето райони ще се разкъса, по-значителна ще се задържи в северозападните райони, където ще превали дъжд. Ще духа до умерен югозападен вятър. Минималните температури ще са между 5° и 10°. Утре южният вятър ще се усили. Ще бъде поривист, след обяд в Източна България и в районите, в близост до северните склонове на планините ще е силен и бурен. Облачността ще е променлива – предимно средна и висока. През деня ще е почти без валежи, а повече слънчеви часове ще има над Западна България. С южния вятър ще настъпи чувствително затопляне: максималните температури ще са предимно между 20° и 25°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Георги Цеков.\r\nАтмосферното налягане е по-ниско от средното за март и през следващото денонощие, с приближаването на циклон, значително ще се понижи.\r\nНад Черноморието облачността ще е променлива, без валежи. Вятърът от юг-югозапад постепенно ще се усилва и привечер на места вече ще е бурен. Максималните температури ще са предимно между 18° и 23°, малко по-ниски в крайните северни райони. Температурата на морската вода е 6-7°. Вълнението на морето ще е от 2 бала по южното крайбрежие, до 3-4 по северното.\r\nВ планините ще е ветровито. Ще духа силен, по високите и открити части и бурен до ураганен юг-югозападен вятър. Облачността ще е променлива и на отделни места ще превали  дъжд. Ще е по-топло с максимална температура на височина 1200 метра – около 16°, на 2000 метра – около 9°.\r\nПрез нощта срещу неделя и в неделя ще преобладава облачно време. От запад на изток ще превали, по линията на преминаващия студен атмосферен фронт, временно валежите ще са интензивни и значителни по количество. Ще има гръмотевична дейност, възможни са и градушки. Силният югозападен вятър ще се смени с умерен северозападен, в североизточните райони - север-североизточен. Ще започне бързо понижение на температурите, чувствително ще бъде в Северна България, особено в североизточните райони, където по-късно през деня в неделя дъждът ще се примеси със сняг. В началото на следващата седмица времето ще остане много динамично, с условия за валежи и вятър с променяща се посока. В понеделник валежите ще са предимно от дъжд, по-слаби в сравнение с неделя; вятърът временно ще бъде предимно от изток. Привечер и през нощта срещу вторник от югозапад валежите отново ще се активизират. Във вторник на места в Северна и по високите полета на Западна България дъждът ще премине в сняг, докато в Южна валежите ще са от дъжд; там и температурите ще остават по-високи. Ще посрещнем астрономическата пролет, която настъпва във вторник в 18 ч и 15 мин, с по-ниски от обичайните за втората половина на март температури.", "date": "2018.03.16", "title": "НИМХ: Утре южният вятър ще се усили и ще настъпи чувствително затопляне – до 20°-25°"}
{"url": "http://www.focus-news.net/news/2018/03/16/2500423/afp-desetki-byagat-ot-zatvor-vav-venetsuela.html", "text": "Десетки затворници бягат от затвор на популярния венецуелски туристически остров Маргарита, предава AFP.\r\nВоенните власти на острова са потвърдили, че 58 затворници са избягали, пробивайки дупка в стената на полицейски център за задържане. Четирима от тях са хванати и върнати обратно в затвора.\r\nВластите използват полицейски центрове за задържане вместо затвори заради пренаселеността на местата за лишаване от свобода. Според венецуелската неправителствена организация „Прозорец към свободата“ се очаква пренаселването на затворите да достигне 400 процента. Юлиян Марков", "date": "2018.03.16", "title": "AFP:  Десетки бягат от затвор във Венецуела"}
{"url": "http://www.focus-news.net/news/2018/03/16/2500401/otborat-po-badminton-na-ou-sv-iv-rilski-pernik-specheli-shampionskata-titla-v-oblastniya-etap-na-uchenicheskite-igri.html", "text": "Общинският шампион по бадминтон, момчета 5-7 клас - отборът на ОУ \"Св. Ив. Рилски\", днес спечели и шампионската титла в Областния етап на Ученическите игри, съобщиха от пресцентъра на Община Перник. Съперници на перничани бяха шампионите на Община Радомир - учениците от ОУ \"Хр. Смирненски\". Състезанието се проведе в салона на VI СУ \"Св. Св. Кирил и Методий\". Срещите бяха изключително оспорвани, като индивидуалните двубои завършиха наравно и решаваща за отборната победа се оказа срещата на двойките. Играта вървеше точка за точка през по-голямата част от срещата, а няколко последователни грешки на двойката от Радомир, позволи на перничани да спечелят преднина и да спечелят двубоя с резултат 17:13. Така учениците от ОУ \"Св. Ив. Рилски\", като областни шампиони ще представят Област Перник в следващия зонален етап на Ученическите игри през учебната 2017/18 г. Областните ученически състезания се организират от ОУСК \"Кракра\" със съдействието на Община Перник.", "date": "2018.03.16", "title": "Отборът по бадминтон на ОУ \"Св. Ив. Рилски\" - Перник спечели шампионската титла в Областния етап на Ученическите игри"}
{"url": "http://www.focus-news.net/news/2018/03/16/2500402/reuters-donald-tusk-zayavi-che-es-shte-izprati-yasno-poslanie-otnosno-otravyaneto-na-sergey-skripal.html", "text": "Председателят на Европейския съвет Доналд Туск заяви, че е говорил с британския министър-председател Тереза Мей, за да подготви ясно послание на ЕС относно отравянето на бившия руски разузнавач Сергей Скрипал по време на срещата на високо равнище на Съюза от следващата седмица, предава  Reuters.\r\nТуск съобщи това от профила си в социалната мрежа „Туитър“ след като проведе телефонен разговор с Тереза Мей. Лидерите на ЕС ще проведат редовна среща на високо равнище на 22 и 23 март.  Виктор Турмаков", "date": "2018.03.16", "title": "Reuters: Доналд Туск заяви, че ЕС ще изпрати ясно послание относно отравянето на Сергей Скрипал"}
{"url": "http://www.focus-news.net/news/2018/03/16/2500404/predstoyashti-mezhdunarodni-sabitiya-za-17-martagentsiya-fokus.html", "text": "Британският министър-председател Тереза Мей ще изнесе реч пред конференция на Консервативната партия, по време на която ще говори за дипломатическата криза с Русия, както и за Брекзит.\r\n*** Пенсионерите в Испания излизат на протест.\r\n*** Венецуелската опозиция ще излезе на протест срещу правителството.\r\n*** Националният народен конгрес на Китай ще даде на председателя Си Дзинпин втори мандат и ще избере нов вицепрезидент.\r\n***", "date": "2018.03.16", "title": "Предстоящи международни събития за 17 март(Агенция „Фокус“)"}
{"url": "http://www.focus-news.net/news/2018/03/16/2500406/veliko-tarnovo-okolo-180-profesionalni-sastezateli-shte-se-vklyuchat-v-mezhdunarodniya-kros-ivaylo-koyto-predstoi-v-grada.html", "text": "Около 180 професионални състезатели ще се включат в международния крос „Ивайло“, който ще се проведе във Велико Търново идния уикенд. Това е 36-то издание на инициативата, която е съвместно дело на спортен клуб „Атлетик -91“, Българската федерация по лека атлетика и Община Велико Търново. Това каза за Радио „Фокус“ – Велико Търново Владимир Пановски, един от организаторите. Той припомни, че кросът бе възстановен, след дълго прекъсване, през 2013 година, по инициатива на кмета на Велико Търново Даниел Панов. Първото му издание е било през 1968 година и това го прави едно от най-старите спортни събития в България. „През настоящата година в състезанието ще се включат представители на 16 спортни клуба от страната. Българските участници са около 160 човека. От чужбина има още около 20 спортисти. Повечето са от Румъния и Сърбия. Македонците ще са един или двама“, обясни организаторът. Състезанието по традиция ще се проведе на историческия хълм Света гора. Началото ще бъде поставено в събота, от 09.30 часа, от групата на най-младите девойки – момичета до 12 години. Мъжете и жените ще се състезават след 11.00 часа. Наградният фонд е в размер на 7 хиляди лева, които ще са разпределени в 38 награди.\r\nЛуиза ТРАНЧЕВА", "date": "2018.03.16", "title": "Велико Търново: Около 180 професионални състезатели ще се включат в международния крос „Ивайло“, който предстои в града"}
{"url": "http://www.focus-news.net/news/2018/03/16/2500129/balgariya-shte-ima-pravo-na-glas-po-vaprosi-za-mezhdunarodnoto-koraboplavane-s-ratifitsiranata-ot-parlamenta-konventsiya-za-mezhdunarodnata-hidrografska-organizatsiya.html", "text": "Народните представители ратифицираха Конвенцията за Международната хидрографска организация, предаде репортер на Агенция „Фокус“. Членството в организацията ще даде възможност на България да участва в регионални проекти, финансирани от ЕС, както и за обучение на специалисти от Военноморските ни сили в институции, одобрени от организацията. Страната ни ще стане част от световната морска общност и ще има право на глас при вземане на решения, свързани с международното корабоплаване. 2/3 от страните, членки на Международната морска организация са одобрили присъединяването ни към хидрографска организация. За членство в Международната хидрографска организация страната ни трябва да внася годишна вноска, определена на базата на корабния бруто тонаж и военните кораби. Вноската за 2017 година се равнява на 12 072,96 евро или 23 612, 66 лева. След като България стане член на Международната организация с 15% ще се увеличат хонорарите, които страната ни ще получава съгласно споразумението с Хидрографската служба на Великобритания и Северна Ирландия.\r\nБиляна ИВАНОВА", "date": "2018.03.16", "title": "България ще има право на глас по въпроси за международното корабоплаване с ратифицираната от парламента Конвенция за Международната хидрографска организация"}
{"url": "http://www.focus-news.net/news/2018/03/16/2500400/abc-news-velikobritaniya-iska-ot-ozho-da-prouchi-napadenieto-sreshtu-sergey-skripal.html", "text": "Правителството на Великобритания съобщи, че е поискало от Организацията за забрана на химическо оръжие да разследва пробата на нервопаралитичния газ, използвана за отравянето на бившия служител на руските тайни служби Сергей Скрипал, предава  ABC News.\r\nМинистър-председателят на Великобритания Тереза Мей е поискала от организацията „да потвърди правителствения анализ на нервопаралитичния газ, използван по време на нападението“. От „Даунинг стрийт“ съобщиха, че служители от ОЗХО скоро ще пристигнат във Великобритания, за да вземат проби. \r\nВеликобритания смята, че Скрипал е отровен с развития по съветски времена агент „Новичок“ и обвинява Русия в нападението. Москва отрича.  Виктор Турмаков", "date": "2018.03.16", "title": "ABC News: Великобритания иска от ОЗХО да проучи нападението срещу Сергей Скрипал"}
{"url": "http://www.focus-news.net/news/2018/03/16/2500405/10-firmi-podadoha-zayavleniya-za-proizvodstvo-i-dostavka-na-trabi-za-interkonektora-gartsiyabalgariya-obzor.html", "text": "Десет фирми подадоха заявления за участие в ограничената процедура за възлагане на обществена поръчка за производство и доставка на тръби за изграждане на междусистемната връзка Гърция–България. Заявленията бяха отворени публично в присъствието на  министъра на енергетиката Теменужка Петкова, изпълнителните директори на БЕХ ЕАД Петьо Иванов и на \"АйСиДжиБи\" АД Теодора Георгиева. В процедурата кандидатстват фирмите: Jindaw SAW Ltd., JSC \"Zagorsk Pipe Plant\", Welspun Corp. Limited, Salzgitter Mannesmann International GmbH, Ноксел Челик Бору Санайи А.Ш, Umran Celik Boru Sanayii A.S, Erciyas Celik Boru Sanayi A.S (Erciyas Steel Pipe Co), Топливо -2 ЕООД, Korinth Pipeworks S.A Pipe Industry S.A, Public Joint Stock Company \"Chelyabinsk Pipe Plant\". „Радвам се, че в процедурата кандидатстват толкова много компании – това е знак, че е осигурена максимална публичност и прозрачност“, каза министърът на енергетиката Теменужка Петкова. По думите й днес се прави още една решителна стъпка към реализацията на този важен правителствен приоритет. Това е първата от няколко ключови процедури, които ще осигурят фактическия старт на строителството на интерконектора Гърция–България. В нея участниците ще бъдат селектирани на два етапа: първо те удостоверяват съответствието с критериите за подбор, а след това се подават и оценяват същинските оферти. Този вид процедура е избрана от \"АйСиДжиБи\" АД, защото спестява ресурс за подготовка на офертите и намалява значително административната тежест. При нея покани за втория етап се изпращат само до кандидатите, преминали предварителния подбор. Очаква се това да се случи около 20 април, а конкретният изпълнител да бъде избран до края на юни. В началото на април ще бъде стартирана и основната поръчка, свързана с изграждането на интерконектора – тази за възлагане на строителството. Предстои да бъдат обявени и процедури за възлагане на археологически проучвания и за избор на строителен надзор. Проектът за изграждане на междусистемната връзка Гърция–България е ключов за изпълнение на целите, свързани с диверсификация на енергийните доставки. Връзката ще осигури достъп до Южния газов коридор, чрез който страната ни и регионът на Югоизточна Европа ще получават природен газ от Каспийския регион, съществуващи и бъдещи терминали за втечнен природен газ и други. Междусистемната газова връзка е стратегическа и за реализирането на концепцията за изграждане на газоразпределителен център в България. Интерконекторът Гърция-България е определен за един от проектите от общ интерес за Европейския съюз. Планира се изграждането на връзката да започне в средата на годината, в рамките на първото българско председателство на Съвета на ЕС.", "date": "2018.03.16", "title": "10 фирми подадоха заявления за производство и доставка на тръби за интерконектора Гърция–България (ОБЗОР)"}
{"url": "http://www.focus-news.net/news/2018/03/16/2500066/pregled-na-mezhdunarodnite-novini-do-6-chasa-agentsiya-fokus.html", "text": "Водената от САЩ международна коалиция срещу „Ислямска държава“ потвърди катастрофата на американски военен хеликоптер в западната част на Ирак.\r\n„Спасителните екипи отговарят на мястото на падналата машина“, се казва в изявление на коалицията, без обаче да бъдат привеждани данни за вида на машината, броя на екипажа или причините, довели до катастрофата. \r\nПо-рано медии съобщиха, че най-малко седем души са загинали при катастрофа на американски военно-транспортен хеликоптер Chinook в западната част на Ирак. Съгласно разпространената тогава  информация, машината е била съпровождана от друг хеликоптер и е паднала в западната част на провинция Анбар, граничеща със Сирия.\r\n*** Посолството на САЩ в Босна и Херцеговина реагира на „предложението\" на президента на Република Сръбска Милорад Додик за създаването на трети субект в Босна и Херцеговина – на хърватите. \r\n„САЩ няма да подкрепят създаването на трета автономна област в Босна и Херцеговина или каквото и да е преструктуриране на страната, което се основава на етнически принцип“, предупредиха от американското посолство в Сараево. \r\nПо-рано в интервю за изданието Vecernji List Додик заяви, че би било справедливо босненските хървати да се чувстват „свои си\", което може да се реши чрез създаването на трети субект в Босна и Херцеговина. Съгласно думите му, по този начин позицията на хърватите в страната ще укрепнат. \r\n„Не съм против никого. Аз просто твърдя, че това ще допринесе за стабилизирането на Босна и Херцеговина. По този начин ще получим три ясни центъра за вземане на решения, които ще трябва да постигат компромиси“, обясни Додик. \r\nНо от дипломатическата мисия на Вашингтон в Сараево не посрещнаха добре идеята му. \r\n„Позицията на САЩ по този въпрос е добре известна и остава непроменена. САЩ се ангажират с принципите на Дейтънското мирно споразумение и към Босна и Херцеговина като демократична, мултиетническа, суверенна и независима държава с два съставни субекта и три народа, с безспорен териториална цялост\", се казва в изявлението от американската мисия в Сараево.\r\n*** В центъра на Мадрид избухнаха сблъсъци между мигранти и полиция, след като 35-годишен сенегалец загина при опит да се измъкне от полицейска акция срещу незаконните продажби по улиците.\r\nБезредиците избухнаха в четвъртък вечер след смъртта на сенегалеца, преследван от служителите на реда. Тялото му бе открито безжизнено на една от улиците в града. Впоследствие властите разпоредиха разследване по случая. \r\nВ знак на протест срещу смъртта на продавача, пристигнал в Испания преди 12 г., мигрантите подпалиха контейнери за отпадъци и нападнаха с камъни представителите на правоохранителните органи. \r\nНе се привеждат данни за пострадали или арестувани.\r\n*** Източник от разузнавателните служби разкри,  нервнопаралитичното вещество „Новичок“, с което бе отровен бившия офицер от руското Главно разузнавателно управление (ГРУ) Сергей Скрипал, е било поставено в куфара на неговата дъщеря Юлия при напускането й от Москва за Лондон на 3 март.\r\nСледователите работят по версията, че токсинът е бил пренесен чрез дреха, козметичен продукт или някакъв подарък, в резултат на което са попаднали в дома на Скрипал в Солзбъри. Именно там 66-годишният Скрипал може да е попаднал под въздействието на веществото, а не на мястото, където по-късно бе намерен заедно с дъщеря си – на пейка в търговски център в града. \r\nИзточник на редакцията пояснява, че 33-годишната Юлия може да е пренесла „Новичок“ без да знае – в дома й в Москва може да са проникнали лица, които да са заложили веществото в багажа й. \r\nПо данни на британската полиция в контакт с „Новичок“ може да са попаднали 131 души от Солзбъри, при това 46 души вече са потърсили лекарска помощ в болница заради опасения, че може да са пострадали в резултат на инцидента със Скрипал.\r\n*** В следобедните часове на петък Ангела Меркел ще се отправи на първа задгранична визита, след като положи клетва като канцлер на ФРГ за четвърти път.\r\nМеркел пристига в Париж, където ще обсъди с френския президент Еманюел Макрон двустранни, европейски и международни въпроси. Макрон чакаше месеци наред в Германия, най-важния партньор на Франция в ЕС, да бъде съставено правителство. Лидерът на Париж настоява за бързо провеждане на реформи в Общността. \r\nОт редакцията подчертават, че следващата седмица в Брюксел ще се състои среща на държавните и правителствени лидери на страните от Общността – първата, на която ще присъстват новите министри от кабинета в Берлин.\r\n*** Западът ще успее да създаде аналог на руския танк Т-14 „Армата“ до пет години. Това е заключението на капитан Щефан Бюлер от Швейцарската асоциация на офицерите от бронетранспортните части.\r\nДокато Русия представя танка като нова модерна технология, западните военни експерти насочват вниманието си главно към техническите му проблеми. Съгласно думите на Бюлер, „Армата“ в никакъв случай не е революция, а технология, изпреварила тази на Запада с най-много пет години. \r\nСамият факт, че текущата версия на руския танк все още има недостатъци, е донякъде предимство. Но Бюлер предупреждава, че докато Западът се опитва да догони руския опит в изграждането на танковете, военните на Москва може да усъвършенстват бойната машина.\r\n*** Говорителят на Министерството на външните работи на Руската федерация Мария Захарова разкритикува плановете за създаване на Въоръжени сили на Косово.\r\n„Създаването на армия в Косово, структура, която по никакъв начин не се доближава до държавната, още повече нагнетява вече напрегнатата ситуация\", предупреди Захарова в рамките на пресконференция, в която коментира изказването на помощник-държавния секретар на САЩ за Европа и Евразия Уес Мичъл.\r\nПри посещението си в Косово по-рано тази седмица американският дипломат подчерта, че  Косово има право да формира професионална армия и бе категоричен, че тя няма да представлява заплаха за Сърбия и сърбите, живеещи в най-младата държава на Балканския полуостров.\r\n*** Самолети на турските ВВС са извършили нарушения на гръцкото въздушно пространство в североизточната и югоизточната част на Егейско море.\r\nШестте самолета – четири изтребителя F-16 и два транспортни CN-235s са навлезли в Атинското пространство за полетна информация общо четири пъти. Източници от гръцките сили за отбрана поясниха, че турските самолети са прихванати в съответствие с международните правила за ангажираност.\r\n***", "date": "2018.03.16", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/03/16/2500067/reuters-sasht-obviniha-iran-v-namesa-na-izborite-v-irak.html", "text": "Министърът на отбраната на САЩ Джим Матис обвини Иран в намеса в предстоящите през май парламентарни избори в Иран, в които министър- председателят Хайдар ал Абади ще се стреми към втори мандат, предава Reuters.\r\nМатис не представи подробности за това кой в Техеран според него оказва влияния на вота, но подчерта, че се превеждат пари на иракски политици.\r\n„Ние имаме тревожни доказателства, че Иран се опитва да повлияе, използвайки пари в иракските избори. Тези ще бъдат използвани, за да повлияят на кандидатите, на гласоподавателите“,  заяви Матис пред репортери\r\nКъм настоящия момент няма официален коментар на Иран във връзка с изявленията на американския военен министър.\r\nАгенцията припомня, че вотът ще определи кой ще управлява в Багдад през следващите четири години, когато Ирак ще се изправи пред задачите за възстановяването на градове и села, разрушени от „Ислямска държава“, предотвратяване завръщането на бойците и справяне с икономически различия, които подклаждат конфликти. Сред конкурентите на Абади са бившият министър-председател Нури ал-Малики и Хади ал-Амири, бивш транспортен министър -  и двамата близки с Иран. Тереза Герова", "date": "2018.03.16", "title": "Reuters: САЩ обвиниха Иран в намеса на изборите в Ирак"}
{"url": "http://www.focus-news.net/news/2018/03/16/2500039/predstoyashti-sabitiya-v-stranata-za-16-mart-agentsiya-fokus.html", "text": "***\r\nОт 10.00 часа министърът на регионалното развитие и благоустройството Николай Нанков ще направи инспекция на ремонта на бул. „Приморски“ в района на Летния театър. В 10.40 часа той ще провери напредъка на финансираните по Оперативна програма „Региони в растеж“ ремонти на ул. „Мара Тасева“ и бул. „Първи май“ в кв. „Аспарухово“ на кръстовището между двете улици.  В 11.00 часа Николай Нанков ще направи и оглед на изграждането на втория етап от водопровода за кв. „Аспарухово“. Мястото на проверката е под Аспаруховия мост.  От 11.10 часа министърът ще инспектира строежа на бул. „Левски“. Проверката ще бъде в началото на ул. „Георги Пеячевич“. \r\n***\r\nОт 13.30 часа в зала „Евридика“ на хотел „Орфей“ министърът на околната среда и водите ще открие форум на тема  „Интегрирано управление на отпадъците“, организиран от Варненския свободен университет.\r\n***\r\nОт 14.30 часа ул. „Веслец“ 13, ет. 2 ще бъдат отворени подадените заявления за участие в ограничената процедура за „Производство и доставка на тръби за нуждите на междусистемната газова връзка Гърция-България“. Публичното заседание ще се проведе в присъствието на министъра на енергетиката Теменужка Петкова.\r\n***\r\nИнициативен комитет за честване на 100-годишнината от Дойранската епопея и участието на 9-та Плевенска дивизия в нея ще бъде учреден в Плевен. В тържественото събрание ще участва министърът на отбраната Красимир Каракачанов, командирът на Единния център за начална подготовка полковник Николай Бешев и др.  Форумът ще се проведе от 16.00 часа в концертна зала „Катя Попова“. Ще бъде обявена инициативата за изграждане на паметник на героите от 9-та Плевенска дивизия.\r\n***\r\nОт 09.00 часа ще започне пленарното заседание на Народното събрание.\r\n***\r\nОт 09.30 часа в хотел „Хилтън\" българският комисар по цифровата икономика и общество Мария Габриел ще открие Международна конференция „Сигурно бъдеще за жените – сигурно бъдеще за всички”, която се провежда под неин патронаж. В събитието ще вземат участие също министърът на правосъдието Цецка Цачева и председателят на парламентарната Комисия по вътрешна сигурност и обществен ред Цветан Цветанов\r\n***\r\nОт 09.00 часа в ПГТЕ „Хенри Форд“ ще се проведе регионален конкурс „Най-добър млад инсталатор“. В него ще участват ученици, които се подготвят по професии в направление „Електротехника и енергетика“.\r\n***\r\nОт 09.30 часа в зала „Средец“ на Хотел Балкан ще се проведе Международна конференция на тема „Продължаващо медицинско обучение – гарант за качество в професионалната практика и за безопасността на пациента“. От 10.40 часа е предвидено подписване на двустранен договор за сътрудничество между Български лекарски съюз и UEMS (Европейски съюз на медицинските специалисти).\r\n***\r\nОт 09.30 часа 4-ти състав на Специализирания наказателен съд ще заседава по делото срещу Ценко Ч., Мартин Ч. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 6-и състав на Специализирания наказателен съд ще заседава по делото срещу Даниел Б., Христо П. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Николай Т., Галин М. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Роза П., Валери М. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Николай Т., Галин М. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 4-ти състав на Специализирания наказателен съд ще заседава по делото срещу Трайчо Т., Симеон Д., Иво П.  и др., на които са повдигнати обвинения за безстопанственост в особено големи размери.\r\n***\r\nОт 10.00 часа Софийски градски съд ще заседава по делото срещу Димитър Аврамов (депутат) и Методи Петков (чл. 304 б, ал. 1 от НК ).\r\n***\r\nОт 10.00 часа в Националния пресклуб на БТА ще се състои пресконференция на тема „Промените в закона за развитие на академичния състав в Република България и отражението им във висшето образование и науката“, участие в събитието ще вземе ръководството на секция „История” на Съюза на учените в България.\r\n***\r\nОт 10.30 часа 16-и състав на Специализирания наказателен съд ще заседава по делото срещу Недялко Ц., на когото са повдигнати обвинения за организиране и ръководене на организирана престъпна група.\r\n***\r\nОт 11.00 часа 18-и състав на Специализирания наказателен съд ще гледа делото срещу Андреан А., Благо А., Венцислав Ф., Филип Ф. и др. за организиране и ръководене на организирана престъпна група. \r\n***\r\nОт 14.00 часа 14-и състав на Специализирания наказателен съд ще гледа делото срещу Георги П., Константин Н., Марио Н. и др. за образуване и ръководене на организирана престъпна група. \r\n***\r\nОт 14.00 часа 6-и състав на Специализирания наказателен съд ще гледа делото срещу Христо К., Кръстю Д и Ивайло С. за организиране и ръководене на организирана престъпна група. \r\n***\r\nOт 14.00 часа учениците от столичното 125 СУ „Боян Пенев” ще осиновят четири  ценни книжовни паметника от фонда на Националната библиотека „Св. св. Кирил и Методий”. Церемонията ще се проведе в Заседателната зала на втория етаж на библиотеката.\r\n***\r\nОт 15.00 часа в Големия салон на БАН ще се проведе среща-разговор със световноизвестния учен Седрик Вилани. \r\n***\r\nОт 18.00 часа в Ларгото (под стъкления купол) ще се състои концерт на Симфониета „СОФИЯ“ и Софийски камерен хор „Васил Арнаудов“. Това е вторият концерт от програмата на Столична община по повод председателството на България на Съвета на ЕС.\r\n***\r\nОт 18.00 часа в зала „Славейков“ на Френския културен институт ще се проведе среща-диалог между прочутия френски математик Седрик Вилани и носителя на награда „Гонкур“ Жером Ферари.\r\n***\r\nОт 18.30 часа в Централния военен клуб ще се състои концерт и дегустация на азербайджанска кухня по повод азербайджанския празник Новруз.\r\n***\r\nОт 18.30 часа в конферентната зала в Северното крило на Ректорат на СУ „Св. Климент Охридски“ ще се състои премиерата книгата  „Млада Виена в млада България“ от Младен Влашки.\r\n***\r\nОт 19.00 часа в Зала 1 на НДК ще бъдат раздадени отличията в конкурсните програми на 22-рия София Филм Фест.\r\n***\r\nОт 19.30 часа в Центъра за култура и дебат „Червената къща „Андрей Николов” ще се състои българската премиера на пиесата „Съзвездия” на Ник Пейн.\r\n***\r\nОт 10.00 до 14.00 часа на четвъртия етаж в сградата на ОД на ДФ „Земеделие” – Благоевград ще бъде отворена приемна за граждани, като кандидатите по различните схеми, мерки и програми, които институцията администрира, ще могат да правят справки по възникнали казуси, както и да  правят предложения за подобряване работата на Областната дирекция.\r\n***\r\nОт 10.30 часа в Регионален исторически музей – Благоевград ще бъде открита изложба с над 30 вида екзотични животни. \r\n***\r\nОт 19.00 часа в зала „Яворов“ ще гостува Драматичен куклен театър „Иван Димов“ – Хасково с постановката „Морска сол“. \r\n***\r\nОт 19.00 часа в Драматичен театър „Никола Вапцаров“ ще се състои постановката „Умирай лесно!?“. \r\n***\r\nОт 19.00 часа в зала „Яворов“ актьорите от Независим театър ще представят постановката „Морска сол“.\r\n***\r\nОт 10.00 часа в зала „Младост“ ще бъде открито Държавното първенство по художествена гимнастика за девойки старша възраст и жени  за приз „Жулиета Шишманова“.\r\n***\r\nВ СОК „Камчия“ ще бъде открита 50-та юбилейна Национална олимпиада по химия и опазване на околната среда. \r\n*** \r\nОт 10.00 часа в Икономически университет – Варна ще се състои семинар на тема „Изграждане на регионални научни центрове“. Той се организира от двата управляващи органа на Оперативна програма „Наука и образование за интелигентен растеж“ и на Оперативна програма „Иновации и конкурентоспособност“. \r\n*** \r\nОт 10.00 часа в ДМСГД ще се проведе брифинг. Поводът е представянето на нова услуга, която бе разкрита през 2017 година в Дома, а от 2018 година работи „Сектор за ранна интервенция на уврежданията“, с капацитет 5 легла, част от структурата на Медицински блок  в ДМСГД – град Дебелец.\r\n***\r\nОт 10.00 часа в заседателната зала в сградата на Община Каварна ще се проведе пресконференция  в изпълнение на проект „Подобряване на условията за младежка заетост в туризма”, финансиран по договор за безвъзмездна помощ от програма ИНТЕРРЕГ V – A Румъния-България.\r\n***\r\nОт 10.00 часа в Институт по земеделие – Кюстендил ще се проведе семинар по растителна защита на овощни насаждения. \r\n***\r\nОт 11.00 часа в кабинета на обществения посредник ще се проведе съвместна пресконференция с директора на „Инспекция по труда”. \r\n***\r\nОт 11.00 часа в читалище „Братство” ще бъдат отбелязани 120 години от рождението на художника Мориц Бенционов. \r\n***\r\nОт 14.30 часа в Окръжен съд – Кюстендил ще се състои симулация на съдебен процес по повод Деня на отворените врати в Окръжна прокуратура и Окръжен съд. \r\n***\r\nОт 15.30 часа в залата на хотел „Стримон” ще се проведе награждаване на отличените ученици от Националния ученически конкурс „Места на памет”, посветен на 75 години от спасяването на българските евреи. \r\n***\r\nОт 17.30 часа Художествена галерия „Владимир Димитров – Майстора” ще бъде открита традиционната изложба „Кюстендилска пролет”. \r\n***\r\nОт 10.00 часа в конферентната зала на Община Перник ще се проведе встъпителна пресконференция за представяне на дейностите по проект „Разработване на програма за качеството на атмосферния въздух на община Перник 2017-2021“.\r\n***\r\nОт 16.00 часа народният представител от ГЕРБ Десислава Костадинова организира приемна за граждани в клуба на партията в града.\r\n***\r\nВ 09.00 часа в зала 1 на Апелативния съд ще се проведе заседание по делото, образувано по жалби на гражданския ищец и на подсъдимия Николай Я. срещу присъда на Окръжен съд – Пазарджик, с която подсъдимият е осъден за опит за умишлено убийство с пушка и за нанасяне на телесни повреди. \r\n***\r\nВ 10.00 часа в офиса на фондация \"Пловдив 2019\" ще се състои пресконференция, на която ще бъдат представени резултатите от приключилата покана за проекти за читалища и ще бъде обявена нова отворена покана за проекти с българо-японско съдържание. \r\n***\r\nВ 11.00 часа на уширението на бул. “Санкт Петербург” в посока жк “Тракия” директорът на ОДМВР-Пловдив ст. комисар Атанас Илков ще участва в брифинг, на който ще се представи нова мобилна камера за засичане на превишена скорост – отразява.\r\n***\r\nВ 11.00 часа на паркинга пред зала \"Колодрума\" директорът на ОП „Чистота“ Иван Стоянов ще даде начало на пролетното миене на града.\r\n***\r\nОт 16.30 часа в Историческия музей ще се състои Кръгла маса на тема „Музикалните архиви в България – състояние, проблеми, перспективи“. \r\n***\r\nОт 12.00 часа на площад „Свобода“ на Стария център в Смолян новопостъпилите военнослужещи в 101-ви Алпийски полк – Смолян ще положат клетва. \r\n ***\r\nОт 17.30 часа в Регионална библиотека „Захарий Княжески” ще бъде представена изложба и книгата „С усмивка по житейския друм“ – спомени и документални материали за Чудомир от Лилия Димитрова.\r\n***\r\nОт 11.00 часа в Историческия музей ще бъде открита изложба на Жолт Сабоки „Унгарски крепости в Карпатския басейн – Х–ХVIII век\".\r\n***\r\nОт 09.15 часа в Младежкия дом ще се състои откриването на Международния детски театрален фестивал по приказките на класиците „Братя Грим“. \r\n***\r\nОт 11.00 часа в Артсалона на Радио Шумен ще бъдат наградени победителите в Областния конкурс „Опознай своя роден край 2018“. \r\n***\r\nОт 13.30 часа в сесийната зала на общината ще се проведе Международна конференция на тема „Европейските образователни проекти и социалното включване“.", "date": "2018.03.16", "title": "Предстоящи събития в страната за 16 март (Агенция „Фокус“)"}
{"url": "http://www.focus-news.net/news/2018/03/16/2500038/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Външният министър на Южна Корея Кан Кюн-ха отпътува в четвъртък от Сеул за Вашингтон, където ще обсъди с официални лица от САЩ предстоящата среща между американския президент Доналд Тръмп и севернокорейския лидер Ким Чен-ун, пише The Korea Herald. Първоначално южнокорейският дипломат трябваше да се срещне с държавния секретар Рекс Тилърсън, но след като Тръмп обяви по-рано тази седмица, че той ще бъде заменен, външният министър ще проведе разговори с временно изпълняващия тази длъжност Джон Съливан. Разговори ще бъдат проведени освен това с Иванка Тръмп – дъщеря и един от съветниците на президента, както и председателя на републиканското мнозинство в Камарата на представителите Пол Раян. \r\nИзданието отбелязва, че пътуването на Кан Кюн-ха става на фона на опасенията за влошаване на отношенията между двете страни заради уволнението на Тилърсън, който ще бъде заменен с Майк Помпео, досегашен директор на ЦРУ. Според съобщение на южнокорейското външно министерство, малко вероятно е да се състои среща с Помпео. \r\nПо-рано през март Доналд Тръмп прие поканата на севернокорейския лидер Ким Чен-ун за лична среща, която ще се състои във времето до края на месец май. В четвъртък бе съобщено, че севернокорейският външен министър е пристигнал в Стокхолм, което породи спекулации, че визитата му може би е свързана с предстоящата среща, след като премиерът на Швеция бе предложил страната му да бъде нейн домакин. От Стокхолм обаче отказаха да потвърдят тази информация.\r\n***Министърът на външните работи на Турция отложи посещението си във Вашингтон планирано за 19 март. На уговорената среща с вече бившия държавен секретар на САЩ Рекс Тилърсън трябваше да се обсъдят общите действия между двете страни в северния сирийския район Манбидж и изтласкването от там на сирийските кюрдски формирования. Това съобщи говорителят на турското външно ведомство сутринта в четвъртък, пише турското издание Daily Sabah.\r\nНа срещата трябваше да се обсъди поетапен план за изтеглянето на сирийските кюрдски „Отряди за народна самоотбрана“ (ОНС) от района на град Манбидж, който в момента е под техен контрол и за отнемането на техните оръжия, предоставени от САЩ, но неочакваната замяна на Тилърсън внезапно е променила плановете на двете страни.\r\nИзданието припомня, че градът е предмет на ожесточени спорове между Турция и САЩ, като Анкара смята ОНС за издънка на Работническата партия на Кюрдистан (ПКК), която е в списъка на терористическите организации на голяма част от страните по света, включително Съединените американски щати.\r\nТурските лидери постоянно повтарят, че операция „Маслинова клонка“ на турската армия, която се провежда в северозападния сирийски район Африн, ще продължи към Манбидж и подложиха Вашингтон на остри критики за това, че не спазват обещанията си, особено по отношение на това, че САЩ са обещали, че управлението на местно ниво ще се извършва от местните жители след освобождението на градовете, но вместо това на всички места управлява ОНС.\r\n*** По време на дневното изявление пред репортери, говорителят на Белия дом Сара Сандърс заяви, че президентът Доналд Тръмп е уведомен за срутването на пешеходния мост в Маями, пише The Hill. По-рано стана ясно, че построен миналата седмица пешеходен мост, минаващ над шестлентов път в Маями, се е срутил по все още неизяснена причина. При инцидента обаче мостът е затрупал под себе си коли и пешеходци. Полицейски патрул, пристигнал на мястото, е потвърдил, че има загинали, макар техният брой да не е все още известен. Междувременно най-малко осем души са откарани в близка болница, но няма информация за състоянието им. \r\nСъоръжението, издигнато на 10 март, е струвало 14,2 милиона долара, като за направата му е използвана нов метод за строеж. Според изданието, мостът е построен на друго място, след което е транспортиран и монтиран, което е спестило време и усилия около отбиването на движението по пътя. По данни на изданието, това е първият път, в който толкова голямо съоръжение е монтирано чрез този метод. Проектът за моста е бил на близкия „Международен университет Флорида“, като целта му е да свързва главната сграда на учебното заведение със студентския кампус, намиращ се от другата страна на пътя.\r\n*** Администрацията на Доналд Тръмп обяви в четвъртък въвеждането на нови санкции срещу руски индивидуални лица и фирми, като това е най-мащабната стъпка предприета от Вашингтон, по времето в което Тръмп заема президентския пост, отбелязва американското издание The New York Times. \r\nСанкциите са обявени на фона на общата позиция по случа със Сергей Скрипал, с която излязоха Вашингтон, Берлин, Лондон и Париж, и в която четирите държави определиха нападението над бившия служител на Главното разузнавателно управление (ГРУ) като нарушение на международното право и обвиниха Русия за ролята ѝ в него. Това бе последвано от коментар на Тръмп, според който Москва е отговорна за случая – „Изглежда е така“, каза президентът пред репортери в Овалния офис. Изданието отбелязва, че президентът не е засегнал в изказването си новите санкции, за които министърът на финансите Стивън Мнучин заяви, че са предприети за да могат САЩ да „се изправят и противодействат на зловредната руска киберактивност, включително опита за намеса в американските избори, деструктивни кибератаки и прониквания във важни системи“. Според министъра, „конкретните санкции са част от по-широки действия за справяне с идващите от страна на Русия престъпни атаки“.\r\nПричината за мълчанието на Тръмп по въпроса, смята изданието, е неговата позиция, според която не е имало намеса на Русия на американските президентските избори от 2016 г., като държавният глава определи обвиненията, че Москва е повлияла на вота като „измислица“ и „фалшиви новини“. \r\nСанкциите, които са насочени срещу 19 физически и пет юридически лица, представляват забрана за пътуване в САЩ, замразяване на всички техни авоари в страната и забрани за американски бизнесмени и организации в осъществяване на търговски връзки с включените в списъка. Сред санкционирате са Федералната служба за сигурност (ФСБ) и Руското военно разузнаване, познато като ГРУ.\r\n***", "date": "2018.03.16", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/03/16/2500403/ina-sarbakova-np-pirin-mnogo-sa-legendite-i-predaniyata-svarzani-s-imeto-na-rezervat-bayuvi-dupki-dzhindzhiritsa.html", "text": "Много са легендите и преданията, свързани с името на резерват Баюви дупки – Джинджирица. Това каза в интервю за Радио „Фокус“ – Пирин Ина Сърбакова, главен експерт в Дирекция „Биоразнообразие, планове, програми и проекти“ към Национален парк „Пирин“. Тя обясни, че връх Баюви дупки е седмият по височина в Пирин планина със своите 2820 метра. Самият връх е част от резерват Баюви дупки – Джинджирица. „Според историческия музей в Разлог, названието може да се свърже със старобългарската дума „Бай“, която означава „голям“, „велик“, „богат“. По-този начин значението на името може да се тълкува като големите дупки или място, което е богато на дупки. А според местните хора, пещерите, които са изключително много в този циркус, поради карстовия характер на района се наричат дупки. Гледайки разложката котловина, циркуса и ограждащите го върхов, то може да кажем, че той прилична на човешко лице, като двете му части, разделени от хребета Средоноса представляват две огромни дупки, приличащи на големи очи“, каза още Сърбакова. Друга легенда е свързана с личното име Байо. „Според нея в тези дупки се криел младеж, който бил търсен от турците. Той имал сестра, която му носела храна и казвала, че отивала при байо си или батко си, и от там идва името“, отбеляза Сърбакова. Името Джинджирица пък е свързано с друга легенда – това било гориста местност под билната линия. Тя свързвала върховете Даутов, Плешки, Пирин и Седелец в посока местността Предела. „Някога, хората вярвали, че в гъстите гори на Джинджирица бродят зли духове. Пастирите не смеели да остават да нощуват по поляните в тази местност, страхувайки се от джиновете. Най-после един се престрашил, а след него и други. Те оградили поляните си със синджири, а местността започнали да наричат Синджирица. Един ден вълци нападнали стадото на овчар. Изплашен, мислейки че това са джинове, той хукнал към местността Предел, викайки: „Джин у Синджирица“. От тогава местността започнала да се нарича Джинджирица“, посочи Сърбакова. Тя добави, че според друго поверие за думата има латински корен и е останало от пастирите власи. „Джинджири“ всъщност означава зъбен венец, а това от своя страна прави аналогия с ридовете голяма и малка Джинджирица, които били назъбени“, уточни Сърбакова.\r\nЛивия НИНОВА", "date": "2018.03.16", "title": "Ина Сърбакова, НП „Пирин“: Много са легендите и преданията, свързани с името на резерват Баюви дупки – Джинджирица"}
{"url": "http://www.focus-news.net/news/2018/03/16/2500399/podgotvyat-se-po-tezhki-nakazaniya-sreshtu-domashnoto-nasilie-obzor.html", "text": "Подготвят се по-тежки санкции в Наказателния кодекс срещу домашното насилие. Това стана ясно по време на Международна конференция „Сигурно бъдеще за жените – сигурно бъдеще за всички”. Правосъдният министър Цецка Цачева заяви, че е необходимо въвеждането на нови наказателни състави, които към настоящия момент не въвеждат деяния, свързани с темата на насилието в престъпление. Според нея всяка промяна в НК трябва да бъде много добре обмислена и подкрепена от гражданското. Тя уточни, че данните от изследването, направено от съдебната практика на 10 окръжни съдилища за 2014г. за извършени умишлени убийства и опит за убийство на жени сочат, че в 91% от случаите убийствата са извършени от мъже. 7% при съучастие на мъже и жени и само 2% при убийства извършени от жени. В 35% от случаите убийствата и опитите са убийства на жени, извършени от настоящ или бивш интимен партньор, в 25% от брат, внук или друг близък роднина мъж, в 31% от друг познат мъж и само в 9% от непознат мъж.  Цачева обясни, че в НК се предвижда допълване на квалификационните състави на убийството и телесните повреди с цел инкрииминиране на всички форми на домашно насилие, които ескалират до посегателство срещу живота и здравето на лицата. Според нея е необходимо в НК да се даде гаранция за по-тежко наказание на физическото насилие, извършвано от партньори на жените независимо дали става въпрос за брак или фактическо съжителство.  По думите ѝ в България не се преследва по наказателен път и психическото насилие като самостоятелна форма на насилие. Според нея така психическото насилие може да има различни проявления вербално насилие - заплахи, засилване, използване на обидни епитети и определения, публично унижаване. „На второ място изолиране на жертвата чрез лишаване от средства за нейна самостоятелна изява. На трето място лишаване на жертвата от средства за издръжка.  Подобни деяния оставят траен белег върху цялостния живот не само на жертвата, но и съжителстващи с нея лица обикновено деца“, допълни Цачева. \r\nЗа принудителните бракове тя обясни, че сега действащите текстове не обхващат всички проявления на това престъпление, като се визират случаите, в които лицата напускат страната, за да сключат принудителен брак. Цачева посочи че се обмисля промяна в характера на някои престъпления в такива, които се преследват от общ характер вместо такива, които се преследват по тъжба. Според нея са важни промените и в давността, които да гарантират достатъчни срокове. От думите ѝ стана ясно, че се регламентират и допълнителни мерки за засилена защита на пострадалия. \r\nНякои от мерките са незабавното информиране на жертвата в случаите, когато насилникът бъде пуснат на свобода временно или окончателно. Освен това наблюдаващият прокурор ще може да възлага на МВР да изготвя оценка на риска за повторно престъпление. В световен план 40% от убийствата на жени, са извършени от техните партньори. В страната ни през 2017 г. са издадени 2432 заповеди за защита от домашно насилие, като най-големият брой на издадените заповеди са от Пловдивския апелативен район.\r\nЕврокомисар по цифровата икономика и общество Мария Габриел коментира, че насилието над жените и момичетата в ЕС е ежедневие. По думите ѝ 225 млрд. евро годишно са разходите от насилието и пропуснатите ползи. Тя обърна внимание и на кибернасилието, като уточни, че жените са по-уязвими от мъжете на кибертормоз, проявяващ се много често под формата на отмъщение чрез публикуване на сексуално съдържание. Според нея Истанбулската конвенция е най-важния инструмент за борба с насилието. Габриел призова конвенцията да не се възприема като инструмент за оформяне на пола и идеологията, а за жените, които стават жертва на насилие, защото са жени. Габриел обърна внимание, че 10% от жените са били обект на някаква форма на насилие онлайн след 15-годишна възраст. До 90% от т.нар. жертви на порнография без консенсус са жени, а броят на случаите се увеличава. „Изминалата година децата от 9 до 16 години, които са били притеснявани онлайн или са били разстроени от нещо вече е 17%, при 13% през 2010 г.“, заяви Габриел. \r\nЗам.-председателят на ГЕРБ и председател на парламентарната група на партията Цветан Цветанов коментира, че форумът за насилието над жени е трябвало да бъде в българския парламент, защото има нужди депутатите да чуват хората и жертвите за това, което се случва. По думите му когато институциите работят задно, могат да постигнат и необходимия ефект със законодателните промени. „Дали всеки един политик, гражданин е съпричастен към тази борбата с трафика на хора? Няма необходимото желание на местната власт да изградят местните комисии за борба с трафика на хора. Смятате ли, че 10 комисии са достатъчни? Семейната среда е факторът, който може да ни даде по-добрата основа и да предпазим децата си от въвличането в подобни престъпни схеми и те да станат жертви на насилие“, подчерта Цветанов. Според него трябва да стигат до тази чувствителна част обществото, която е податлива и е възможно да бъде част от жертвите. „Длъжни сме да предпазим всеки един от насилие и да бъде въвлечен в трафик на хора. Прекрасни момичета бяха въвлечени в т.нар. „скъп сексуален туризъм“. Всеки един от нас трябва ежедневно да работи по тази тема“, каза още Цветан Цветанов. \r\nПредседателят на Комисията по външна политика Джема Грозданова подчерта, че е работила за това Истанбулската конвенция да бъде подписана. Тя припомни, че няма процедура в парламента по нейната ратификация и уточни, че България я е подписала последна. По думите ѝ от съседните ни страни Румъния, Сърбия и Турция са ратифицирали конвенцията, като предстои Гърция също да я ратифицира. „Знаем, че Гърция е с много силна православна църква, но няма никакъв проблем с ратификацията“, заяви Грозданова. По думите ѝ в един момент България ще стане страна по конвенцията, независимо дали я е ратифицирала. „Имаше проблеми в превода на Конвенцията, това е факт. Българският превод в момента се изготвя и очакваме да бъде предложен на нашето внимание. Джендър балансът в българското общество е добър“, добави тя. Грозданова уточни, че конвенцията е била подложена на повторен правен анализ и е било потвърдено, че няма никакви задължения към страните за признаване на еднополовите бракове и даване на статут на бежанци със транссексуален статус. Според нея Конвенцията се съобразява с националните изисквания.\r\nЗам.-министърът на външните работи Георг Георгиев заяви, че към момента по информация на МВнР около 20,9 млн. души по света са жертви на трафика на хора. По думите му в много случаи насилието започва от най-ранна възраст и идва не само от посока на родители, но и от на партньори и приятели. Георгиев уточни, че 45% от жените в ЕС в някакъв момент са били жертви на насилие, а 80% от жертвите на трафик на хора са били жени. Според него проблемът допълнително се засилва от обстоятелства, които благоприятстват трафикирането на хора и насилието над тях. „Идентифицираме насилието над жени и момичета и трафика на хора като едно от най-тежките престъпления и посегателства над човешките права. Имаме правото не само да бъдем активни участници и обекти на всички международно-правни спогодби, но и да бъдем държава, от която произтича знание“, подчерта Георгиев. По думите му противодействието на трафика на хора е сред приоритетите на българското председателство на Съвета на ЕС. Той подчерта, че българската държава изключително адекватно работи и концентрира възможностите си на всички нива, за да разработва механизми, така че да може да предоставя подкрепа на хората. \r\nЛюба АЛЕКСИЕВА", "date": "2018.03.16", "title": "Подготвят се по-тежки наказания срещу домашното насилие (ОБЗОР)"}
{"url": "http://www.focus-news.net/news/2018/03/16/2500041/daily-sabah-nyama-postignato-sporazumenie-mezhdu-turtsiya-i-sasht-za-manbidzh-pregovorite-prodalzhavat.html", "text": "Говорителят на Държавния департамент на САЩ Хедър Науърт поясни, че няма постигнато споразумение с Турция за Манбидж, но преговорите продължават, пише вестник Daily Sabah.\r\nСъщевременно Науърт увери, че Вашингтон и Анкара все още планират среща на високо равнище за Сирия, която трябва да се състои на 21 март, макар провеждането на министерската среща да бе отменено заради освобождаването на Рекс Тилърсън от поста държавен секретар на САЩ.\r\nГоворителят на турския президента Реджеп Тайип Ердоган, Ибрахим Калън, съобщи по-рано в четвъртък, че уволнението на Тилърсън вероятно ще доведе до забавяне на плана за Манбидж, но Анкара все още очаква, че Вашингтон ще спаси „обещанията си“. „Тилърсън няма възможност да проведе тази среща, а (Майк) Помпео не е достатъчно информиран по въпроса, което ще ни струва една или две седмици, но ние ще продължим да работим по въпроса“, заяви Калън в интервю дадено за турския канал TRT. „ Като част от преговорите със САЩ, ние искаме да видим „Отрядите за народна защита“ (YPG) отстранени от Манбидж, като първа стъпка“, допълни говорителят на Ердоган. Тереза Герова", "date": "2018.03.16", "title": "Daily Sabah: Няма постигнато споразумение между Турция и САЩ за Манбидж, преговорите продължават"}
{"url": "http://www.focus-news.net/news/2018/03/16/2500043/vedomosti-spetssluzhbite-na-sasht-preporachaha-zasilvane-na-sigurnostta-na-kritichnata-infrastruktura-zaradi-kiberzaplaha-ot-rusiya.html", "text": "Федералното бюро за разследване (ФБР) и Министерството на вътрешната сигурност на САЩ препоръчаха на американските инфраструктурни и енергийни компании да обновят системите си за сигурност заради „киберзаплаха от страна на Русия“, отбелязва вестник  „Ведомости“.\r\nСъответното съобщение е публикувано на официалната интернет страница на Министерството на вътрешната сигурност на САЩ. В документа се подчертава, че кибератаки, зад които стоят „хакери на руското правителство“, са започнали още през март 2016 г. Техни мишени са били американски държавни структури, производствени обекти и критически важна инфраструктура, в частност енергийната, управленията на водните ресурси и авиотранспорта. \r\n„В операционните системи на няколко организации и компании, опериращи в енергийния и ядрен сектор на САЩ, а също в сферата на водоснабдяването, разкриха зловреден софтуер и други доказателства за кибератаки, чиито следи водят до Москва\", се посочва в документа.\r\nСпоред ФБР и Министерството на вътрешната сигурност на САЩ кибератаките са били „координирани, многостепенна кампания от страна на киберагентите на руската държава, насочена основно към мрежа от малки енергийни компании\". Чрез заразяването на тези мрежи със злонамерен софтуер, хакерите са получили отдалечен достъп до тях. Те са извършили мрежово разузнаване, събирали са информация, свързана със системите за контрол на производството (ICS).\r\nДокладът дава конкретен пример за такава атака. Според версията на американските спецслужби хакерите са проникнали в много работни мрежи и са имали достъп до файлове на производствено оборудване и реални данни. Тереза Герова", "date": "2018.03.16", "title": "„Ведомости“: Спецслужбите на САЩ препоръчаха засилване на сигурността на критичната инфраструктура заради „киберзаплаха от Русия“"}
{"url": "http://www.focus-news.net/news/2018/03/16/2500040/faz-nad-40-dushi-sa-postradali-pri-katastrofa-na-dva-vlaka-ot-gradskata-zheleznitsa-v-kyoln.html", "text": "Над 40 души са пострадали, след като два влака от градската железница в Кьолн са се сблъскали в централните части на рейнския град, съобщава националният ежедневник Die Frankfurter Allgemeine Zeitung. \r\nПо първоначални данни на полицията един от пострадалите при инцидента е в тежко състояние, докато по-голямата част от останалите имат леки наранявания. Властите предупредиха обаче, че броят на ранените може да се увеличи. \r\nДвижението в района на катастрофата е блокиран за движение и в двете посоки. Засегнатите пътници са прехвърлени на специално изпратени автобуси.Тереза Герова", "date": "2018.03.16", "title": "FAZ: Над 40 души са пострадали при катастрофа на два влака от градската железница в Кьолн"}
{"url": "http://www.focus-news.net/news/2018/03/16/2500042/tass-amerikanski-voenen-helikopter-se-e-razbil-v-irak-medii-saobshtavat-za-nay-malko-sedem-zaginali.html", "text": "Най-малко седем души са загинали при катастрофа на американски военно-транспортен хеликоптер Chinook в западната част на Ирак, съобщава руската информационна агенция TACC, като се позовава на данни от телевизионния канал Al Mayadeen.\r\nСъгласно разпространената информация, машината е била съпровождана от друг хеликоптер и е паднала в западната част на провинция Анбар, граничеща със Сирия.\r\nКъм настоящия момент няма официално потвърждение на инцидента..Тереза Герова", "date": "2018.03.16", "title": "ТАСС: Американски военен хеликоптер се е разбил в Ирак, медии съобщават за най-малко седем загинали"}
{"url": "http://www.focus-news.net/news/2018/03/16/2500045/kommersant-zadava-se-defitsit-na-neft.html", "text": "Както става ясно от последния отчет на Международната агенция по енергетика (МАЕ), световният пазар на петрол може да бъде изправен пред дефицит през второто тримесечие на текущата година, ако добивът на нефт в страните от ОПЕК остане на същите нива. Страната, където производството на суровината може да се съкрати най-бързо, е Венецуела, пише руският вестник „Коммерсант“. \r\nМАЕ прогнозира, че през цялата 2018 г. добивът на петрол в държавите от ОПЕК ще остане на същите нива. През февруари добивът на нефт е паднал с 70 хил.барела на денонощие до 32 млн. барела на ден. В резултат през януари търговските запаси на петрол и петролни продукти в страните от Организация за икономическо сътрудничество и развитие (ОИСР) е бил 53 млн. барела. Така се е появил дефицит на нефтените продукти. По оценка на МАЕ, запасите на петрол в най-големия терминал в САЩ (Къшинг, щата Оклахома) са паднали до най-ниски нива за последните три години. \r\n„С оглед на този фактор в първото тримесечие леко ще се увеличат търговските запаси, в през останалата част на годината на пазара ще има дефицит“, се казва в доклада на МАЕ. \r\n„В същото време, пазарът на петрол продължава ребалансиране, ключовите показатели - търсенето и предлагането - стават все по-равни, търговски запаси от нефт и нефтопродукти в страните от ОИСР все повече намаляват до средни стойности\", се казва още в документа.\r\nВенецуела може да се превърне в ключова държава, която ще тласне пазара към дефицит на петрол. Продукцията й, според доклада на МАЕ, „показва ясна тенденция към ускорено падане\". През февруари, производство във Венецуела е намаляло с около 60 хил. барела на ден.. „Ако тя няма да бъде компенсиран чрез доставки от други производители, страната от Латинска Америка може да е последният елемент, която ще тласне пазара към дефицит\", предупреждават авторите на месечния  доклад на агенцията.Тереза Герова", "date": "2018.03.16", "title": "„Коммерсант“: Задава се дефицит на нефт"}
{"url": "http://www.focus-news.net/news/2018/03/16/2500044/afp-nato-definira-v-koi-situatsii-na-kiberataka-mozhe-da-se-stigne-do-zadeystvane-na-chlen-5-ot-atlanticheskata-karta.html", "text": "Страните от НАТО работят, за да дефинират в кои ситуации на кибератака може да се стигне до задействане на член 5 от Атлантическата карта за колективната отбрана. Това заяви Къртис Скапароти, командир на силите на НАТО в Европа, пред комисията на Сената в САЩ, предава AFP.\r\nАлиансът „се занимава с проблема в кибернетичното пространство и работи, за да дефинира разбирането за това, което би задействало член 5\", подчерта американският генерал.\r\nЛидерите на НАТО се споразумяха, че кибернетичната атака срещу държава-членка може да задейства член 5 и постигането на конкретно разбиране по въпроса ще позволи „по-голяма гъвкавост и по-голяма гъвкавост при определяне на начина на реагиране\", допълни Скапароти..Тереза Герова", "date": "2018.03.16", "title": "AFP: НАТО дефинира в кои ситуации на кибератака може да се стигне до задействане на член 5 от Атлантическата карта"}
{"url": "http://www.focus-news.net/news/2018/03/16/2500050/focus-zapadat-shte-uspee-da-sazdade-analog-na-ruskiya-t-14-armata-do-pet-godini.html", "text": "Западът ще успее да създаде аналог на руския танк Т-14 „Армата“ до пет години. Това е заключението на капитан Щефан Бюлер от Швейцарската асоциация на офицерите от бронетранспортните части, отбелязва германското издание Focus.\r\nДокато Русия представя танка като нова модерна технология, западните военни експерти насочват вниманието си главно към техническите му проблеми. Съгласно думите на Бюлер, „Армата“ в никакъв случай не е революция, а технология, изпреварила тази на Запада с най-много пет години. \r\nСамият факт, че текущата версия на руския танк все още има недостатъци, е донякъде предимство. Но Бюлер предупреждава, че докато Западът се опитва да догони руския опит в изграждането на танковете, военните на Москва може да усъвършенстват бойната машина. .Тереза Герова", "date": "2018.03.16", "title": "Focus: Западът ще успее да създаде аналог на руския Т-14 „Армата“ до пет години"}
{"url": "http://www.focus-news.net/news/2018/03/16/2500048/the-telegraph-nervnoparalitichnoto-veshtestvo-s-koeto-e-otroven-sergey-skripal-e-bilo-skrito-v-bagazha-na-dashterya-mu-tvardyat-razuznavatelnite-sluzhbi.html", "text": "Източник от разузнавателните служби разкри за британския вестник The Telegraph, че \r\nНервнопаралитичното вещество „Новичок“, с което бе отровен бившия офицер от руското Главно разузнавателно управление (ГРУ) Сергей Скрипал, е било поставено в куфара на неговата дъщеря Юлия при напускането й от Москва за Лондон на 3 март, съобщава британският вестник The Telegraph, позовавайки се на източник от разузнавателните служби.\r\nСледователите работят по версията, че токсинът е бил пренесен чрез дреха, козметичен продукт или някакъв подарък, в резултат на което са попаднали в дома на Скрипал в Солзбъри. Именно там 66-годишният Скрипал може да е попаднал под въздействието на веществото, а не на мястото, където по-късно бе намерен заедно с дъщеря си – на пейка в търговски център в града. \r\nИзточник на редакцията пояснява, че 33-годишната Юлия може да е пренесла „Новичок“ без да знае – в дома й в Москва може да са проникнали лица, които да са заложили веществото в багажа й. \r\nПо данни на британската полиция в контакт с „Новичок“ може да са попаднали 131 души от Солзбъри, при това 46 души вече са потърсили лекарска помощ в болница заради опасения, че може да са пострадали в резултат на инцидента със Скрипал. Тереза Герова", "date": "2018.03.16", "title": "The Telegraph: Нервнопаралитичното вещество, с което е отровен Сергей Скрипал, е било скрито в багажа на дъщеря му, твърдят разузнавателните служби"}
{"url": "http://www.focus-news.net/news/2018/03/16/2500046/sz-angela-merkel-se-otpravya-na-parva-zadgranichna-vizita-sled-vstapvaneto-si-v-dlazhnost.html", "text": "В следобедните часове на петък Ангела Меркел ще се отправи на първа задгранична визита, след като положи клетва като канцлер на ФРГ за четвърти път, отбелязва германският вестник Die Sueddeutsche Zeitung. \r\nМеркел пристига в Париж, където ще обсъди с френския президент Еманюел Макрон двустранни, европейски и международни въпроси. Макрон чакаше месеци наред в Германия, най-важния партньор на Франция в ЕС, да бъде съставено правителство. Лидерът на Париж настоява за бързо провеждане на реформи в Общността. \r\nОт редакцията подчертават, че следващата седмица в Брюксел ще се състои среща на държавните и правителствени лидери на страните от Общността – първата, на която ще присъстват новите министри от кабинета в Берлин. Тереза Герова", "date": "2018.03.16", "title": "SZ: Ангела Меркел се отправя на първа задгранична визита след встъпването си в длъжност"}
{"url": "http://www.focus-news.net/news/2018/03/16/2500052/izvestiya-opium-za-naroda-v-rusiya-planirat-sa-razreshat-promishlenoto-otglezhdane-na-opiumen-mak.html", "text": "В Русия планират да отменят забраната за промишлено отглеждане на опиумен мак, съобщава вестник „Известия“.\r\nЗаконопроект, разрешаващ култивирането на наркотични растения, е съгласуван от всички заинтересовани отдели и изпратен до правителството в Москва. Вдигането на забраната ще позволи на страната да започне пълен цикъл за производство на болкоуспокояващи. Към настоящия момент суровините за необходимите препарати, включително за онкоболните, се закупуват в чужбина.\r\nМинистерство на промишлеността и търговията е представило на правителството законопроект, разрешаващ култивирането на наркотични растения за фармацевтичната промишленост. Става дума за опиумен мак, от който се произвеждат обезболяващи лекарства. \r\nОт ведомството поясняват, че се планират поправки в закона „За наркотичните средства и психотропните вещества“. Те са съгласувани с Министерството на икономическото развитие, Министерството на здравеопазването, Министерството на земеделието, Министерството на външните работи, Министерството на финансите, Министерството на вътрешните работи, Федералната служба за сигурност и Националната гвардия на Русия. \r\nКултивирането на коноп, както и по-рано, остава забранено – препаратите, базирани на канабис, не са легализирани в Русия. Законопроектът също така не позволява отглеждането на наркотични растения за лични цели.\r\nИзмененията са необходими, за да се гарантира безопасността на наркотиците в Русия, това е част от политиката на заместване на вноса, посочи Министерството на промишлеността и търговията.\r\nПоправките са необходими за обезпечаване на лекарствената сигурност на Русия и е част от политиката за заместване на вноса, указани от Министерство на промишлеността и търговията.", "date": "2018.03.16", "title": "„Известия“: Опиум за народа – в Русия планират са разрешат промишленото отглеждане на опиумен мак"}
{"url": "http://www.focus-news.net/news/2018/03/16/2500047/afp-mezhdunarodnata-koalitsiya-sreshtu-islyamska-darzhava-potvardi-katastrofata-na-amerikanski-voenen-helikopter-v-irak.html", "text": "Водената от САЩ международна коалиция срещу „Ислямска държава“ потвърди катастрофата на американски военен хеликоптер в западната част на Ирак, предава AFP.\r\n„Спасителните екипи отговарят на мястото на падналата машина“, се казва в изявление на коалицията, без обаче да бъдат привеждани данни за вида на машината, броя на екипажа или причините, довели до катастрофата. \r\nПо-рано медии съобщиха, че най-малко седем души са загинали при катастрофа на американски военно-транспортен хеликоптер Chinook в западната част на Ирак. Съгласно разпространената тогава  информация, машината е била съпровождана от друг хеликоптер и е паднала в западната част на провинция Анбар, граничеща със Сирия.Тереза Герова", "date": "2018.03.16", "title": "AFP: Международната коалиция срещу „Ислямска държава“ потвърди катастрофата на американски военен хеликоптер в Ирак"}
{"url": "http://www.focus-news.net/news/2018/03/16/2500055/v-navecherieto-na-prezidentskite-izbori-v-rusiya-vladimir-putin-prizova-grazhdanite-da-ne-stranyat-ot-opredelyane-na-sadbata-na-svoyata-strana.html", "text": "В навечерието на президентските избори в Руската федерация държавният глава Владимир Путин призова гражданите да се странят от „определяне на съдбата на своята страна“ и да участват в гласуването, пише „Российская газета“.\r\n„Следващата неделя, 18 март, ще се проведат изборите за президент на Русия. Като действащ държавен глава считам за важно да се обърна към вас в навечерието на гласуването“, заяви в специално видеообръщение Владимир Путин. \r\nПо Конституция единствения източник на власт е народът. „В тези слова, в тази правна формула има огромен смисъл, подчерта президента. Именно от волята на народа, от волята на всеки един гражданин зависи по кой път ще тръгне нашата страна, зависи бъдещето на Русия и на нашите деца“.\r\n„За кого ще гласувате, как ще реализирате своето право на свободен избор, това е лично решение на всеки човек. Но отклоните ли се от това решение, след това този важен, определящ избор ще бъде направен без оглед на вашето мнение“.\r\n„Ние в Русия винаги сами решаваме своята съдба, постъпваме така, както повелява съвестта ни, разбирането за истина и справедливост, нашата любов към Отечеството. Това е в нашия национален характер, който познава целият свят“.\r\n „Сигурен съм, че всеки от нас мисли и се тревожи за съдбата на нашата родна страна. И затова се обръщам към вас с искане да влезете в избирателните секции в неделя. Възползвайте се от своето право да изберем бъдещето на нашата велика, любима Русия“, бяха думите, с които Пуитн се обърна към руснаците.", "date": "2018.03.16", "title": "В навечерието на президентските избори в Русия: Владимир Путин призова гражданите да не странят от „определяне на съдбата на своята страна“"}
{"url": "http://www.focus-news.net/news/2018/03/16/2500053/afp-pozharnite-sluzhbi-v-mayami-saobshtavat-za-chetirima-zaginali-pri-ruhvaneto-na-peshehodniya-most.html", "text": "Информацията за броя на загиналите при рухването на пешеходен мост в американския град Маями, щата Флорида, продължава да е противоречива. След като по-рано сенатор Бил Нелсън съобщи за между шест и 10 жертви, противопожарните служби в града приведоха данни за четирима загинали при инцидента, предава AFP.\r\n„Открихме четири жертви\", поясни Дейв Дауни, началникът на противопожарните служби в Маями. \r\nОсем превозни средства са блокирани под развалините на рухналото съоръжение. Все още не е известно дали в тях има хора, но спасителните екипи продължават операцията си. Осем души са транспортирани в болница за оказване на медицинска помощ, бе пояснено по-рано.Тереза Герова", "date": "2018.03.16", "title": "AFP: Пожарните служби в Маями съобщават за четирима загинали при рухването на пешеходния мост"}
{"url": "http://www.focus-news.net/news/2018/03/16/2500056/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Федералното бюро за разследване (ФБР) и Министерството на вътрешната сигурност на САЩ препоръчаха на американските инфраструктурни и енергийни компании да обновят системите си за сигурност заради „киберзаплаха от страна на Русия“, отбелязва вестник  „Ведомости“.\r\nСъответното съобщение е публикувано на официалната интернет страница на Министерството на вътрешната сигурност на САЩ. В документа се подчертава, че кибератаки, зад които стоят „хакери на руското правителство“, са започнали още през март 2016 г. Техни мишени са били американски държавни структури, производствени обекти и критически важна инфраструктура, в частност енергийната, управленията на водните ресурси и авиотранспорта. \r\n„В операционните системи на няколко организации и компании, опериращи в енергийния и ядрен сектор на САЩ, а също в сферата на водоснабдяването, разкриха зловреден софтуер и други доказателства за кибератаки, чиито следи водят до Москва\", се посочва в документа.\r\nСпоред ФБР и Министерството на вътрешната сигурност на САЩ кибератаките са били „координирани, многостепенна кампания от страна на киберагентите на руската държава, насочена основно към мрежа от малки енергийни компании\". Чрез заразяването на тези мрежи със злонамерен софтуер, хакерите са получили отдалечен достъп до тях. Те са извършили мрежово разузнаване, събирали са информация, свързана със системите за контрол на производството (ICS).\r\nДокладът дава конкретен пример за такава атака. Според версията на американските спецслужби хакерите са проникнали в много работни мрежи и са имали достъп до файлове на производствено оборудване и реални данни.\r\n*** В Русия планират да отменят забраната за промишлено отглеждане на опиумен мак, съобщава вестник „Известия“.\r\nЗаконопроект, разрешаващ култивирането на наркотични растения, е съгласуван от всички заинтересовани отдели и изпратен до правителството в Москва. Вдигането на забраната ще позволи на страната да започне пълен цикъл за производство на болкоуспокояващи. Към настоящия момент суровините за необходимите препарати, включително за онкоболните, се закупуват в чужбина.\r\nМинистерство на промишлеността и търговията е представило на правителството законопроект, разрешаващ култивирането на наркотични растения за фармацевтичната промишленост. Става дума за опиумен мак, от който се произвеждат обезболяващи лекарства. \r\nОт ведомството поясняват, че се планират поправки в закона „За наркотичните средства и психотропните вещества“. Те са съгласувани с Министерството на икономическото развитие, Министерството на здравеопазването, Министерството на земеделието, Министерството на външните работи, Министерството на финансите, Министерството на вътрешните работи, Федералната служба за сигурност и Националната гвардия на Русия. \r\nКултивирането на коноп, както и по-рано, остава забранено – препаратите, базирани на канабис, не са легализирани в Русия. Законопроектът също така не позволява отглеждането на наркотични растения за лични цели.\r\nИзмененията са необходими, за да се гарантира безопасността на наркотиците в Русия, това е част от политиката на заместване на вноса, посочи Министерството на промишлеността и търговията.\r\nПоправките са необходими за обезпечаване на лекарствената сигурност на Русия и е част от политиката за заместване на вноса, указани от Министерство на промишлеността и търговията.\r\n*** Както става ясно от последния отчет на Международната агенция по енергетика (МАЕ), световният пазар на петрол може да бъде изправен пред дефицит през второто тримесечие на текущата година, ако добивът на нефт в страните от ОПЕК остане на същите нива. Страната, където производството на суровината може да се съкрати най-бързо, е Венецуела, пише руският вестник „Коммерсант“. \r\nМАЕ прогнозира, че през цялата 2018 г. добивът на петрол в държавите от ОПЕК ще остане на същите нива. През февруари добивът на нефт е паднал от 70 млн.барела на денонощие на 32 млн. барела. В резултат през януари търговските запаси на петрол и петролни продукти в страните от Организация за икономическо сътрудничество и развитие (ОИСР) е бил 53 млн. барела. Така се е появил дефицит на нефтените продукти. По оценка на МАЕ, запасите на петрол в най-големия терминал в САЩ (Къшинг, щата Оклахома) са паднали до най-ниски нива за последните три години. \r\n„С оглед на този фактор в първото тримесечие леко ще се увеличат търговските запаси, в през останалата част на годината на пазара ще има дефицит“, се казва в доклада на МАЕ. \r\n„В същото време, пазарът на петрол продължава ребалансиране, ключовите показатели - търсенето и предлагането - стават все по-равни, търговски запаси от нефт и нефтопродукти в страните от ОИСР все повече намаляват до средни стойности\", се казва още в документа.\r\nВенецуела може да се превърне в ключова държава, която ще тласне пазара към дефицит на петрол. Продукцията й, според доклада на МАЕ, „показва ясна тенденция към ускорено падане\". През февруари, производство във Венецуела е намаляло с около 60 хил. барела на ден.. „Ако тя няма да бъде компенсиран чрез доставки от други производители, страната от Латинска Америка може да е последният елемент, която ще тласне пазара към дефицит\", предупреждават авторите на месечния  доклад на агенцията.\r\n*** В навечерието на президентските избори в Руската федерация държавният глава Владимир Путин призова гражданите да се странят от „определяне на съдбата на своята страна“ и да участват в гласуването, пише „Российская газета“.\r\n„Следващата неделя, 18 март, ще се проведат изборите за президент на Русия. Като действащ държавен глава считам за важно да се обърна към вас в навечерието на гласуването“, заяви в специално видеообръщение Владимир Путин. \r\nПо Конституция единствения източник на власт е народът. „В тези слова, в тази правна формула има огромен смисъл, подчерта президента. Именно от волята на народа, от волята на всеки един гражданин зависи по кой път ще тръгне нашата страна, зависи бъдещето на Русия и на нашите деца“.\r\n„За кого ще гласувате, как ще реализирате своето право на свободен избор, това е лично решение на всеки човек. Но отклоните ли се от това решение, след това този важен, определящ избор ще бъде направен без оглед на вашето мнение“.\r\n„Ние в Русия винаги сами решаваме своята съдба, постъпваме така, както повелява съвестта ни, разбирането за истина и справедливост, нашата любов към Отечеството. Това е в нашия национален характер, който познава целият свят“.\r\n „Сигурен съм, че всеки от нас мисли и се тревожи за съдбата на нашата родна страна. И затова се обръщам към вас с искане да влезете в избирателните секции в неделя. Възползвайте се от своето право да изберем бъдещето на нашата велика, любима Русия“, бяха думите, с които Пуитн се обърна към руснаците.\r\n***", "date": "2018.03.16", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2018/03/16/2500054/gerb-vnasya-signal-v-prokuraturata-za-filchogeyt-v-provadiya-obzor.html", "text": "В Народното събрание от ПГ на ГЕРБ обявиха, че ще внесат сигнал до главния прокурор Сотир Цацаров заради неправомерни действия на кмета на Община Провадия Филчо Филев. Управляващите алармираха, че в общината действа „Филчогейт“, който е пример за това как управлява БСП в малките общини. Те цитираха два доклада на Агенцията за държавна финансова инспекция, според които кметът Филев е възложил обществен транспорт на частна фирма, без задължителна по закон обществена поръчка. Депутатът Александър Иванов посочи, че докладите констатират множество нарушения и неправомерно разплащане с държавни средства за неизвършени услуги. Експертът от ГЕРБ Антон Тодоров коментира: „Когато човек се запознае с докладите за меко казано безобразното управление на кмета от БСП Филчо Филев единственото, което го обхваща е ярост. А тя бива заменена от липса на справедливост, която в 34-те общини на БСП е видима“. Според докладите финансовите ревизори са засекли 7 индикатора за измами в Провадия, 39 нарушения, както и използване на схема за източване на пари с документи с невярно съдържание. На кмета Филчев са наложени 10 административни наказания, които след обжалване са признати за валидни. От ГЕРБ поясниха, че в сметките на общината има и фалшиви имена на хора, които не фигурират в регистрите на ГРАО. Антон Тодоров беше категоричен, че това не е последното изявление на ГЕРБ, защото гейтове има във всички 34 общини с кметове от БСП. Депутатът Павел Христов заяви, че кметът Филчо Филев е нанесъл на Община Провадия вреди за близо половин милион лева. Той посочи, че от ГЕРБ са се срещнали с граждани на Провадия, които са обезверени и искат ерата „Филчев“ да приключи. Управляващите изтъкнаха, че на „Филчогейт“ трябва да се сложи край- още на предстоящите местни избори.\r\nВ отговор от БСП опонираха, че Прокуратурата ще реши дали кметът Филчо Филев е извършил нарушения и не може компрометирани личности да дават оценки. „Явно на Антон Тодоров не му върви много предаването. Виждам, че идва в парламента да говори неща, известни от преди две години“, коментира зам.-председателят на ПГ на БСП Драгомир Стойнев. По думите му ГЕРБ не могат да се занимават с политика, затова подменят дневния ред на българите и правят скандали преди местния вот. „Проблемите са много, скандалите са много. Няма да изброявам скандалите като „Хасковогейт“, „суджукгейт“, това което се случи в Септември – арестуван кмет на ГЕРБ. ЧЕЗ е тема, в която управляващите имат пръст“, изтъкна депутатът.\r\nБиляна ИВАНОВА", "date": "2018.03.16", "title": "ГЕРБ внася сигнал в Прокуратурата за „Филчогейт“ в Провадия (ОБЗОР)"}
{"url": "http://www.focus-news.net/news/2018/03/16/2500057/a1-on-makedoniya-milorad-dodik-poiska-po-golyama-avtonomiya-za-republika-srabska-predlozhi-sazdavaneto-na-harvatski-subekt-v-bosna-i-hertsegovina.html", "text": "Президентът на Република Сръбска Милорад Додик поиска по-широка автономия и правомощия за страната – каквито са заложени в Дейтънското споразумение, с което официално се поставя край на четиригодишната война в Босна и Херцеговина, предава скопският телевизионен канал A1 On.\r\nСъгласно думите, ако тези условия бъдат изпълнени, Република Сръбска няма да се стреми към отцепване от Босна и Херцеговина. \r\n„Това не е неясна, нито несправедлива политическа цел“, отбеляза Додик в интервю за вестник Vecernji List. \r\nДодик подчерта, че бъдещето на всички граждани на Босна и Херцеговина трябва да бъде насочено към мир, защото „по-добре е да живеем  труден живот, отколкото да влезем в хаос\".\r\n„Хаосът и насилието няма да решат нищо. Но политическите процеси и разбиране могат да подобрят много неща“, изрази увереност президентът на Република Сръбска.\r\nСпоред него би било справедливо босненските хървати да се чувстват „свои си\", което може да се реши чрез създаването на трети субект в Босна и Херцеговина. Съгласно думите му, по този начин позицията на хърватите в страната ще укрепнат. \r\n„Не съм против никого. Аз просто твърдя, че това ще допринесе за стабилизирането на Босна и Херцеговина. По този начин ще получим три ясни центъра за вземане на решения, които ще трябва да постигат компромиси“, обясни Додик. Тереза Герова", "date": "2018.03.16", "title": "A1 On (Македония): Милорад Додик поиска по-голяма автономия за Република Сръбска, предложи създаването на хърватски субект в Босна и Херцеговина"}
{"url": "http://www.focus-news.net/news/2018/03/16/2500058/al-jazeera-balkans-sasht-se-protivopostaviha-na-sazdavaneto-na-treti-subekt-i-reorganizatsiya-na-bosna-i-hertsegovina-na-etnicheski-printsip.html", "text": "Посолството на САЩ в Босна и Херцеговина реагира на „предложението\" на президента на Република Сръбска Милорад Додик за създаването на трети субект в Босна и Херцеговина – на хърватите, предава Al Jazeera в балканската си редакция. \r\n„САЩ няма да подкрепят създаването на трета автономна област в Босна и Херцеговина или каквото и да е преструктуриране на страната, което се основава на етнически принцип“, предупредиха от американското посолство в Сараево. \r\nПо-рано в интервю за изданието Vecernji List Додик заяви, че би било справедливо босненските хървати да се чувстват „свои си\", което може да се реши чрез създаването на трети субект в Босна и Херцеговина. Съгласно думите му, по този начин позицията на хърватите в страната ще укрепнат. \r\n„Не съм против никого. Аз просто твърдя, че това ще допринесе за стабилизирането на Босна и Херцеговина. По този начин ще получим три ясни центъра за вземане на решения, които ще трябва да постигат компромиси“, обясни Додик. \r\nНо от дипломатическата мисия на Вашингтон в Сараево не посрещнаха добре идеята му. \r\n„Позицията на САЩ по този въпрос е добре известна и остава непроменена. САЩ се ангажират с принципите на Дейтънското мирно споразумение и към Босна и Херцеговина като демократична, мултиетническа, суверенна и независима държава с два съставни субекта и три народа, с безспорен териториална цялост\", се казва в изявлението от американската мисия в Сараево.Тереза Герова", "date": "2018.03.16", "title": "Al Jazeera (Balkans): САЩ се противопоставиха на създаването на трети субект и реорганизация на Босна и Херцеговина на етнически принцип"}
{"url": "http://www.focus-news.net/news/2018/03/16/2500060/the-guardian-indoneziya-privetstva-kato-dobra-ideya-prisaedinyavaneto-na-avstraliya-kam-asean.html", "text": "Президентът на Индонезия Джоко Уидодо заяви, че подкрепя идеята за присъединяване на Австралия към Асоциацията на народите от Югоизточна Азия, отбелязва британският вестник The Guardian.\r\n„Мисля, че това е добра идея\", отбеляза Уидодо в интервю, публикувано в петък, в навечерието на среща на върха на АСЕАН в Сидни. Индонезийският държавен глава поясни, че членството на Австралия в организацията ще допринесе за по-голямата икономическа и политическа стабилност на региона.\r\nНа свой ред министър-председателят на Австралия Малкълн Търнбул, коментирайки изказването на Уидодо, заяви, че би обсъдил въпроса с него, разбира се, ако индонезийският президент го повдигне. \r\nПо-късно в петък Търнбул ще открие специална среща на върха в Сидни, на който ще присъстват 10-те лидери на държавите-членки на АСЕАН.\r\n„Срещата на върха отбелязва сближаването на отношенията на Австралия с Югоизточна Азия\", подчерта австралийският премиер в навечерието на събитието. \r\nАСЕАН е третият най-голям търговски партньор на Австралия с обем на търговията на стойност от почти 100 млрд. долара за 2016/2017 г. Страната не е част от организацията, но запазва ролята си на неин стратегически партньор и поради тази причина участва в срещите на върха. \r\nТърнбул се надява, че тазгодишната среща ще помогне да се отключат нови възможности за търговия и инвестиции, чрез които ще бъдат създадени нови работни места в Австралия и целия регион. Тереза Герова", "date": "2018.03.16", "title": "The Guardian: Индонезия приветства като „добра идея“ присъединяването на Австралия към АСЕАН"}
{"url": "http://www.focus-news.net/news/2018/03/16/2500061/the-times-sauditskiyat-prestolonaslednik-predupredi-ako-teheran-razraboti-yadrena-bomba-riyad-shte-posledva-primera-mu.html", "text": "Престолонаследникът на Саудитска Арабия Мохамед бин Салман заплаши с нова надпревара във въоръжението в Близкия изток, пише британският вестник The Times.\r\nСаудитският принц бе категоричен, че ако Техеран развива ядрено оръжие, то тогава и Рияд ще се стреми към включването на такова в арсенала си. В интервю, което ще бъде излъчено по американския телевизионен канал  Мохамед бин Салман бе категоричен: „Саудитска Арабия не иска да придобие ядрена бомба, но - без съмнение, ако Иран разработи такава, ние ще го последваме възможно най-скоро\".Тереза Герова", "date": "2018.03.16", "title": "The Times: Саудитският престолонаследник предупреди: Ако Техеран разработи ядрена бомба, Рияд ще последва примера му"}
{"url": "http://www.focus-news.net/news/2018/03/16/2500059/organizatsii-i-nezavisimi-druzhestva-shte-izvarshvat-kolektivno-upravlenie-na-avtorskoto-pravo-ot-ministara-na-kulturata-shte-zavisi-tarifiraneto-obzor.html", "text": "Парламентът прие окончателни промени в Закона за авторското право и сродните му права. Законът бе внесен от ПГ на ГЕРБ и „Обединени патриоти“ и  влиза в сила в деня на обнародването му в „Държавен вестник“.  С промените се въвеждат изисквания на европейска директива. Срокът за въвеждането й е бил 10 април 2014 година, затова Съдът на ЕС е сезиран с процедура за неизпълненото задължение на България. Основната промяна в Закона за авторското право е в режима на колективното управление на права.  Според приетия закон колективно управление на права ще могат да извършват организации и независими дружества. Законът дефинира организацията като сдружение с нестопанска цел, което се контролира от своите членове, носители на права и което по договор с носители на права е оправомощено да извършва дейността. Независимо дружество е търговско дружество, което не е притежавано, нито контролирано пряко или частично от носители на права и е оправомощено по договори с носители на права да извършва дейността. За колективно управление на права не се смятат дейностите на продуцентите на филми или други аудиовизиуални произведения, на звукозаписи, на радио и телевизионни организации и на издателите. Народните представители приеха и изменения, с които в срок до 3 дни преди концерт на организацията за колективно управление на права ще се предоставя списък с произведенията, които ще се изпълняват, и на авторите им. Законът вменява задължение на министъра на културата да осъществява контрол върху законосъобразността на начина, по който се извършва колективното управление на права. Със заповед на министъра на културата ще се утвърждават тарифите за авторските права. Прилаганите тарифи трябва да съобразени в разумна степен с икономическата стойност на използването на правата в търговската дейност. Министерство на културата ще има ангажимента да поддържа публичен регистър на лицата, получили регистрация за колективно управление на права. Регистърът се публикува на интернет страницата на Министерството. \r\nПо време на дебатите по второто четене на Закона за авторското право и сродните му права депутатът Тодор Байчев от  ПГ на „БСП за България“ заяви, че БСП иска министърът на културата да може да прави поправки в приложението на тарифите за авторските права. Той изрази несъгласие  тарифите да се разглеждат като частни гражданско-правни отношения, които не се нуждаят от държавна регулация и да бъдат оставени на свободно договаряне. Председателят на Правна комисия и депутат от ГЕРБ Данаил Кирилов му отвърна, че именно това бил един от спорните въпроси между първо и второ четене. Той поясни, че  след дълги дебати в работната група, в Комисията по правни въпроси, заедно с участието на Министерство на културата, се е стигнало до консенсусът министърът на културата да продължи да участва в тази процедура по тарифиране и финално да одобрява тарифите. \r\nДеница КИТАНОВА", "date": "2018.03.16", "title": "Организации и независими дружества ще извършват  колективно управление на авторското право, от министъра на културата ще зависи тарифирането (ОБЗОР)"}
{"url": "http://www.focus-news.net/news/2018/03/16/2500395/mvnr-na-siriya-masoviyat-izhod-na-naselenieto-ot-iztochna-guta-razoblichava-lazhite-na-zapada.html", "text": "Външното министерство на Сирия заяви, че излизането на десетките хиляди мирни жители от Източна Гута при съдействието на сирийската армия „разобличава лицемерието на Запада и разпространяваните от него лъжи“, предава ТАСС.\r\nВ официалното заявление на министерството се подчертава, че „всички жители, откъснали се от ръцете на терористите се изпращат на сигурно място, където им се предоставят храна, лекарства, медицинско и социално обслужване“. \r\nСирийското правителство потвърждава, че е готова да осигури всички необходими потребности на хората и призовава ООН „да изпрати хуманитарна помощ в тези райони в околностите на Дамаск, къдетно временно са разположени бежанците от Източна Гута“.  Виктор Турмаков", "date": "2018.03.16", "title": "МВнР на Сирия: Масовият изход на населението от Източна Гута разобличава лъжите на Запада"}
{"url": "http://www.focus-news.net/news/2018/03/16/2500062/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Престолонаследникът на Саудитска Арабия Мохамед бин Салман заплаши с нова надпревара във въоръжението в Близкия изток, пише британският вестник The Times.\r\nСаудитският принц бе категоричен, че ако Техеран развива ядрено оръжие, то тогава и Рияд ще се стреми към включването на такова в арсенала си. В интервю, което ще бъде излъчено по американския телевизионен канал  Мохамед бин Салман бе категоричен: „Саудитска Арабия не иска да придобие ядрена бомба, но - без съмнение, ако Иран разработи такава, ние ще го последваме възможно най-скоро\".\r\n*** Източник от разузнавателните служби разкри за британския вестник The Telegraph, че \r\nНервнопаралитичното вещество „Новичок“, с което бе отровен бившия офицер от руското Главно разузнавателно управление (ГРУ) Сергей Скрипал, е било поставено в куфара на неговата дъщеря Юлия при напускането й от Москва за Лондон на 3 март, съобщава британският вестник The Telegraph, позовавайки се на източник от разузнавателните служби.\r\nСледователите работят по версията, че токсинът е бил пренесен чрез дреха, козметичен продукт или някакъв подарък, в резултат на което са попаднали в дома на Скрипал в Солзбъри. Именно там 66-годишният Скрипал може да е попаднал под въздействието на веществото, а не на мястото, където по-късно бе намерен заедно с дъщеря си – на пейка в търговски център в града. \r\nИзточник на редакцията пояснява, че 33-годишната Юлия може да е пренесла „Новичок“ без да знае – в дома й в Москва може да са проникнали лица, които да са заложили веществото в багажа й. \r\nПо данни на британската полиция в контакт с „Новичок“ може да са попаднали 131 души от Солзбъри, при това 46 души вече са потърсили лекарска помощ в болница заради опасения, че може да са пострадали в резултат на инцидента със Скрипал.\r\n*** Президентът на Индонезия Джоко Уидодо заяви, че подкрепя идеята за присъединяване на Австралия към Асоциацията на народите от Югоизточна Азия, отбелязва британският вестник The Guardian.\r\n„Мисля, че това е добра идея\", отбеляза Уидодо в интервю, публикувано в петък, в навечерието на среща на върха на АСЕАН в Сидни. Индонезийският държавен глава поясни, че членството на Австралия в организацията ще допринесе за по-голямата икономическа и политическа стабилност на региона.\r\nНа свой ред министър-председателят на Австралия Малкълн Търнбул, коментирайки изказването на Уидодо, заяви, че би обсъдил въпроса с него, разбира се, ако индонезийският президент го повдигне. \r\nПо-късно в петък Търнбул ще открие специална среща на върха в Сидни, на който ще присъстват 10-те лидери на държавите-членки на АСЕАН.\r\n„Срещата на върха отбелязва сближаването на отношенията на Австралия с Югоизточна Азия\", подчерта австралийският премиер в навечерието на събитието. \r\nАСЕАН е третият най-голям търговски партньор на Австралия с обем на търговията на стойност от почти 100 млрд. долара за 2016/2017 г. Страната не е част от организацията, но запазва ролята си на неин стратегически партньор и поради тази причина участва в срещите на върха. \r\nТърнбул се надява, че тазгодишната среща ще помогне да се отключат нови възможности за търговия и инвестиции, чрез които ще бъдат създадени нови работни места в Австралия и целия регион.\r\n***", "date": "2018.03.16", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2018/03/16/2500393/angela-merkel-germaniya-i-frantsiya-shte-obsadyat-reaktsiyata-si-otnosno-napadenieto-s-himichesko-orazhie-vav-velikobritaniya.html", "text": "Германският канцлер Ангела Меркел заяви, че ще обсъди с френския президент Еманюел Макрон необходимата реакция относно нападението във Великобритания срещу бившия служител на руското ГРУ Сергей Скрипал, за което Лондон обвинява Русия, предава  Reuters.\r\n„Много от пътеките водят към факта, че Русия е отговорна“, заяви Меркел преди началото на преговорите си с Макрон в Париж. „Това е трудна ситуация и днес ще обсъдим какъв да бъде правилния отговор“, допълни тя. Виктор Турмаков", "date": "2018.03.16", "title": "Ангела Меркел:  Германия и Франция ще обсъдят реакцията си относно нападението с химическо оръжие във Великобритания"}
{"url": "http://www.focus-news.net/news/2018/03/16/2500063/trt-world-v-tsentara-na-madrid-izbuhnaha-sblasatsi-mezhdu-migranti-i-politsiya.html", "text": "В центъра на Мадрид избухнаха сблъсъци между мигранти и полиция, след като 35-годишен сенегалец загина при опит да се измъкне от полицейска акция срещу незаконните продажби по улиците, предава TRT World.\r\nБезредиците избухнаха в четвъртък вечер след смъртта на сенегалеца, преследван от служителите на реда. Тялото му бе открито безжизнено на една от улиците в града. Впоследствие властите разпоредиха разследване по случая. \r\nВ знак на протест срещу смъртта на продавача, пристигнал в Испания преди 12 г., мигрантите подпалиха контейнери за отпадъци и нападнаха с камъни представителите на правоохранителните органи. \r\nНе се привеждат данни за пострадали или арестувани.Тереза Герова", "date": "2018.03.16", "title": "TRT World: В центъра на Мадрид избухнаха сблъсъци между мигранти и полиция"}
{"url": "http://www.focus-news.net/news/2018/03/16/2500064/faz-bundestagat-glasuva-predlozhenieto-na-alternativa-za-germaniya-za-vavezhdane-na-tsyalosten-kontrol-po-granitsite.html", "text": "В петък Бундестагът ще гласува предложението на популистката „Алтернатива за Германия“ за въвеждане на цялостен контрол по границите на ФРГ, съобщава националният ежедневник Die Frankfurter Allgemeine Zeitung.\r\nПарламентарната фракция на партията настоява също всеки търсещ убежище, който идва от т.нар. трета сигурна страна да бъде директно отхвърлян като кандидат за закрила още на самата граница. \r\nОт редакцията подчертават, че се счита за почти сигурно отхвърлянето на предложенията на „Алтернатива за Германия“. От партията заявиха, че целта на дебата е единствено темата да бъде позиционирана публично. Тереза Герова", "date": "2018.03.16", "title": "FAZ: Бундестагът гласува предложението на „Алтернатива за Германия“ за въвеждане на цялостен контрол по границите"}
{"url": "http://www.focus-news.net/news/2018/03/16/2500068/greek-reporter-v-albaniya-otkriha-ostankite-na-108-gratski-voynitsi-zaginali-vav-vtorata-svetovna-voyna.html", "text": "В Албания откриха останките на 108 гръцки войници, загинали в годините на Втората световна война при сражения с италианската армия, предава Greek Reporter.\r\nТленните останки на гръцките войници са намерени в района на Тепелена, съобщиха от Генералния щаб на армията, като поясниха, че все още не са идентифицирани. По въпроса за разпознаването им обаче вече са предприети действия. Предстои извършването на ДНК-тестове, а резултатите от тях ще бъдат представени на близките роднини. \r\nТърсенето на останките на гръцките войници започва на 22 януари 2018 г. като част от споразумение между Гърция и Албания, припомнят от редакцията..Тереза Герова", "date": "2018.03.16", "title": "Greek Reporter: В Албания откриха останките на 108 гръцки войници, загинали във Втората световна война"}
{"url": "http://www.focus-news.net/news/2018/03/16/2500065/tass-pravitelstvoto-na-yaponiya-podkrepi-proekt-za-sazdavaneto-na-letyashti-avtomobili.html", "text": "Правителството на Япония прие решение да подкрепи активно разработването на летящи автомобили с цел разрешаване на проблема със задръстванията и оптимизирането на товарните потоци, предава руската информационна агенция TACC. Както съобщи в петък телевизионният канал NHK, Министерството на икономиката, търговията и индустрията на страната възнамерява да се ангажира с подготовката на съответното законодателство и да помогне на компаниите, които се занимават с разработването на подобен тип техника.\r\nВедомството счита създаването на летящи автомобили за един от най-обещаващите сектори на развитие на националната индустрия. Превижда се да се създаде експертен съвет към министерството, който да координира работата по разработването на такива машини, като обсъжда предлаганите технологии.\r\nОпитите за създаване на летящи коли се предприемат в различни страни. В Япония с това се занимава компанията Cartivator с участието на автомобилния гигант Toyota Motor и други големи корпорации. По-специално, те възнамеряват да създадат прототип на летяща кола за предстоящите Летни олимпийски игри в Токио през 2020 г.Тереза Герова", "date": "2018.03.16", "title": "ТАСС: Правителството на Япония подкрепи проект за създаването на летящи автомобили"}
{"url": "http://www.focus-news.net/news/2018/03/16/2500069/protothema-televiziya-na-ankara-otkri-gartsi-boreshti-se-sreshtu-turski-voynitsi-v-siriya.html", "text": "Турският телевизионен канал TRT твърди, че в Сирия има гръцки граждани, които се бият на страната на кюрдите срещу военнослужещите на Анкара, задействани в операция „Маслинова клонка“, съобщава Protothema.\r\nДокладът, който гръцкото издание определя като пропаганден, е разпространен в четвъртък, в момент на засилено напрежение между двамата съюзници на НАТО по отношение на суверенитета на егейските острови Имия/Кардак и задържането на двама гръцки войници в Турция.\r\nРепортажът съдържа кадри, на които е показан списък с имена, открит в изоставен лагер. По данни на турската телевизия, списъкът съдържа имена на „чуждестранни терористи, които се бият от страната на ПКК\" („Работническа партия на Кюрдистан“). TRT твърди, че „терористите\" са от Гърция, Германия, Дания, Обединените арабски емирства, Ливан и други страни.Тереза Герова", "date": "2018.03.16", "title": "Protothema: Телевизия на Анкара откри… гърци, „борещи се срещу турски войници в Сирия“"}
{"url": "http://www.focus-news.net/news/2018/03/16/2500130/ria-novosti-ot-iztochna-guta-sa-izvedeni-poveche-ot-11-hilyadi-dushi.html", "text": "От началото на действието на „хуманитарните паузи“ от Източна Гута са изведени 11 640 души, съобщи началникът на руския Център за примиряване на враждуващите страни в Сирия генерал-майор Юрий Евтушенко, предава РИА Новости.\r\nСамо в четвъртък през два от хуманитарните коридори са успели да излязат повече от 11 хиляди човека. „Създадени са благоприятни условия за продължаване на извеждането на гражданите през хуманитарните коридори... От 28 февруари насам през коридорите са изведени 10 912 души“, заяви Евтушенко.\r\nПревод и редакция:", "date": "2018.03.16", "title": "РИА Новости: От Източна Гута са изведени повече от 11 хиляди души"}
{"url": "http://www.focus-news.net/news/2018/03/16/2500397/reuters-osnovanata-opozitsionna-grupirovka-v-iztochna-guta-othvarli-ruskoto-predlozhenie-da-se-predade.html", "text": "Основната групировка на сирийската опозиция в контролирания от нея анклав Източна Гута край Дамаск съобщи, че отхвърля предложението на Русия за преговори в Сирия бойците ѝ да се предадат и да напуснат региона, предава  Reuters.\r\nВаел Олуан, говорител на „Файлак ал Рахман“, която контролира част от Гута, заяви че посланията на Москва към опозицията са пристигнали през ООН. „Руснаците искат от нас условията за предаване чрез локални преговори. Отхвърляме“, заяви Олуан.  Виктор Турмаков", "date": "2018.03.16", "title": "Reuters: Основаната опозиционна групировка в Източна Гута отхвърли руското предложение да се предаде"}
{"url": "http://www.focus-news.net/news/2018/03/16/2500071/aktualna-patna-obstanovka.html", "text": "Температурите са в интервала от 2° до 18°. Времето над страната е с променлива облачност. Слаб вятър духа в областите Бургас, Варна, Видин, Кърджали, Пазарджик, Разград, Силистра, Смолян и Търговище. Дъжд вали на места в област Бургас. Пътните настилки са предимно сухи, а по усойните и планински райони – частично мокри и обработени. Това съобщиха от пресцентъра на Агенция \"Пътна инфраструктура\". \r\nІІ. Състояние на автомагистралите:\r\nАМ „Тракия“:\r\nОбласт София: до 30.04.2018 г. е ограничено движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167.\r\nДвижението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ„Черно море“: няма ограничения.\r\nАМ „Люлин“:\r\nОбласт София: до 04.04.2018 г. движението по АМ „Люлин“ в посока София е ограничено за всички МПС поради изтичане на кална маса и опасност от срутване на скална маса на пътното платно. Ограничението е от втори тунел „Люлин“ до първи тунел „Мало Бучино“ където движението на всички МПС се осъществява двупосочно в платното посока София – Перник.\r\nАлтернативни маршрути:\r\n- за автомобили до 12 тона по път I-1 от пътен възел Драгичево – Владая – София и обратно.\r\n- само за леки автомобили по път 1801 Перник – Мало Бучино – Суходол и обратно.\r\nІІI. Въведени ограничения по основните пътни направления:\r\n1. Проходи:\r\n- „Върбишки“ - целогодишно е затворен за всички МПС;\r\n- „Златишки“ - целогодишно е затворен за всички МПС;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - забранен за МПС над 12 т;\r\n- „Вратник“ - целогодишно е забранен за МПС над 10 т;\r\n- „Дюлински“ - целогодишно е забранено движението на МПС над 3,5 т;\r\n- „Котленски“ – забранено е движението на МПС над 12 т;\r\n- „Пампорово“ - целогодишно е забранено движението на МПС над 3,5 т;\r\n- „Петрохан“ - забранен за МПС над 12 т;\r\n- „Твърдишки“ - целогодишно е забранено движението на МПС над 10 т;\r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана:при км 121+919 се забранява влизането в с. Сумер на тежкотоварни превозни средства над 10 т по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.\r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.\r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София\r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“).\r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 15 т до 13.09.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София\r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nДо 31.03.2018 г. по преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград:\r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; София – Ботевград при Бебреш се осъществява с повишено внимание поради свлачище на км 202+650 в посока Ботевград до 16.03.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци до 31.03.2018 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:\r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация, указваща забраната до 30.09.2018 г.\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип.\r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:\r\nОбласт Варна: Кранево-Варна при км 83+100 – ограничено движение на МПС над 10 т.\r\nОбходен маршрут: Кичево-Оброчище до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности до 30.10.2018 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът II-99: Временно движението по път II-99 Приморско – Царево в района на п.в. Китен се осъществява с повишено внимание спрямо поставените пътни знаци поради ремонтни дейности на пътното платно до 16.03.2018 г.;\r\nПът III-208: до 16.03.2018 г. шофьорите да се движат с повишено внимание по път III-208 от км 51 до км 92 в участъка Добромир-Айтос поради частични ремонтни дейности на асфалтовата настилка. Участъкът е сигнализиран е с пътни знаци.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно до 31.12.2018 г.;\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване  на пътното платно до 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nОПУ-В. Търново:\r\nВременно са въведени следните ограничения за движение на МПС:\r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.\r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.\r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС:\r\nПът III-121: до 31.03.2018 г. е ограничено движението за всички МПС по път III-121 Раброво – Бойница от км 20+860 до км 39+613 при с. Бойница за всички МПС поради разрушено от високи води временно мостово съоръжение при км 23+166.\r\nОбходен маршрут : път II-14 Видин – Кула - път III-121 Кула – Бойница и обратно.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.\r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411 до 31.03.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът II-15: Движението по път ІІ-15 Мизия - Оряхово от км 62+700 до км 75+200 се осъществява с повишено внимание поради активиране на свлачище. Участъкът е сигнализиран с пътни знаци до 26.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г.\r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.\r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.\r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.\r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС:\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в участъка Слокощица – Ново село от км 42+600 до км 44+000 е ограничено в една лента поради пропадане и срутване на земна маса. Мястото е обезопасено с пътни знаци. Срок до 30.03.2018 г.\r\nОПУ-Кърджали:\r\nВременно са въведени следните ограничения за движение на МПС:\r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.\r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч:\r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС:\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик:\r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.\r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля.Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС:\r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив:\r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът III-565: Движението по път III-565 Шишманци – Белозем в района на п.в. при АМ Тракия се осъществява в една лента поради ремонтни дейности на надлеза. Движението в участъка се контролира от светофарна уредба до 26.04.2018 г.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС:\r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно.\r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона.\r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.\r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС:\r\nПът II-48: Ограничено е движението за МПС над 12 т. по път ІІ-48 Омуртаг – Котел – Мокрен в участъка Тича – Котел при с. Тича на км 24+500 до км 25+500, поради срутване на земни маси. Движението за МПС до 12 т. се осъществява в една лента. Срок до 16.03.2018 г.\r\nОПУ-Смолян:\r\nВременно са въведени следните ограничения за движение на МПС:\r\nПът II-86: Временно движението по път ІІ-86 гр. Смолян – с. Средногорци при км 109+450 при разклона за с. Тикале е ограничено за всички автомобили поради срутване на скална маса на пътното платно.\r\nОбходен маршрут: Смолян – Чокманово – Смилян – Рудозем – Средногорци и обратно.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит от обилен снеговалеж. Движението в района се регулира с пътни знаци. Срок до 31.03.2018 г\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС:\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г.\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.\r\nПът ІІІ-3701: Движението по път III-3701 в участък открая на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.\r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nОПУ-Стара Загора:\r\nВременно са въведени следните ограничения за движение на МПС:\r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено поради аварирал мост над река Марица при км 7+600. Обходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т.\r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nОПУ-Търговище:\r\nВременно са въведени следните ограничения за движение на МПС:\r\nПът II-48: Ограничено е движението за МПС над 12 т по път ІІ-48 Омуртаг – Котел – Мокрен в участъка Тича – Котел при с. Тича на км 24+500 до км 25+500, поради срутване на земни маси. Движението за МПС до 12 т. се осъществява в една лента до 16.03.2018 г.\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nПът III-4082: Движението по път III-4082 Свободица – Банковец от км 6+485 до км 9+700 е ограничено за всички МПС поради пропадане на водосток.\r\nОбходен маршрут: с.Свободица - с.М.Черковна - с.Халваджийско - с.Дъбравица - с.Банковец. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Ограничено движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец за всички МПС поради закрит ж.п. прелез до 20.12.2018 г.\r\nОбходен маршрут: гр. Любимец – с. Сива река – с. Малко градище – гр. Ивайловград.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС:\r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение.\r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.\r\nОбходен маршрут: Шумен – Овчарово – Друмево. Срок до 21.05.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.03.16", "title": "Актуална пътна обстановка"}
{"url": "http://www.focus-news.net/news/2018/03/16/2500075/ministar-ekaterina-zaharieva-e-na-poseshtenie-v-saraevo-za-sreshta-s-kolegite-si-ot-zapadnite-balkani.html", "text": "Заместник министър-председателят и министър на външните работи Екатерина Захариева е на посещение в Сараево, столицата на Босна и Херцеговина, за участие в работна среща с министрите на външните работи на Албания, Босна и Херцеговина, Косово, Република Македония, Сърбия и Черна гора – Дитмир Бушати, Игор Църнадак, Беджет Пацоли, Никола Димитров, Ивица Дачич и Сърджан Дърманович. Това съобщиха от пресцентъра на Министерството на външните работи. На 16 март ще обсъдят обявената в началото на февруари Стратегия за надеждна перспектива за разширяване и засилен ангажимент на ЕС към държавите от Западните Балкани. \r\nСред темите е прилагането на договореностите от Срещата на върха на страните от Берлинския процес, състояла сe през юли 2017 г. в Триест, както и подготовка за следващата среща в Лондон. \r\nЗа участие са поканени също държавният министър за Европа и Америка в правителството на Обединеното кралство сър Алън Дънкан, директорът на Генералната дирекция на Европейската комисия по политика за съседство и преговори за разширяване Кристиан Даниелсон и генералният секретар на Регионалния съвет за сътрудничество Горан Свиланович.", "date": "2018.03.16", "title": "Министър Екатерина Захариева е на посещение в Сараево за среща с колегите си от Западните Балкани"}
{"url": "http://www.focus-news.net/news/2018/03/16/2500073/predstoyashti-sabitiya-v-stranata-za-16-mart-agentsiya-fokus.html", "text": "***\r\nОт 10.00 часа министърът на регионалното развитие и благоустройството Николай Нанков ще направи инспекция на ремонта на бул. „Приморски“ в района на Летния театър. В 10.40 часа той ще провери напредъка на финансираните по Оперативна програма „Региони в растеж“ ремонти на ул. „Мара Тасева“ и бул. „Първи май“ в кв. „Аспарухово“ на кръстовището между двете улици.  В 11.00 часа Николай Нанков ще направи и оглед на изграждането на втория етап от водопровода за кв. „Аспарухово“. Мястото на проверката е под Аспаруховия мост.  От 11.10 часа министърът ще инспектира строежа на бул. „Левски“. Проверката ще бъде в началото на ул. „Георги Пеячевич“. \r\n***\r\nОт 13.30 часа в зала „Евридика“ на хотел „Орфей“ министърът на околната среда и водите ще открие форум на тема  „Интегрирано управление на отпадъците“, организиран от Варненския свободен университет.\r\n***\r\nОт 14.30 часа ул. „Веслец“ 13, ет. 2 ще бъдат отворени подадените заявления за участие в ограничената процедура за „Производство и доставка на тръби за нуждите на междусистемната газова връзка Гърция-България“. Публичното заседание ще се проведе в присъствието на министъра на енергетиката Теменужка Петкова.\r\n***\r\nИнициативен комитет за честване на 100-годишнината от Дойранската епопея и участието на 9-та Плевенска дивизия в нея ще бъде учреден в Плевен. В тържественото събрание ще участва министърът на отбраната Красимир Каракачанов, командирът на Единния център за начална подготовка полковник Николай Бешев и др.  Форумът ще се проведе от 16.00 часа в концертна зала „Катя Попова“. Ще бъде обявена инициативата за изграждане на паметник на героите от 9-та Плевенска дивизия.\r\n***\r\nОт 09.00 часа ще започне пленарното заседание на Народното събрание.\r\n***\r\nОт 09.30 часа в хотел „Хилтън\" българският комисар по цифровата икономика и общество Мария Габриел ще открие Международна конференция „Сигурно бъдеще за жените – сигурно бъдеще за всички”, която се провежда под неин патронаж. В събитието ще вземат участие също министърът на правосъдието Цецка Цачева и председателят на парламентарната Комисия по вътрешна сигурност и обществен ред Цветан Цветанов\r\n***\r\nОт 09.00 часа в ПГТЕ „Хенри Форд“ ще се проведе регионален конкурс „Най-добър млад инсталатор“. В него ще участват ученици, които се подготвят по професии в направление „Електротехника и енергетика“.\r\n***\r\nОт 09.30 часа в зала „Средец“ на Хотел Балкан ще се проведе Международна конференция на тема „Продължаващо медицинско обучение – гарант за качество в професионалната практика и за безопасността на пациента“. От 10.40 часа е предвидено подписване на двустранен договор за сътрудничество между Български лекарски съюз и UEMS (Европейски съюз на медицинските специалисти).\r\n***\r\nОт 09.30 часа 4-ти състав на Специализирания наказателен съд ще заседава по делото срещу Ценко Ч., Мартин Ч. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 6-и състав на Специализирания наказателен съд ще заседава по делото срещу Даниел Б., Христо П. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Николай Т., Галин М. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Роза П., Валери М. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Николай Т., Галин М. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 4-ти състав на Специализирания наказателен съд ще заседава по делото срещу Трайчо Т., Симеон Д., Иво П.  и др., на които са повдигнати обвинения за безстопанственост в особено големи размери.\r\n***\r\nОт 10.00 часа Софийски градски съд ще заседава по делото срещу Димитър Аврамов (депутат) и Методи Петков (чл. 304 б, ал. 1 от НК ).\r\n***\r\nОт 10.00 часа в Националния пресклуб на БТА ще се състои пресконференция на тема „Промените в закона за развитие на академичния състав в Република България и отражението им във висшето образование и науката“, участие в събитието ще вземе ръководството на секция „История” на Съюза на учените в България.\r\n***\r\nОт 10.30 часа 16-и състав на Специализирания наказателен съд ще заседава по делото срещу Недялко Ц., на когото са повдигнати обвинения за организиране и ръководене на организирана престъпна група.\r\n***\r\nОт 11.00 часа 18-и състав на Специализирания наказателен съд ще гледа делото срещу Андреан А., Благо А., Венцислав Ф., Филип Ф. и др. за организиране и ръководене на организирана престъпна група. \r\n***\r\nОт 14.00 часа 14-и състав на Специализирания наказателен съд ще гледа делото срещу Георги П., Константин Н., Марио Н. и др. за образуване и ръководене на организирана престъпна група. \r\n***\r\nОт 14.00 часа 6-и състав на Специализирания наказателен съд ще гледа делото срещу Христо К., Кръстю Д и Ивайло С. за организиране и ръководене на организирана престъпна група. \r\n***\r\nOт 14.00 часа учениците от столичното 125 СУ „Боян Пенев” ще осиновят четири  ценни книжовни паметника от фонда на Националната библиотека „Св. св. Кирил и Методий”. Церемонията ще се проведе в Заседателната зала на втория етаж на библиотеката.\r\n***\r\nОт 15.00 часа в Големия салон на БАН ще се проведе среща-разговор със световноизвестния учен Седрик Вилани. \r\n***\r\nОт 18.00 часа в Ларгото (под стъкления купол) ще се състои концерт на Симфониета „СОФИЯ“ и Софийски камерен хор „Васил Арнаудов“. Това е вторият концерт от програмата на Столична община по повод председателството на България на Съвета на ЕС.\r\n***\r\nОт 18.00 часа в зала „Славейков“ на Френския културен институт ще се проведе среща-диалог между прочутия френски математик Седрик Вилани и носителя на награда „Гонкур“ Жером Ферари.\r\n***\r\nОт 18.30 часа в Централния военен клуб ще се състои концерт и дегустация на азербайджанска кухня по повод азербайджанския празник Новруз.\r\n***\r\nОт 18.30 часа в конферентната зала в Северното крило на Ректорат на СУ „Св. Климент Охридски“ ще се състои премиерата книгата  „Млада Виена в млада България“ от Младен Влашки.\r\n***\r\nОт 19.00 часа в Зала 1 на НДК ще бъдат раздадени отличията в конкурсните програми на 22-рия София Филм Фест.\r\n***\r\nОт 19.30 часа в Центъра за култура и дебат „Червената къща „Андрей Николов” ще се състои българската премиера на пиесата „Съзвездия” на Ник Пейн.\r\n***\r\nОт 10.00 до 14.00 часа на четвъртия етаж в сградата на ОД на ДФ „Земеделие” – Благоевград ще бъде отворена приемна за граждани, като кандидатите по различните схеми, мерки и програми, които институцията администрира, ще могат да правят справки по възникнали казуси, както и да  правят предложения за подобряване работата на Областната дирекция.\r\n***\r\nОт 10.30 часа в Регионален исторически музей – Благоевград ще бъде открита изложба с над 30 вида екзотични животни. \r\n***\r\nОт 19.00 часа в зала „Яворов“ ще гостува Драматичен куклен театър „Иван Димов“ – Хасково с постановката „Морска сол“. \r\n***\r\nОт 19.00 часа в Драматичен театър „Никола Вапцаров“ ще се състои постановката „Умирай лесно!?“. \r\n***\r\nОт 19.00 часа в зала „Яворов“ актьорите от Независим театър ще представят постановката „Морска сол“.\r\n***\r\nОт 10.00 часа в зала „Младост“ ще бъде открито Държавното първенство по художествена гимнастика за девойки старша възраст и жени  за приз „Жулиета Шишманова“.\r\n***\r\nВ СОК „Камчия“ ще бъде открита 50-та юбилейна Национална олимпиада по химия и опазване на околната среда. \r\n*** \r\nОт 10.00 часа в Икономически университет – Варна ще се състои семинар на тема „Изграждане на регионални научни центрове“. Той се организира от двата управляващи органа на Оперативна програма „Наука и образование за интелигентен растеж“ и на Оперативна програма „Иновации и конкурентоспособност“. \r\n*** \r\nОт 10.00 часа в ДМСГД ще се проведе брифинг. Поводът е представянето на нова услуга, която бе разкрита през 2017 година в Дома, а от 2018 година работи „Сектор за ранна интервенция на уврежданията“, с капацитет 5 легла, част от структурата на Медицински блок  в ДМСГД – град Дебелец.\r\n***\r\nОт 10.00 часа в заседателната зала в сградата на Община Каварна ще се проведе пресконференция  в изпълнение на проект „Подобряване на условията за младежка заетост в туризма”, финансиран по договор за безвъзмездна помощ от програма ИНТЕРРЕГ V – A Румъния-България.\r\n***\r\nОт 10.00 часа в Институт по земеделие – Кюстендил ще се проведе семинар по растителна защита на овощни насаждения. \r\n***\r\nОт 11.00 часа в кабинета на обществения посредник ще се проведе съвместна пресконференция с директора на „Инспекция по труда”. \r\n***\r\nОт 11.00 часа в читалище „Братство” ще бъдат отбелязани 120 години от рождението на художника Мориц Бенционов. \r\n***\r\nОт 14.30 часа в Окръжен съд – Кюстендил ще се състои симулация на съдебен процес по повод Деня на отворените врати в Окръжна прокуратура и Окръжен съд. \r\n***\r\nОт 15.30 часа в залата на хотел „Стримон” ще се проведе награждаване на отличените ученици от Националния ученически конкурс „Места на памет”, посветен на 75 години от спасяването на българските евреи. \r\n***\r\nОт 17.30 часа Художествена галерия „Владимир Димитров – Майстора” ще бъде открита традиционната изложба „Кюстендилска пролет”. \r\n***\r\nОт 10.00 часа в конферентната зала на Община Перник ще се проведе встъпителна пресконференция за представяне на дейностите по проект „Разработване на програма за качеството на атмосферния въздух на община Перник 2017-2021“.\r\n***\r\nОт 16.00 часа народният представител от ГЕРБ Десислава Костадинова организира приемна за граждани в клуба на партията в града.\r\n***\r\nВ 09.00 часа в зала 1 на Апелативния съд ще се проведе заседание по делото, образувано по жалби на гражданския ищец и на подсъдимия Николай Я. срещу присъда на Окръжен съд – Пазарджик, с която подсъдимият е осъден за опит за умишлено убийство с пушка и за нанасяне на телесни повреди. \r\n***\r\nВ 10.00 часа в офиса на фондация \"Пловдив 2019\" ще се състои пресконференция, на която ще бъдат представени резултатите от приключилата покана за проекти за читалища и ще бъде обявена нова отворена покана за проекти с българо-японско съдържание. \r\n***\r\nВ 11.00 часа на уширението на бул. “Санкт Петербург” в посока жк “Тракия” директорът на ОДМВР-Пловдив ст. комисар Атанас Илков ще участва в брифинг, на който ще се представи нова мобилна камера за засичане на превишена скорост – отразява.\r\n***\r\nВ 11.00 часа на паркинга пред зала \"Колодрума\" директорът на ОП „Чистота“ Иван Стоянов ще даде начало на пролетното миене на града.\r\n***\r\nОт 16.30 часа в Историческия музей ще се състои Кръгла маса на тема „Музикалните архиви в България – състояние, проблеми, перспективи“. \r\n***\r\nОт 12.00 часа на площад „Свобода“ на Стария център в Смолян новопостъпилите военнослужещи в 101-ви Алпийски полк – Смолян ще положат клетва. \r\n ***\r\nОт 17.30 часа в Регионална библиотека „Захарий Княжески” ще бъде представена изложба и книгата „С усмивка по житейския друм“ – спомени и документални материали за Чудомир от Лилия Димитрова.\r\n***\r\nОт 11.00 часа в Историческия музей ще бъде открита изложба на Жолт Сабоки „Унгарски крепости в Карпатския басейн – Х–ХVIII век\".\r\n***\r\nОт 09.15 часа в Младежкия дом ще се състои откриването на Международния детски театрален фестивал по приказките на класиците „Братя Грим“. \r\n***\r\nОт 11.00 часа в Артсалона на Радио Шумен ще бъдат наградени победителите в Областния конкурс „Опознай своя роден край 2018“. \r\n***\r\nОт 13.30 часа в сесийната зала на общината ще се проведе Международна конференция на тема „Европейските образователни проекти и социалното включване“.", "date": "2018.03.16", "title": "Предстоящи събития в страната за 16 март (Агенция „Фокус“)"}
{"url": "http://www.focus-news.net/news/2018/03/16/2500072/predstoyashti-mezhdunarodni-sabitiya-za-16-mart-agentsiya-fokus.html", "text": "Състои се среща на външните министри на Русия, Иран и Турция, които поддържат Астанския мирен процес за Сирия. \r\n*** Френският президент Еманюел Макрон приема германският канцлер Ангела Меркел за разговори, които ще засегнат възможни реформи в Европейския съюз. \r\n*** Новият външен министър на Германия Хайко Маас е на посещение в Полша с цел обсъждане на двустранните отношения. \r\n*** Иран и представители на шестте държави, сключили с него ядреното споразумение от 2015 г., ще проведат редовно заседание относно неговото прилагане, на фона на заплахите на Доналд Тръмп, че САЩ ще се изтеглят от сделката, ако тя не бъде реформирана. \r\n***", "date": "2018.03.16", "title": "Предстоящи международни събития за 16 март (Агенция \"Фокус\")"}
{"url": "http://www.focus-news.net/news/2018/03/16/2500074/nimh-uvelichenieto-na-oblachnostta-shte-obhvane-tsyalata-strana-a-na-mesta-v-zapadna-balgariya-shte-prevali-slab-dazhd.html", "text": "Днес започналото от запад увеличение на облачността постепенно ще обхване цялата страна. На места в Западна България ще превали слаб дъжд. Такава е прогнозата на времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Анна Дякова. Вятърът ще се ориентира от югозапад и след обяд в Източна България ще бъде умерен до силен. Максималните температури ще бъдат между 14° и 19°, по морския бряг между 11° и 17°, в София около 15°. Атмосферното налягане е по-ниско от средното за март и ще продължи да се понижава.\r\nНад Черноморието денят ще започне с предимно слънчево време, но постепенно през деня облачността ще се увеличи. Ще духа югозападен вятър, който през деня ще се усили. Максималните температури ще са между 11° и 17°, вълнението на морето ще бъде 1 - 2 бала. Температурата на морската вода е 6° – 7°.\r\nНад планините облачността ще е значителна и на места в масивите от Западна България ще превали слаб дъжд, над 2000 метра сняг. Ще духа слаб до умерен югозападен, по най-високите върхове силен западен вятър. Максималната температура на височина 1200 метра ще е около 9°, на 2000 метра - около 4°.", "date": "2018.03.16", "title": "НИМХ: Увеличението на облачността ще обхване цялата страна, а на места в Западна България ще превали слаб дъжд"}
{"url": "http://www.focus-news.net/news/2018/03/16/2500077/ministar-nikolay-nankov-shte-proveri-napredaka-na-infrastrukturni-proekti-vav-varna.html", "text": "Днес министърът на регионалното развитие и благоустройството Николай Нанков ще посети град Варна. Това съобщиха от пресцентъра на Министерство на регионалното развитие и благоустройството. От 10.00 часа министърът ще направи инспекция на ремонта на бул. „Приморски“ в района на Летния театър. В 10.40 часа той ще провери напредъка на финансираните по Оперативна програма „Региони в растеж“ ремонти на ул. „Мара Тасева“ и бул. „Първи май“ в кв. „Аспарухово“ на кръстовището между двете улици. \r\nВ 11.00 часа Николай Нанков ще направи и оглед на изграждането на втория етап от водопровода за кв. „Аспарухово“. Мястото на проверката е под Аспаруховия мост.\r\nОт 11.10 часа министърът ще инспектира строежа на бул. „Левски“. Проверката ще бъде в началото на ул. „Георги Пеячевич“.", "date": "2018.03.16", "title": "Министър Николай Нанков ще провери напредъка на инфраструктурни проекти във Варна"}
{"url": "http://www.focus-news.net/news/2018/03/16/2500080/lachezar-pekov-tsgm-neizvestni-izvarshiteli-sa-schupili-staklo-na-avtobus-dvizhesht-se-po-liniya-108-v-stolitsata.html", "text": "Неизвестни извършители са счупили стъкло на автобус, движещ се по линия 108. Това каза за Агенция „Фокус“ ръководителят отдел „Организация, координация, контрол и безопасност на обществения транспорт“ към Центъра за градска мобилност (ЦГМ). „В 21.02 часа на ул. „Адам Мицкевич“ и ул. „Надежда“ в посока „Люлин“ неизвестни хвърлят камък и чупят стъкло на крило на втора врата на автобус 1555 от линия 108. Посетено е мястото от 9-о РПУ и е образувано досъдебно производство за установяване на извършителя“, коментира Пеков. По думите му тогава ще има и повече подробности с какво е счупено стъклото, но това е първоначалната информация. Той уточни, че в автобуса е имало пътници, но няма пострадали. \r\nЛюба АЛЕКСИЕВА", "date": "2018.03.16", "title": "Лъчезар Пеков, ЦГМ: Неизвестни извършители са счупили стъкло на автобус, движещ се по линия 108 в столицата"}
{"url": "http://www.focus-news.net/news/2018/03/16/2500083/pernik-v-obshtinata-shte-se-provede-konferentsiya-za-predstavyane-na-deynostite-po-proekt-za-kachestvoto-na-vazduha.html", "text": "От 10.00 часа в конферентната зала на oбщината ще се проведе встъпителна пресконференция за представяне на дейностите по проект „Разработване на програма за качеството на атмосферния въздух на община Перник 2017-2021“. Това съобщиха от пресцентъра на Община Перник. Проектът е по Процедура за директно предоставяне на безвъзмездна финансова помощ по приоритетна ос 5 „Подобряване качеството на атмосферния въздух” на ОПОС 2014-2020г. Осъществява се с финансовата подкрепа на Оперативна програма „Околна среда“ 2014 -2020 г., съфинансирана от Европейския съюз чрез ЕФРР, Кохезионен фонд.", "date": "2018.03.16", "title": "Перник: В общината ще се проведе конференция за представяне на дейностите по проект за качеството на въздуха"}
{"url": "http://www.focus-news.net/news/2018/03/16/2500051/makfaks-makedoniya-moskva-se-protivopostavi-na-ideyata-za-armiya-na-kosovo.html", "text": "Говорителят на Министерството на външните работи на Руската федерация Мария Захарова разкритикува плановете за създаване на Въоръжени сили на Косово, предава македонската информационна агенция „Макфакс“.\r\n„Създаването на армия в Косово, структура, която по никакъв начин не се доближава до държавната, още повече нагнетява вече напрегнатата ситуация\", предупреди Захарова в рамките на пресконференция, в която коментира изказването на помощник-държавния секретар на САЩ за Европа и Евразия Уес Мичъл.\r\nПри посещението си в Косово по-рано тази седмица американският дипломат подчерта, че  Косово има право да формира професионална армия и бе категоричен, че тя няма да представлява заплаха за Сърбия и сърбите, живеещи в най-младата държава на Балканския полуостров. Тереза Герова", "date": "2018.03.16", "title": "„Макфакс“ (Македония): Москва се противопостави на идеята за армия на Косово"}
{"url": "http://www.focus-news.net/news/2018/03/16/2500082/ministarat-na-energetikata-temenuzhka-petkova-shte-otgovarya-na-deputatski-vapros-za-investitsionnite-namereniya-za-izgrazhdane-na-aets-belene.html", "text": "Министърът на енергетиката Теменужка Петкова ще отговаря на депутатски въпрос за заявените инвестиционни намерения за изграждане на АЕЦ „Белене“. Това се посочва в програмата за петъчния парламентарен контрол. Министърът на туризма Николина Ангелкова ще отговаря на питане относно бизнес средата в сектор „Туризъм“. Към здравния министър Кирил Ананиев депутатите отправят въпрос за периодичната липса на животоподдържащи лекарства, както и за субсидирането на лечебните заведения през тази година. Министърът на икономиката Емил Караниколов ще отговори какви са плановете на министерството за терените на някогашното летище Стара Загора. Депутатите питат образователния министър Красимир Вълчев за политиката на министерството спрямо децата, които емигрират с родителите си и спрямо тези, които се завръщат от чужбина.\r\nНародните представители продължават с гласуването на окончателни промени в Закона за развитието на академичния състав. Те ще решат дали кандидат за степен „доктор“ да се допуска до защита на дисертационния труд, ако научното жури е приело решение, че в него има плагиатство. Промените включват и създаването на Комисия за академична етика към министъра на образованието, която да разглежда сигналите за нарушения при присъждането на научни степени.", "date": "2018.03.16", "title": "Министърът на енергетиката Теменужка Петкова ще отговаря на депутатски въпрос за инвестиционните намерения за изграждане на АЕЦ „Белене“"}
{"url": "http://www.focus-news.net/news/2018/03/16/2500085/denyat-16-mart-v-svetovnata-istoriya.html", "text": "2015 г.\r\nМинистър-председателят на Абхазия Беслан Бутба подава оставка.\r\n2014 г.\r\nВ Сърбия се провеждат парламентарни избори.\r\n2014 г.\r\nВ Автономна република Крим и в Севастопол се провежда референдум за статуса на Крим, като при 83% гласували 96,6 % от избирателите гласуват за присъединяване към Русия.\r\n2014 г.\r\nВъв Венеция и региона Венето започва шест дневен референдум за отделяне от Италия. Местните жители ще се произнесат и за членството на Венеция в ЕС и НАТО.\r\n2013 г.\r\nВ Непал избухват антиправителствени протести.\r\n2013 г.\r\nВ Зимбабве се провежда референдум за намаляване на президентския мандат.\r\n2013 г.\r\nВ Китай е утвърден състава на новото правителство.\r\n2013 г.\r\nРепублика Кипър въвежда данък върху банковите депозити.\r\n2012 г.\r\nКандидатът на управляващата партия в Молдова Алианс за европейска интеграция Николай Тимофти е избран за президент на страната.\r\n2012 г.\r\nСтраните членки на Съвета за сътрудничество на държавите от Персийския залив (GCC) - Бахрейн, Катар, Кувейт, Оман, Обединените арабски емирства и Саудитска Арабия взимат решение да закрият посолствата си в Дамаск.\r\n1998 г.\r\nВатикана поднася извиненията си на евреите за бездействието на католическата църква в годините на Холокоста.\r\n1995 г.\r\nВатикана поднася извиненията си на евреите за бездействието на католическата църква в годините на Холокоста.\r\n1994 г.\r\nФигуристката Тоня Хардинг е лишена от състезателни права заради организиране на покушение срещу съперничката си Нанси Керигън.\r\n1994 г.\r\nКенет Хюлет открива поредния, 106-и елемент - \"сиборгиум\".\r\n1986 г.\r\nНа референдум проведен в Швейцария 75% от населението гласува против влизането на страната в ООН.\r\n1980 г.\r\nЗапочва Общото събрание на ООН, което продължава до 11 април. По време на събранието е приета Виенската конвенция относно международните договори за продажба на стоки. Тя регламентира сключването на договори за продажба и определя правата и задълженията на продавача и купувача. Конвенцията е ратифицирана с Указ № 264 от 13 март 1990 г.\r\n1978 г.\r\nТерористи от “Червените бригади” отвличат бившия министър-председател на Италия Алдо Моро, който по-късно е открит мъртъв. \r\nМоро е лидер на лявоцентристкото крило на Християндемократическата партия. Той е юрист, професор по углавно право.\r\nВ Джорджия (САЩ) неизвестен извършител ранява скандалния американски издател Лари Флинт. Той е улучен с два куршума в стомаха и остава инвалид за цял живот.\r\n1968 г.\r\nАмерикански войници избиват цялото население на с. Сонгми в Южен Виетнам. Убити са 567 човека, в това число жени и деца.\r\n1962 г.\r\nСССР пуска в космоса спътника “Космос – 1”.\r\n1960 г.\r\nВ Ню Йорк е представен първия автомобил на слънчеви батерии.\r\n1936 г.\r\nВ Горковския автозавод е произведен първия съветски лек автомобил “М-1”.\r\nЗаводът е открит на 1 януари 1932 г. Още същата година е произведен и първият 1,5-тонен камион ГАЗ-АА. В довоенните години са създадени и два модела на леките автомобили ГАЗ-М1.\r\n1923 г.\r\nПолицията в Рим забранява освиркването и всички други прояви на недоволство от играта на актьорите в театрите.\r\n1919 г.\r\nВ САЩ за първи път е изпробван безжичен телефон за свързване със самолет.\r\n1917 г.\r\nВеликият княз Михаил Александрович, брат на Николай ІІ, се отказва от престола в полза на Учредителното събрание.\r\n1870 г.\r\nВ Москва се състои премиерата на увертюрата “Ромео и Жулиета”, на Пьотр Чайковски. Пьотр Илич Чайковски е роден през 1840 г. във Воткинск. Учи право в Петербург, след което следва в консерватория при видния руски композитор и пианист А. Рубинщайн. Първите си творчески опити прави в областта на клавирната пиеса, песента и камерната музика. След завършване на консерваторията се преселва в Москва, където е поканен от директора на новооснованата консерватория Н. Рубинщайн за преподавател. Създава оркестрови, камерни произведения, песни и др. През 1866 г. завършва своята първа симфония “Зимни мечти”. Скоро изоставя педагогическата дейност и се отдава на творчество. Завършва оперите “Войвода” и “Ундина”. През 70-те години създава много произведения, между които някои от първите си шедьоври - увертюрата-фантазия “Ромео и Жулиета”, Първия концерт за пиано и оркестър (1874 г.), операта “Ковачът Вакула”, която по-късно преработва като “Черевички”, както и първия си балет “Лебедово езеро” (1876 г.). През 1877 г. и 1878 г. се появяват 2 от най-значителните и най-често изпълнявани негови произведения - Симфония №4 и операта “Евгений Онегин”. С това започва световната слава на Чайковски. Той прави големи концертни обиколки в целия свят. Произведенията му звучат на концертните подиуми на най-големите музикални центрове. Последните 10 години от живота на композитора са свързани с най-високите постижения в творческата му дейност: Пета и Шеста симфония, оперите “Мазепа”, “Дама пика” и “Йоланта”, балетите “Спящата красавица”, “Лешникотрошачката” и много др. Чайковски умира през 1893 в Санкт Петербург.\r\n1851 г.\r\nИспания и Ватикана сключват конкордат, според който католическата църква получава пълен контрол над образованието и цензурата в Испания.\r\n1792 г.\r\nПо време на бал с маски в Стокхолм кралят на Швеция Густав ІІІ е смъртоносно ранен. Той става жертва на заговор на шведската аристокрация. Густав ІІІ е роден през 1746 г. Става крал на Швеция през 1771 г. Въвежда либерални реформи в държавата. Открива Музикалната академия, Стокхолмската опера и Кралския балет.\r\n1527 г.\r\nВеликият могол Бабур покорява Северна Индия, след като разбива индийците в битката при Кхануа в района Агре. Захирудин Мухамад Бабур е владетел на Фергана (държава в Средна Азия). Той е потомък на Тимур. Основава династията на Великите Моголи. Бабур наследява властта над Фергана през 1494 г. Ранният му живот е белязан от борбата за утвърждаване на властта и възвръщане на владението на Самарканд (столицата на Тимур) от узбеките. През 1504 г. Бабур завзема Кабул и създава държава в Афганистан. След провала на последния му опит за възвръщане на Самарканд от 1512 г., Бабур започва набези на юг в Индия. През 1525 г., отговаряйки на покана от губернатора на Пунджаб да свали от власт султана на Делхи, Бабур започва инвазия. Въпреки че армията му е малка, той успява да победи султана при Панипат през 1526 г. и завзема Делхи и Агра. Бабур завзема почти цяла Северна Индия. Автобиографията му, “Бабурнама”, е най-значимият му труд. Бабур е наследен от сина си Хумаюн.\r\n1521 г.\r\nПо време на първото околосветско пътешествие португалският мореплавател Фернандо Магелан достига бреговете на Филипините. Карл V дава на Магелан средства, за да потърси през Южна Америка път към бреговете на Азия. Магелан потегля от Испания през 1519 г. с 5 кораба. Минава край бреговете на Южна Америка и навлиза в Тихия океан през протока, който е наречен на негово име. След като пресича Тихия океан стига до Филипинските острови. Там покръства местния владетел и го прави васал на Испания. Магелан загива в сражение с филипинско племе. Неговият помощник Себастиан дел Кано връща остатъците от Магелановата експедиция в Испания. Извършено е първото околосветско пътешествие, продължило 3 години и 14 дни. По този начин е установено единството на световния океан, както и кълбовидната форма на Земята.На тази дата са родени:\r\n1953 г.\r\nРодена е Изабел Юпер – френска актриса. Завършва Парижката консерватория. В киното е от 1971 г., дебютира с “Фаустин и прекрасното лято”. Филмографията й включва “Валсиращите” (1974 г.), “Розовата пъпка” (1975 г.), “Дюпон” (1975 г.), “Съдията и убиецът” (1976 г.), “Доктор Франсоаз Гаян” (1976 г.), “Изтърваните деца” (1977 г.), “Плетачката на дантели” (1977 г.), “Виолет Нозиер” (1978 г.), “Сестрите Бронте” (1979 г.), “Лулу” (1979 г.), “Крилете на гълъба” (1980 г.), “Наследството” (1980 г.), “Истинската история на дамата с камелиите” (1980 г.), “Да се спасява, който може” (1980 г.), “Чистка” (1981 г.), “Дълбоки води” (1981 г.), “Вратите на рая” (1981 г.), “Форел” (1982 г.), “Страст” (1982 г.), “Историята на Пиера” (1983 г.), “Подписано Шарлот” (тв, 1986 г.), “Кактус” (1987 г.), “Бесове” (1987 г.), “Историята на една жена” (1988 г.), “Мадам Бовари” (1991 г.), “След любовта” (1992 г.), “Наводнение” (1994 г.), “Церемонията” (1995 г.; награда за най-добра женска роля от Венеция), “Брак по сметка” (1996 г.), “Училище за страсти” (1998 г.), “Прислужникът” (2000 г.), “Пианистката” (2001 г.), “8 жени” (2002 г.), “Двама” (2002 г.), “Обещаният живот” (2002 г.), “Вълчи времена” (2003 г.).\r\n1940 г.\r\nРоден е Бернардо Бертолучи – италиански режисьор и сценарист. Негови филми са \"Преди революцията\" (1964 г.), \"Конформистът\" (1969 г.), \"Стратегията на паяка\" (1970 г.), \"Последно танго в Париж\" (1972 г.), \"ХХ век\" (1976 г.), \"Луната\" (1979 г.), \"Трагедията на смешния човек\" (1981 г.), \"Последният император\" (1987 г.), \"Чай в пустинята\" (1990 г.), \"Малкият Буда\" (1993 г.), \"Открадната красота\" (1996 г.).\r\n1920 г.\r\nРоден е Михаил Швейцер - руски режисьор. През 1944 г. завършва ВГИК. Дебютира в игралното кино с “Пътят към славата” (1949 г.). След това се снима в “Ножът” (1954 г.), “Чужда кръв” (1956 г.), “Стегнат възел” (1957 г.), “Мичманът Панин” (1960 г.), “Възкресение” (1962 г.), “Време, напред!” (1966 г.), “Златният телец” (1968 г.), “Въртележка” (1970 г.), “Бягството на мистър Маккинли” (1975 г.), “Смешни хора” (1978 г.), “Малки трагедии” (тв, 1980 г.), “Мъртви души” (тв, 1984 г.), “Кройцерова соната” (1987 г.), “Маяковски” (1990 г.).\r\nРоден е Джон Адисън - британски филмов композитор. Автор е на музиката за филмите: \"Човекът помежду ни\" (1953 г.), \"Комедиантът\" (1960 г.), \"Самотният бегач на дълги разстояния\" (1962 г.), \"Том Джоунс\" (1963 г.), \"Обичаният\" (1964 г.), \"Атаката на леката бригада\" (1968 г.) и др.\r\nРоден е Тонино Гуера - италиански сценарист, поет и прозаик. В киното работи от 1953 г. Сътрудничи при написването на сценариите на най-големите италиански и френски режисьори. Подпомага и Тарковски при снимането на \"Носталгия\" (1983 г.). Сценарист е на филмите: \"Хора и вълци\" (1956 г.), \"Приключението\" (1960 г.), \"Нощта\" (1960 г.), \"Затъмнението\" (1962 г.), \"Червената пустиня\" (1964 г.), \"Брак по италиански\" (1964 г.) \"Фотоувеличение\" (1966 г.), \"Имало едно време\" (1967 г.), \"Слънчогледи\" (1969 г.), \"Хора против\" (1970 г.), \"Забриски пойнт\" (1970 г.), \"Делото “Матей\" (1972 г.), \"Амаркорд\" (1974 г.), \"Лъки Лучано\" (1974 г.), \"Височайшите трупове\" (1976 г.), \"Дивите легла\" (1978 г.), \"Пеперуда на рамото\" (1978 г.), \"Христос се спря в Еболи\" (1979 г.), \"Тайната на Обервалд\" (1980 г.), \"Тримата братя\" (1981 г.), \"Идентификацията на една жена\" (1982 г.), \"И корабът пътува\" (1983 г.), \"Хаос\" (1983 г.), \"Кармен\" (1984 г.), \"Пътуване до Китира\" (1984 г.), \"Джинджър и Фред\" (1985 г.), \"Пчеларят\" (1986 г.), \"Хроника на една предизвестена смърт\" (1987 г.), \"Пейзаж в мъглата\" (1987 г.), \"Да забравиш Палермо\" (1990 г.), \"Щъркел на един крак\" (1990 г.), \"Всички са добре\" (1990 г.), \"Събота, неделя, понеделник\" (проект), \"Отвъд облаците\" (1995 г.- сценарий). Сценарист и режисьор е на \"Моменти на любовта\" (1989 г.).\r\n1884 г.\r\nРоден е Александър Романович Беляев - руски писател, преводач и публицист. Той е един от основоположниците на руската научнофантастична литература. Автор е на \"Главата на професор Доуел\" (1925 г., нова редакция 1937 г.), \"Островът на загиналите кораби\" (1926-1927 г.), \"Над бездната\" (1928 г.), \"Човекът амфибия\" (1928 г.), \"Борба в ефира\" (1928 г.), \"Скок в нищото\" (1933 г.), \"Въздушният кораб\" (1934-1935 г.), \"Звезда КЕЦ\" (1936 г.), \"Небесен гост\" (1937-1938 г.), \"Лаборатория W” (1938 г.), \"Под небето на Арктика\" (1938 г.), \"Ариел\" (1941 г.), \"Когато светлината угасне\" (публикувано 1960 г.) и др. Беляев е автор на статии и преводи.\r\n1868 г.\r\nРоден е Максим Горки (псевдоним на Алексей Михайлович Пешков) - руски писател. Започва да пише през 1892 г. и бързо става известен. През 1910 г. участва в революционните движения, а през 1917 г. се присъединява към болшевиките. Автор е на разкази, романи (\"Тома Гордеев\", \"Майка\") и пиеси (\"На дъното\", \"Еснафи\", \"Дачници\" и др.). Повечето от произведенията на Горки са преведени на български език.\r\n1751 г.\r\nРоден е Джеймс Медисън - американски политик. Той е четвърти президент на САЩ (1807-1817 г.), от партията на републиканците. Медисън завършва колежа в Ню Джърси, днешния Принстънски университет. Участва във Войната за независимост на Северна Америка, довела до създаването на САЩ. Той е един от авторите на проекта за Конституцията на САЩ. Заедно с Т. Джеферсън основава Републиканската партия. В периода 1801-1809 г. е държавен секретар. По време на президентския му мандат избухва войната с Англия (1812-1815 г.).\r\n1665 г.\r\nРоден е Джузепе Мария Креспи - италиански живописец. Автор е на пасторални, митологични, религиозни и жанрови картини. Известна е серията “Седемте тайнства”, 1708-1712 г. Използва светлинни ефекти и богата на оттенъци землиста гама, които придават на битовите мотиви романтична емоционалност.\r\n1581 г.\r\nРоден е Питър Корнелис Хофт - холандски писател. От 1598 г. до 1601 г. учи във Франция и Италия. През 1606-1607 г. следва правни науки в Лайденския университет. От 1609 г. Хофт е бургмистър в Майден. Оглавява т. нар. Майденски кръжок, изиграл важна роля в развитието на хуманистичната мисъл. Особено влияние върху неговия светоглед оказват античността и Италианският ренесанс. Автор е на пиесите “Ахил и Поликсена”, “Тезей и Ариадна” (1614 г.). Автор е на трагедиите със сюжети от националната история - “Герард ван Велзен” (1613 г.) и “Бато, или Произход на холандците” (1626 г.). Неговият пасторал “Гранида” (1615 г.) е образец в този жанр. Като поет Хофт усъвършенства формата на сонета (сборника “Емблеми на любовта”, 1611 г.). В последното десетилетие от живота си той пише историческа проза и превежда съчиненията на Тацит. Произведението му “Нидерландски истории” (кн. 1-20, 1642 г. ) обхваща историята на холандската провинция от 1555 г. до 1587 г.На тази дата умират:\r\n1948 г.\r\nУмира Алфред Франсоа Лакроа - френски минералог, член на Френската АН. През 1887 г. завършва Фармацевтичния институт в Париж. От 1893 г. е професор в Националния музей за естествена история, където работи до края на живота си. От 1914 г. е несменяем секретар на Френската академия на науките. Автор е на трудове по теоретична и регионална минералогия и по вулканология. През 1902 г. Лакроа описва изригването на вулкана Мон Пеле на остров Мартиника. През 1930 г. му е присъден медала \"Пенроуз\" на Американското геологическо дружество. В негова чест е наречен минерала лакруит (Na4Ca2Al3 [PO4] (OH,F)8.\r\n1937 г.\r\nУмира Сър Джоузеф Остин Чембърлейн - английски общественик, политик и държавник. Той завършва елитарно училище в Ръгби и Кеймбриджкия университет. От 1892 г. е член на Парламента. От 1902 г. до 1929 г. заема поста министър в много министерства. Води борба за утвърждаване ръководната роля на Великобритания в Европа. Стреми се към икономическо и политическо укрепване на Германия, за да балансира положението в Европа против Франция и да служи като бариера срещу Съветска Русия. Значителен успех за тази политика е сключването на Локарнските договори (1925 г.). В последните години от живота си в Парламента той изказва тревога от агресивните стремежи на Германия. Носител е на Нобелова награда за мир през 1925 г.\r\n1935 г.\r\nУмира Джон Джеймс Рикард Маклауд - английски физиолог, шотландец по произход. Учи в университетите в Абърдийн и Лайпциг. От 1918 г. живее в Канада. Изучава диабета. През 1922 г., заедно с Ф. Бантингъм и други, Маклауд открива инсулина. Той е лауреат на Нобелова награда за физиология и медицина за 1923 г. (съвместно с Ф. Бантингъм).\r\n1925 г.\r\nУмира Август фон Васерман - германски микробиолог. През 1906 г., заедно с А. Найсер и К. Брук, предлага серологичен метод за установяване на сифилиса в човешкия организъм.\r\n1919 г.\r\nУмира Яков Михайлович Свердлов (истинска фамилия Янкел) - руски политик, член на РСДРП от 1901 г. Участва в революцията (1905-1907 г.) в Урал. През 1906 г. е арестуван и осъден (1907 г.) на 2 години затвор. След излизане от затвора продължава да работи като професионален функционер на болшевишката партия. Няколко пъти е арестуван и заточаван. След Февруарска революция се завръща в Петроград и се включва в дейността на болшевишката партия, член и секретар на нейния ЦК. Председател е на ВЦИК (1917 г.). Секретар на ЦК на РСДРП (б), председател на комисията по създаване на първата съветската конституция. Като председател на ВЦИК Открива законно избраното в демократичните избори Учредително събрание (6 януари 1918 г.) и след като то отказва да признае законността на болшевишкото правителство, заповядва то да бъде разпуснато, а депутатите му са изгонени от Петроград. През юли 1918 г. нарежда да бъдат ликвидирани императорът и всички членове на фамилията Романови, останали в Русия след Октомврийската революция.\r\n1880 г.\r\nПо подозрение в революционна агитация е арестуван украинският поет Иван Франко. Иван Франко е роден на 27 август 1856 г. Завършва гимназията в Дрогобич. През 1875 г. постъпва във Философския факултет при Лвовския университет. От 1878 г. заедно с М. Павлик издава сп. “Громадски приятел” (нееднократно спирано от властта). През 1890 г. след излизането си от затвора, заедно с Павлик и О. Терлецки основава Руско-украинската радикална партия, която защитава интересите на украинските селяни и занаятчии. През 1894-1897 г. издава сп. “Живот и слово”. През 1893 г. защитава докторска дисертация във Виенския университет. Става доцент в катедрата по украинска литература и етнография в Лвовския университет и почетен д-р на Харковския университет (1906 г.). Превежда от руски, полски, немски, английски, чешки, френски език. Занимава се с научна дейност. Има трудове в областта на етнографията, историята, икономиката, фолклористиката и литературознанието. Автор е на сборника със стихове “От върховете и низините” (1887 г.), сборника със стихове и поеми - “Увяхнали листа” (1896 г.), “От печалните дни” (1900 г.), “Sempertiro” (1906 г.); социално-философските поеми “Смъртта на Каин” (1889 г.), “Иван Вишенски” (1900 г.), “Мойсей” (1905 г.) и др. Франко полага основата на нов етап в развитието на украинската литература. В неговите очерци, разкази, повести и романи е изобразен животът на различни съсловия. Автор е на повестите: “Boa constrictor” (1878 г.), “Борислав се смее” (1881-1882 г.), “Захар Беркут” (1883 г.); романите “Лел и Полел” (1887 г.), “Кръстопътища” (1900 г.); драмата “Откраднатото щастие” (1891 г.) и др. В литературната критика и естетика е последовател и продължител на идеите на руските революционни демократи. Неговото име носят Лвовският университет и Киевският държавен театър.\r\n1865 г.\r\nУмира Никола Пиколо (Никола Савов Хаджиилиев) - просветен деец и лекар. Първоначално той учи в родния си град, след което продължава образованието си в гръцко училище в Букурещ. Негов учител е К. Вардалах. Известно време учителства в Букурещ и на о. Хиос, после се установява в Одеса, където се занимава с театрална дейност. Участва в гръцкото националноосвободително движение. За целта пътува до Лондон, за да спечели английското обществено мнение за гръцката кауза. През 1829 г. Пиколо завършва медицина в Пиза и работи като лекар в Париж. През 1830 г. се премества в Букурещ и в продължение на едно десетилетие е лекар при ген. П. Д. Кисельов. В следващите години, без да се отказва от лекарската си професия, той започва усилено да се занимава с научна дейност. Интересите му са насочени в областта на старогръцката литература. Пише и стихове, превежда от гръцки и други езици. Пиколо подготвя за издаване древногръцки съчинения: \"Допълнение към гръцката антология\", \"История на животните\" от Аристотел, \"Дафнис и Хлоя\" от Лонг, превежда и \"Реч за метода\" от Р. Декарт и др. Той подпомага с материални средства образователното дело в Търново.\r\n1823 г.\r\nУмира Григорий Иванович Угрюмов - руски живописец. През 1785 г. той завършва Петербургската художествена академия, а през 1790 г. и Художествената академия в Рим. Угрюмов преподава в Художествената академия в Санкт Петербург от 1791 г. Оказва влияние върху руската живопис, в която основна тема става историческото минало на руския народ.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.16", "title": "Денят 16 март в световната история"}
{"url": "http://www.focus-news.net/news/2018/03/16/2500081/balgarskiyat-komisar-po-tsifrovata-ikonomika-i-obshtestvo-mariya-gabriel-e-na-poseshtenie-v-sofiya.html", "text": "Българският комисар по цифровата икономика и общество Мария Габриел е на посещение в София. Това съобщиха от пресцентъра на Представителство на ЕК в България. От 9.30 часа комисар Габриел ще открие Международна конференция “Сигурно бъдеще за жените – сигурно бъдеще за всички”, която се провежда под неин патронаж. \r\nСъбитието, организирано от Фондация „Асоциация Анимус”, ще се проведе в хотел \"Хилтън\".", "date": "2018.03.16", "title": "Българският комисар по цифровата икономика и общество Мария Габриел е на посещение в София"}
{"url": "http://www.focus-news.net/news/2018/03/16/2500070/ekathimerini-ues-michal-prodalzhava-obikolkata-si-v-regiona-s-poseshtenie-v-republika-kipar.html", "text": "Помощник-държавният секретар на САЩ за Европа и Евразия Уес Мичъл продължава обиколката си в региона с посещение в Република Кипър, съобщава гръцкото електронно издание Ekathimerini.\r\nВизитата на американския дипломат в Република Кипър ще бъде осъществена на фона на заплахите на Анкара да използва сила срещу Никозия, ако продължи сондажите за газ край бреговете на острова.\r\nМичъл пристига в Никозия след посещение в Гърция, където проведе среща с външния министър Никос Кодзиас и министъра на отбраната Панос Каменос, припомнят от редакцията. Тереза Герова", "date": "2018.03.16", "title": "Ekathimerini: Уес Мичъл продължава обиколката си в региона с посещение в Република Кипър"}
{"url": "http://www.focus-news.net/news/2018/03/16/2500088/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството.\r\nВъв връзка с реконструкция на уличен водопровод на бул. „Цар Борис III“, кв. „Славия“ , се налага спиране на водоподаването от 09:00 до 19:00 часа на клиентите на „Софийска вода”, живеещи в района на: бул. „Цар Борис III“ от ул. „Славия“ до ул. „Житница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цар Борис III“ №126 .\r\nВъв връзка с подмяна на спирателен кран на бул. „Пенчо Славейков“, Център , се налага спиране на водоподаването от 09:00 до 18:00 часа на клиентите на „Софийска вода”, живеещи в района на: бул. „Пенчо Славейков“, бул. „Витоша“, ул. „Тунджа“, ул. „Стрешер“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тунджа“ ъгъла с ул. „Цар Асен“.\r\nВъв връзка с подмяна на сградно водопроводно отклонение на ул. „Бурел“, жк. „Иван Вазов“ , се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Забърде“ по ул. „Бурел“ от ул. „Забърде“ до ул. „Янко Забунов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бурел“№64.\r\nВъв връзка с подмяна на сградно водопроводно отклонение на ул. „Георги Бенковски“, с. Казичене , се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. „Георги Бенковски“, ул. „Спас Андреев“, ул. „Александър Стамболийски“, ул. „Никола Петков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георги Бенковски“ ъгъла с ул. „Никола Петков“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.03.16", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/03/16/2500089/denyat-16-mart-v-balgarskata-istoriya.html", "text": "2016 г.\r\nБез червени номера на колите и данъчен кредит за почетните консули. Правителството отнема всички привилегии на почетните консули у нас. Консулите ще трябва да върнат червените номера на автомобилите си и вече няма да могат да възстановяват ДДС и акциз на купените от тях стоки.\r\n2007 г.\r\nСъс 157 гласа “за” , 54 “против” и един “въздържал се” депутатите избират Гергана Грънчарова за министър по европейските въпроси. След гласуването Грънчарова полага клетва. В решението, прието от парламента, се уточнява, че министърът по европейските въпроси не ръководи министерство. Като член на правителството министърът по европейските въпроси ще участва в управлението на страната и провеждането на държавната политика, като по този начин се осигуряват условия за подобряване на координацията и възможностите за по-оперативно вземане на решения, свързани с членството ни в Европейския съюз.  \r\nС решение на Народното събрание от 21 декември 2006 г. Меглена Кунева е освободена от поста министър по европейските въпроси, заради назначаването й като еврокомисар от 1 януари 2007 г., което налага назначаването на нов министър.\r\n2006 г. \r\nПрезидентът на Република България присъжда Орден „Стара планина” първа степен на проф. Огнян Герджиков „за изключително големите му заслуги към Република България и по повод 60 години от рождението му“.\r\n2004 г.\r\nНа двудневно посещение в България е еврокомисарят по селскостопанските въпроси Франц Фишлер. Той пристига за участие в конференцията \"Общата селскостопанска политика и разширяване - възможности и перспективи\", организирана в София от Европейската комисия.\r\n2000 г.\r\nПремиерът Иван Костов представя в парламента актуализирана програма на правителството до края на мандата му. Според нея трябва да се разкрият 250 000 нови работни места, да се замразят цените на електро- и топлоенергията и да се повишат бюджетните заплати.\r\n1994 г.\r\nЗа председател на парламентарната група на СДС е избран Стефан Савов. Той е роден на 8 януари 1924 г. в София. Неговият баща Димитър Савов е депутат в 24-ото народно събрание и министър на финансите в правителството на Иван Багрянов през 1944 г. Осъден на 15 години затвор от Народния съд. Стефан Савов завършва Първа мъжка гимназия - София. След това завършва Юридическия факултет на СУ \"Св. Кл. Охридски\". Многократно е репресиран и изселван. През 1945 г. лежи в лагера в с. Босна. След това от 1947 г. до 1949 г. лежи в лагерите в Богданов дол и Белене. Дълги години е преводач на свободна практика. Сътрудничи на в. “Мир” и на в. “Демокрация”. В периода 1966-1990 г. превежда 30 книги от испански и латиноамерикански автори, сред които са: Асорин, Педро де Аларкон, Мигел Астуриас, Мария Матуте, Хосе Камило Села, Мигел Делибес, Ромуго Галиегос, Пабло Неруда, Хуан Карлос Онети и др. От 1977 г. до 1990 г. е член на Управителния съвет на Съюза на преводачите. Бил е председател на Асоциацията на испанистите в България. След 10 ноември 1989 г. се включва активно в обществено-политическия живот на страната. Участва във възстановяването на Демократическата партия (ДП) и е неин лидер от 1990 г. Съпредседател е и на коалицията Народен съюз - БЗНС и Демократическата партия. Депутат е в VII Велико народно събрание и в ХХXVI, ХХXVII и ХХXVIII Народно събрание. За периода 1991-1992 г. е председател на ХХXVI Народно събрание.\r\n1993 г.\r\nНа конгрес на Демократическата партия Стефан Савов е преизбран за председател. Демократическата партия е възстановена на 19 декември 1989 г. Регистрирана е през април 1990 г. Пръв председател на партията става Борис Кюркчиев, който е обявен за неин почетен лидер. От октомври 1990 г. председател на ДП е Стефан Савов. ДП е съучредител и член на Съюза на демократичните сили (СДС) до септември 1994 г. От октомври 1994 г. е съучредител на коалиция Народен съюз - БЗНС и ДП. От 1996 г. е съучредител и на коалицията Обединени демократични сили. Демократичната партия е пълноправен член на Европейския демократичен съюз от октомври 1995 г. Печатния й орган е седмичникът в. \"Знаме\". След смъртта на Савов през януари 2000 г. за председател на ДП е избран Александър Праматарски.\r\n1981 г.\r\nВ град Есен, ФРГ, започва седмица, посветена на 1300-годишнината от създаването на българската държава.\r\n1979 г.\r\nАрестуван е карикатуристът Тодор Цонев, автор на многобройни карикатури на Тодор Живков и приближените му. Органите на сигурността правят обиск в дома на Цонев и изземват карикатурите му, но не ги унищожават. Художникът е освободен на 22 март, но е поставен в творческа изолация. От януари до март 1990 г. в София е организирана изложба на неговите карикатури.\r\n1978 г.\r\nСамолет ТУ-134 на БГА \"Балкан\" с редовен полет София - Варшава се разбива в 13,52 ч. край врачанското село Тлачене. Загиват всичките 73 души на борда. Сред жертвите е Жулиета Шишманова (на снимката), треньор на националния отбор по художествена гимнастика. В самолетната катастрофа умират и гимнастичките Румяна Стефанова, Албена Петрова и Валентина Кирилова, пианистката на националките Снежана Михайлова и съдийката Севдалина Попова. Причината за трагедията не е установена и до днес.\r\n1952 г.\r\nПубликувана е редакционна статия на в. \"Работническо дело\" под надслов \"За романа \"Тютюн\" и неговите злополучни критици\". Целта на заглавието е да се внуши, че статията изразява мнението на \"Партията\". Към Димитър Димов отново се отправят упреци, че положителните герои в романа са описани с по-малко внимание от отрицателните и се изисква борбите на работническата класа да се поставят в центъра на романа. По този начин Димов е заставен да преработи романа си в духа на дадените от Вълко Червенков указания. \r\nДо публикуването на статията във в. “Работническо дело” се стига, след като на 8, 11 и 13 февруари 1952 г. в Съюза на българските писатели започва обсъждане на романа \"Тютюн\" на Димитър Димов. Критиците Пантелей Зарев и Емил Петров обвиняват автора в \"надкласова\" гледна точка, космополитизъм, \"несчитане\" със социалистическия реализъм. Романът става обект и на публикации в периодичния печат. Обсъждането завършва с препоръки за основна преработка на романа в духа на отправените критики. Направени са му няколко редакции въведени са нови герои, увеличава се и обемът на романа През 1992 г. той се появява отново в първоначалния си образ.\r\n1944 г.\r\nЗапочва двудневната среща в Залцбург на регентите проф. Богдан Филов, княз Кирил Преславски и ген. Н. Михов с Адолф Хитлер. При завръщането им на 20 март в София те научават, че Германия е окупирала Унгария.\r\nСлед смъртта на цар Борис III на 28 август 1943 г., е избрано регентство, поради непълнолетието на цар Симеон II. В разрез с Търновската конституция неговият състав е гласуван от ХХV ОНС и в него е включен член от царската фамилия – принц Кирил Преславски.\r\n1912 г.\r\nСъс Закон за управление на държавните и на гарантираните от държавата дългове е създадена съответна \"Дирекция\" начело с Никола Стоянов.\r\n1911 г.\r\nФормирано е коалиционно правителство на Народната и Прогресивнолибералната партии начело с водача на народняците Иван Ев. Гешов. Иван Гешов завършва финансови и политически науки в Манчестър, Англия. След завръщането си в България се занимава с търговия. По време на Априлското въстание през 1876 г. изпраща редица дописки до английския в. \"Таймс\", с които информира английското и европейското общество за жестокостите на турските власти. Заради това е задържан и осъден на смърт. Благодарение на застъпничество на английския и американския консул в Пловдив Гешов е спасен. След Освобождението той взема дейно участие в обществено-политическия живот на Източна Румелия. Като един от лидерите на Народната (съединистка) партия е неколкократно депутат в Областното събрание. През 1879-1880 г. е и негов пръв председател. От януари 1882 г. до ноември 1883 г. е директор (министър) на финансите. През декември 1883 г. Гешов се прехвърля в Княжеството, където е назначен за директор на Българската народна банка. От 26 август до 18 ноември 1886 г. е министър на финансите. Отново заема тази длъжност от 19 май 1894 г. до 26 август 1897 г. Същевременно от 19 май до 17 септември 1894 г. е и управляващ Министерството на обществените сгради, пътищата и съобщенията, а от 31 юли 1896 г. до 26 август 1897 г. е управляващ Министерството на търговията и земеделието. След смъртта на д-р К. Стоилов през 1901 г. Гешов става председател на Народната партия. Този пост той заема до 1920 г., когато тя се слива с Прогресивнолибералната партия в Обединена народнопрогресивна партия. От 1898 г. до 1924 г. Гешов е председател на Българското книжовно дружество (от 1911 г. – Българска академия на науките). През приблизително същия период той е и председател на Българския Червен кръст. Автор е на мемоарни съчинения: \"Балкански съюз. Спомени и документи\" (1915 г.), \"Спомени из години на борби и победи\" (1916 г.) и др.На тази дата са родени:\r\n1942 г.\r\nРоден е Иван Иванов - български скулптор. Той е възпитаник на Великотърновския университет \"Св. св. Кирил и Методий\". Иванов участва в над 50 общи художествени изложби в България, Белгия, Италия и др. Автор е на пластични пана и стенна украса.\r\n1932 г.\r\nРоден е Методи Георгиев Андонов - български режисьор и педагог. Работи в Държавния сатиричен театър, а след това и в телевизията. В киното дебютира през 1968 г. с \"Бялата стая\". За този филм получава \"Златна роза\" във Варна. По Б. Райнов снима още: \"Няма нищо по-хубаво от лошото време\" (1971 г.) и \"Голямата скука\" (1973 г.). Най-добрият му филм е \"Козият рог\" (1972 г.).\r\n1920 г.\r\nРодена е Иванка Димитрова - българска драматична и филмова актриса. През 1942 г. работи в Скопския народен театър, а през 1944-1945 г. във фронтовите театри. Играе и в постановки на народния театър \"Иван Вазов\". Димитрова се снима във филмите \"Данка\" (1952 г.), \"Сватбите на Йоан Асен\" (1975 г.). Режисьор е на \"Антигона\" (1992 г.).\r\n1903 г.\r\nРоден е Георги Енев Боршуков - български журналист, автор на многобройни проучвания из историята на българската журналистика. Следва инженерство във Виена. През 1926 г. завършва Юридическия факултет на Софийския университет “Св. Климент Охридски”. След това специализира в Париж. Главен редактор е на вестник \"Дъга\" (1934-1944 г.). Боршуков е ръководител на катедрата по журналистика в Софийския университет “Св. Климент Охридски” за периода 1965-1970 г. Автор е на: \"Новата организация на света\" (1945 г.), \"Социалистическият печат в България. Т. I\" (1946 г.), \"Оформяне и производство на вестник\" (1957 г.), \"История на българската журналистика\" (1965 г.).На тази дата умират:\r\n2000 г.\r\nУмира Азаря Призенти Поликаров – български философ марксист, физик, академик (1984 г.). Роден е на 9 октомври 1921 г. През 1951 г. завършва физика във Физическия факултет на Московския университет. Работи в Института по философия при БАН от 1951 г., професор (1962 г.), доктор на философските науки (1964 г.). Чете лекции в Университета в Лайпциг (1956-1958 г.) и в Хумболтовия университет в Берлин (1958-1960 г., 1962 г.). От 1967 г. до 1970 г. е главен специалист в Отдела за философия на ЮНЕСКО в Париж. Участва в редколегиите на сп. \"Философска мисъл\" (от 1951 г.), \"Епистемология\" (от 1978 г., Генуа), \"Нейчър енд систем\" (от 1979 г., Тусън, САЩ). Получава наградите: Орден \"НРБ\", I степен (1981 г.), Димитровска награда (1974 г.). Автор е на трудовете: \"Увод в теорията на относителността\" (1941), \"Относителност и кванти. Философски проблеми на съвременна физика\" (1963 г., на руски език 1966 г.), \"Методология на научното познание от методологична гледна точка\" (1977 г., на словенски език 1980 г.), \"Очерци по методология на науката\" (1981 г.), \"Науката и съвременния свят\" (1981 г.).\r\n1964 г.\r\nУмира Атанас Генов Гърдев - български фаготист и педагог, професор по фагот и тромпет. Следва в Пражката консерватория, която завършва през 1929 г. като ученик по фагот на Ф. Долейш и Й. Фюгерипо, а по композиция - на Р. Карел. Гърдев е първият български фаготист с висше образование по специалността. Свири в оркестъра на Народната опера в София (1929-1931 г., 1932-1937 г.), в Царския военен симфоничен оркестър (1937-1942 г.) и в Държавния симфоничен оркестър при Дирекцията по радиоразпръскване (1945 г.). Преподавател е в БДК (1932-1962 г.). Ученици на Гърдев са П. Кърпаров, К. Коцев, М. Минев, Х. Прошков и др.\r\n1937 г.\r\nУмира Мара Иванова Белчева - българска преводачка и поетеса. Тя е съпруга на Христо Белчев. След неговата смърт следва филология в Женева. Дълги години я свързва приятелство с П. П. Славейков. През Междусъюзническата война 1913 г. е медицинска сестра, след това - учителка в София. Автор е на: \"На прага стъпки\" (1918 г.), \"Пенчо Славейков. Бегли спомени\" (1923 г.), \"Сонети\" (1925 г.), \"Избрани песни\" (1931 г.).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.16", "title": "Денят 16 март в българската история"}
{"url": "http://www.focus-news.net/news/2018/03/16/2500087/die-welt-federalnata-kriminalna-sluzhba-na-germaniya-ochakva-novi-napadeniya-sreshtu-obekti-na-turski-institutsii-v-stranata.html", "text": "Федералната криминална служба на Германия очаква нови нападения срещу обекти на турски институции в страната като реакция срещу операция „Маслинова клонка“, която военните на Анкара провеждат в Северна Сирия, съобщава националният ежедневник Die Welt.\r\nОт службата поясняват, че нападенията може да варират от боядисване на фасади на сградите и нанасяне на щети по превозни средства, до умишлени палежи. През последните дни бяха извършени подобни атаки срещу джамии и турски институции в Северен Рейн-Вестфалия, Берлин, Шлезвиг-Холщайн и Баден-Вюртемберг, припомнят от редакцията.Агенция „Фокус“ припомня: \r\nВ тази връзка Турция изпрати на Германия дипломатическа нота. „Нашето външно министерство привика германския посланик в Анкара. Беше му предадено необходимото предупреждение, изпратена е и нота\", поясни вицепремиерът и говорител на правителството Бекир Боздаг след заседание на кабинета в Анкара.\r\nТой добави, че Турция ще продължи да наблюдава отблизо развитието на ситуацията в Германия. Боздаг също призова властите във ФРГ да предприемат „незабавни“ действия срещу „терористичните“ атаки, насочени срещу турската общност в страната.\r\n„Германското правителство и неговите сили за сигурност носят основната отговорност за безопасността на турските граждани и други мюсюлмани, живеещи в Германия\", подчерта Боздаг.Тереза Герова", "date": "2018.03.16", "title": "Die Welt: Федералната криминална служба на Германия очаква нови нападения срещу обекти на турски институции в страната"}
{"url": "http://www.focus-news.net/news/2018/03/16/2500086/pregled-na-osnovnite-temi-v-dobrudzhanskiya-pechat.html", "text": "„Здравните инспектори протестираха срещу мизерните си заплати“, съобщава на първа страница вестник „Нова добруджанска трибуна“. Някои от протестиращите бяха издигнали плакати с надписи: „Достойно възнаграждение за труда ни“, „Омерзителни заплати“, „Мълчанието убива“. На вчерашната дата се навършват 51 години от времето, когато първият випуск е завършил тази специалност. Според протестиращите много хора макар и с дългогодишен стаж, получават заплата около минималната, а предвиденото увеличение е много малко – с не повече от 50-75 лева нетна сума. За скандал с депутат от БСП от добричкия регион съобщава изданието. Твърди се, че Красимир Янков с пари на Областния съвет на партията е заплащал сметки за СОТ на свой апартамент. Това е станало ясно от договор, сключен между Областния съвет на БСП и варненската охранителна фирма. „Съдилищата от Добрички съдебен район отчитат дейността си“, съобщава всекидневникът. Магистратите ще проведат днес годишно отчетно събрание. То ще бъде председателствано от Галатея Ханджиева. Тя ще представи обобщен данни за съдилищата в Добрич, Каварна, Генерал Тошево, Балчик и Тервел. Преди началото на събранието ще бъде дадена пресконференция. „В РЗИ-Добрич работят на минимални работни заплати“, съобщава на първа страница другият регионален вестник  „Добруджанска трибуна“. Службите на РЗИ в страната остават в протестна готовност. Протестът вчера е съвпаднал с професионалния празник на здравните инспектори. Настоява се за поетапно увеличение на заплатите с по 5%-10%, но това да е постоянно. Обмислят се следващите протестни стъпки на национално ниво. В рубриката „Акценти“ – „Полицията хвана подпалвач в Добрич“. Вчера е заловен извършителят на палеж. Това е 31-годишен мъж от града. След подаване на сигнал вчера за пожар в имот по бул. „Трети март“ огнеборците са установили и лек автомобил, залят с течност с мирис на петролен продукт. „Инфраструктурата и здравеопазването обсъдиха в Каварна“, съобщава изданието. Това е част от поредицата срещи на кмета с жители на общината, които продължават. Кметът Нина Ставрева е представила отчет на свършеното до момента.", "date": "2018.03.16", "title": "Преглед на основните теми в добруджанския печат"}
{"url": "http://www.focus-news.net/news/2018/03/16/2500091/b92-sarbiya-navarshvat-se-dva-mesetsa-ot-ubiystvoto-na-oliver-ivanovich.html", "text": "Навършват се два месеца от убийството на Оливер Иванович в Косовска Митровица, припомня белградската медийна компания B92.\r\nЛидерътн на  „Свобода, демокрация, справедливост“ (СДП) бе застрелян пред офиса на партията си от преминаващ автомобил. Показното му убийство допринесе за ново изостряне на отношенията между Белград и Прищина. Два месеца след покушението все още не е ясно кой стои зад убийството му. Агенция „Фокус“ припомня:\r\nОливер Иванович, лидер на партията на етническите сърби Гражданска инициатива „Свобода, демокрация, справедливост“ (СДП) е роден на 1 април 1953 г. в село Ръжнич в семейство на учители. Баща му Богдан Иванович е учител по история, а майка му Олга Иванович - учител по сръбски език и книжовност. Завършва средно образование в тогавашната Титова Митровица, сега – Косовска Митровица. Постъпва във военната академия в Загреб. Работи като карате инструктор след като след 3 годишно пребиваване в училище напуска. Медицинската комисия го освобождава, защото смята че има увредено зрение. Завръща се в Косово и завършва в инженерния факултет в Митровица на университета в Прищина, а впоследствие завършва и специалност „Икономика“. Паралелно продължава да се занимава с карате, като включително е канен за международен карате съдия. Свободно говори, Английски, Албански и Италиански.\r\nНа 3 януари 2014 година, заедно с още четирима косовски сърби е задържан части на EULEX в Косовска Митровица по обвинение за военни престъпления срещу цивилни албанци във войната през 1999-2000 година. Обвинението е повдигнато срещу тях през ноември 2014 г., а процесът започва на 18 декември 2014 година. \r\nЗаради отказ да го оставят да се защитава на свобода, на 7 август 2015 година Оливер Иванович започва гладна стачка в затвора. На 8 август 2015 година вестник „Политика“ Белград публикува неговото писмо от затвора, написано на ръка, в което казва: „Решавам се на гладна стачка, защото очевидно нямам друг начин да пречупя неправдата, която застрашава моите човешки права. Докато започне стачката, съм 557 дни в затвора, а съдебният процес ми е насрочен едва за 10 септември. Не съм самоубиец, но очевидно трябва да избера най-тежкия път“. \r\n7 дни по-късно е преместен в болницата заради влошено здраве. През февруари 2017 година решението на първа инстанция е отменено и е постановено ново дело като е отменен домашният арест, а от април 2017 година му е позволено да си подготвя защитата на свобода. Членувал е в Социалдемократическата партия, утвърдил се е като политически и обществен лидер на сърбите от Северно Косово. Бил е член на Координационния център за Косово и Метохия. Работил е като бивш държавен секретар за Косово и Метохия в някогашното министерство. Първоначалната му присъда за военни престъпления е 9 години „лишаване от свобода“. \r\nЖенен с трима сина.Тереза Герова", "date": "2018.03.16", "title": "B92 (Сърбия): Навършват се два месеца от убийството на Оливер Иванович"}
{"url": "http://www.focus-news.net/news/2018/03/16/2500079/afp-v-astana-shte-se-provedat-pregovori-za-siriya-mezhdu-vanshnite-ministri-na-iran-rusiya-i-turtsiya.html", "text": "Министрите на външните работи на Иран, Русия и Турция се събират в петък в казахстанската столица Астана, за да възобновят преговорите за Сирия, предава AFP.\r\nРазговорите в Астана ще бъдат проведени близо месец, след като режимът в Дамаск, подкрепян от Москва и Техеран, започна масирани удари в бунтовническия анклав Източна Гута. Именно ситуацията там ще бъде основна тема на обсъжданията между Сергей Лавров (Русия), Мевлют Чавушоглу (Турция) и Мохамед Джавад Зариф (Иран). \r\nОчаква се в Астана да бъде подготвена срещата на върха на президентите на трите страни, която ще се състои в Истанбул на 4 април.Тереза Герова", "date": "2018.03.16", "title": "AFP: В Астана ще се проведат преговори за Сирия между външните министри на Иран, Русия и Турция"}
{"url": "http://www.focus-news.net/news/2018/03/16/2500092/kyustendil-seminar-za-rastitelna-zashtita-na-ovoshtnite-nasazhdeniya-shte-se-provede-v-instituta-po-zemedelie.html", "text": "Семинар за растителна защита на овощните насаждения ще се проведе в Института по земеделие. Това съобщи за Радио „Фокус” – Кюстендил професор Димитър Дозометов, директор на Институт по земеделие – Кюстендил. Инициативата ще се проведе съвместно с Териториалния областен офис на Национална служба съвети в земеделието. Тя е насрочена от 10.00 часа в залата на Института по земеделие. Експертите ще разясняват пред овощарите икономически важни болести и неприятели по сливата, ябълката и черешата и борбата с тях. Предвидено е представяне на нови и малко известни вредители по овощните култури. Земеделските стопани ще получат информация и за възможности за подпомагане по мерките от Програмата за развитие на селските райони.\r\nВенцеслав ИЛЧЕВ", "date": "2018.03.16", "title": "Кюстендил: Семинар за растителна защита на овощните насаждения ще се проведе в Института по земеделие"}
{"url": "http://www.focus-news.net/news/2018/03/16/2500090/dobrich-prodalzhavat-stroitelnite-deynosti-po-obnovyavane-na-vodniya-sektor-na-grada-vremenno-se-zatvaryat-patni-uchastatsi.html", "text": "Продължават дейностите по обновяване на водния сектор на града, временно се затварят пътни участъци заради строителни работи на обект \"Интегриран проект за подобряване на водния цикъл на град Добрич“, предаде кореспондентът на Радио „Фокус” – Варна. Изпълняват се дейности по улиците „Арда”,“Хризантема“, „Малина“ и “Теменуга“ по ЛОТ3. От вчера е въведена временна организация на движението на автомобили по улица „Никола Петков“ и в ЖК „Добротица“.  Изпълняват се дейности и по улиците „Силистра“, „Стефан Караджа“, „Волга“, „П.Р. Славейков“, „Богдан“ , „Дондуков“, „О.П. Алексиев“  и  „Ген. Скобелев“ по ЛОТ2, Пътните настилки са влажни в Добрич. В цялата област условията за пътуване са добри. В Добрич времето е ясно, духа слаб вятър, температурата е около 6 градуса.\r\nЖулиета НИКОЛОВА", "date": "2018.03.16", "title": "Добрич: Продължават строителните дейности по обновяване на водния сектор на града, временно се затварят пътни участъци"}
{"url": "http://www.focus-news.net/news/2018/03/16/2500093/golyam-kontsert-za-blagoveshtenie-se-provede-v-starinniya-stolichen-hram-sv-sofiya-premadrost-bozhiya.html", "text": "В столичния старинен храм „Св. Софѝя“ се проведе концерт на Софийския свещенически хор с диригент Негово високоблагоговейнство иконом Кирил Попов, предаде репортер на Агенция \"Фокус\". Поводът е основния храмов празник на \"Св. София - Премъдрост Божия\" - Благовещение. Концертът се  осъществи  с благословението на Негово Светейшество Българския патриарх и Софийски митрополит Неофит. Той  се организира от Софийска митрополия и Българското национално радио.\r\nМузикалната проява започна с встъпително слово на  Негово високоблагоговейнство  иконом  Ангел Ангелов, духовен надзорник на Софийска епархия и предстоятел на храм „Св. Софѝя“.\r\nТой припомни за пореден път, че основен празник на храма е Благовещение, символа на Премъдростта Божия, а не денят на Св. София, който е втори храмов празник. \r\nКонцертът, преминал при голям интерес,  бе записан от екип на БНР във връзка с неговото излъчване на 25 март 2018 г. в програмите на европейския съюз за радио и телевизия (EBU)– „Евровизия“, по случай светлите празници. Той завърши с многолетствие и благословия на Негово преосвещенство Мелнишки епископ Герасим - главен секретар на Светия Синод на Българската православна църква. Никола Петков", "date": "2018.03.16", "title": "Голям концерт за Благовещение се проведе в старинния столичен храм \"Св. София - Премъдрост Божия\""}
{"url": "http://www.focus-news.net/news/2018/03/16/2500095/blagoevgrad-aktyorite-ot-nezavisimiya-teatar-shte-predstavyat-postanovkata-morska-sol-v-zala-yavorov.html", "text": "Община Благоевград е подготвила богата програма за жителите и гостите на града до края на месец март. Това съобщиха от пресцентъра на Община Благоевград. В културния афиш до края на март са включени различни спектакли, както и един от най-търсените фестивали „Bluess&Jazz Blagoevrgad”. На 30 и 31 март в новата зала „Орфей“, в парк „Македония“ от 19.00 часа творци, таланти, артисти ще пренесат публиката в един различен свят, именно светът на музиката. Билети и карти за фестивала се предлагат на касата на зала „Яворов“. Поради ремонтни дейности на площада, за улеснение на гражданите има достъпът до зала „Яворов“ се осъществява и през входа на Регионална библиотека „Димитър Талев“. \r\nВ тазгодишното издание на “Bluess&Jazz Blagoevgrad” ще участват големите имена на блус и джаз музиката Йълдъз Ибрахимова и Влатко Стефановски. Към тях ще се присъединят Лъчезар Кацарски Бенд, Милчо Левиев Бенд, Васко Кръпката и София Блус Бенд и световно известната и талантлива Кели Ръкър. \r\nПреди четвърто издание на “Bluess&Jazz Blagoevgrad” жителите и гостите на града ще имат възможност да се насладят на театралното изкуство. На 16 март от 19.00 часа в зала „Яворов“ актьорите от Независим театър ще представят постановката „Морска сол“. За настроението на зрителите ще се погрижат Милена Маркова-МАЦА, Добриела Попова, Асен Блатечки, Алексей Кожухаров. Автор на постановката е Емил Бонев. За сценографията и костюмите се грижат Елена Иванова и Ралица Русева. \r\nНа 27 март от 19.00 часа в зала „Яворов“ ще бъде представена „Истината“. Представление на Драматичен театър \"Стефан Киров\". В ролите ще влязат Таня Йоргова, Иван Бърнев, Мария Сапунджиева, Ивайло Гандев. Преводът е на Снежина Русинова- Здравкова, режисьор е Борислав Чакринов, а костюмите са на Мартина Варийска.", "date": "2018.03.16", "title": "Благоевград: Актьорите от Независимия театър ще представят постановката „Морска сол“ в зала „Яворов“"}
{"url": "http://www.focus-news.net/news/2018/03/16/2500096/shumen-suhi-sa-patnite-nastilki-na-teritoriyata-na-oblastta-vidimostta-e-dobra.html", "text": "Сухи са пътните настилки на територията на област Шумен, репортер на Радио „Фокус“- Шумен. Времето е с променлива облачност, видимостта е добра. Температурата на въздуха е около 6 градуса. Върбишки проход остава затворен за всички видове пътни превозни средства. \"Ришки проход\" е отворен и без ограничения. Продължава опасността от свличане на скални и земни маси има по пътя Шумен- Карнобат. В сила е забраната за движение на товарни автомобили над 10 тона по пътя Радко Димитриево- Друмево, поради свлачища. Обходът е Шумен- Овчарово- Друмево. Забранено е движението на автомобили над 3,5 тона по пътя Секулово- Тодор Икономово, поради компрометирано състояние на мостово съоръжение. Въведен е обход.\r\nИвелина ИВАНОВА", "date": "2018.03.16", "title": "Шумен: Сухи са пътните настилки на територията на областта, видимостта е добра"}
{"url": "http://www.focus-news.net/news/2018/03/16/2500078/ministar-tsetska-tsacheva-shte-uchastva-v-mezhdunarodna-konferentsiya-na-tema-sigurno-badeshte-za-zhenite-sigurno-badeshte-za-vsichki.html", "text": "Днес министърът на правосъдието Цецка Цачева ще участва в международна конференция, организирана от Фондация „Асоциация Анимус” на тема „Сигурно бъдеще за жените – сигурно бъдеще за всички”, посветена на борбата с насилието над жени. Това съобщиха от пресцентъра на Министерството на правосъдието. Целта на конференцията е да насочи вниманието към продължаване на дискусията по актуалните въпроси свързани с домашното насилие и трафика на хора, както и да насърчи приемането на нужните законодателни промени, които да противодействат на тези проблеми. Конференцията официално е включена в календара на Българското председателство и се провежда под патронажа на г-жа Мария Габриел, еврокомисар по въпросите на цифровата икономика и цифровото общество. Събитието ще събере експерти и представители на изпълнителната и законодателната власт, както и експерти от държавни и неправителствени организации, които работят в областта на борбата с насилието над жени и трафика на хора.\r\nКонференцията ще започне в 9.00 часа в хотел „Хилтън“.", "date": "2018.03.16", "title": "Министър Цецка Цачева ще участва в международна конференция на тема „Сигурно бъдеще за жените – сигурно бъдеще за всички”"}
{"url": "http://www.focus-news.net/news/2018/03/16/2500097/pazardzhik-narodniyat-predstavitel-ot-gerb-desislava-kostadinova-organizira-priemna-v-peshtera.html", "text": "Народният представител от ГЕРБ Десислава Костадинова организира приемна за граждани в Пещера. Това съобщиха от пресцентъра на ПП ГЕРБ. Приемната ще е в клуба на ГЕРБ от 16.00 до 17.30 часа.", "date": "2018.03.16", "title": "Пазарджик: Народният представител от ГЕРБ Десислава Костадинова организира приемна в Пещера"}
{"url": "http://www.focus-news.net/news/2018/03/16/2500098/cbs-news-kanadets-na-29-godishna-vazrast-e-obvinen-za-troyno-ubiystvo-na-balgarka-i-dvete-y-detsa.html", "text": "Канадец на 29-годишна възраст бе изправен пред съда по обвинения в убийството на българка и двете й деца в Аякс, Онтарио, предава телевизионният канал CBS News.\r\nКрасимира Пейчиновски, 39 г., и 15-годишният й син Рой бяха намерени мъртви в дома си в сутрешните часове на сряда. По-късно в болница почина и 13-годишната й дъщеря Венелия. \r\nПо случая е задържан 29-годишния Кори Фен, за когото е установено, че има връзка с майката, но не е баща на децата. Срещу него са повдигнати обвинения за убийство от втора степен. Изслушването му в съда е насрочено за 29 март.Тереза Герова", "date": "2018.03.16", "title": "CBS News: Канадец на 29-годишна възраст е обвинен за тройно убийство на българка и двете й деца"}
{"url": "http://www.focus-news.net/news/2018/03/16/2500100/blagoevgrad-v-regionalniya-istoricheski-muzey-shte-badat-eksponirani-nad-30-vida-ekzotichni-zhivotni-do-16-april.html", "text": "В Регионален исторически музей – Благоевград ще бъдат експонирани над 30 вида екзотични животни от днес до 16 април. Това съобщи за Радио „Фокус“ – Пирин Здравка Димитрова, екскурзовод в културната институция. В рамките на изложбата, посетителите на музея ще могат да видят някои от най-опасните влечуги на земята. „В културната институция хората ще видят Тайпани, Черна мамба, Зелена мамба, гърмящи зими, отровници, кобри, смоци, питони, игуани, крокодил, анаконда, паяци, скорпиони и други“, каза още Димитрова. В периода на изложбата музеят ще работи без почивен ден от 10.00 до 17.30 часа. Входът за посетителите ще бъде 3 лева, а за студентите, учениците и пенсионерите ще има намаление, като те ще трябва да заплатят по 2 лева. За деца от 3 до 7 години, входът е 1 лев. Жителите и гостите на града ще имат възможността да се снимат и с някои от животните. Цената на заснемането с неотровно животно е 4 лева с апарат на музея и 3 лева със собствен.\r\nЛивия НИНОВА", "date": "2018.03.16", "title": "Благоевград: В Регионалния исторически музей ще бъдат експонирани над 30 вида екзотични животни до 16 април"}
{"url": "http://www.focus-news.net/news/2018/03/16/2500099/sofiya-vavezhda-se-vremenna-organizatsiya-na-dvizhenieto-vav-vrazka-s-remont-na-ulichnoto-osvetlenie-po-bul-petko-karavelov.html", "text": "Въвежда се временна организация на движението във връзка с ремонт на уличното осветление по бул. „Петко Каравелов“. Това съобщиха от пресцентъра на Столична община. От 9.00 часа до 16.30 часа на 16 март се забранява престоят и паркирането на пътни превозни средства по бул. „Петко Каравелов“ между бул. „България“ и ул. „Бяла черква“ . Промяната в организацията на движение се налага във връзка с ремонт на уличното осветление по бул. „Петко Каравелов“ между бул. „България“и ул. „Бяла черква“ .", "date": "2018.03.16", "title": "София: Въвежда се временна организация на движението във връзка с ремонт на уличното осветление по бул. „Петко Каравелов“"}
{"url": "http://www.focus-news.net/news/2018/03/16/2500101/pregled-na-osnovnite-temi-v-shumenskiya-pechat.html", "text": "„Граждани спират временно ремонт на улица“, е водещото заглавие във вестник „Шуменска заря“. Проблем, който може да създаде ремонт, видяха жителите на ул. „Тича“ в Шумен. Пътната отсечка се рехабилитира с европейски средства и е един от проектите, които община Шумен изпълнява по ОП „Региони в растеж“. Безпокойството на хората е от високите тротоари, които ще бъдат направени. Улицата ще бъде разширена, но места за паркиране не са предвидени. „Ято щъркели “окупира” река Камчия при село Хан Крум“, е друго заглавие от първа страница. Ято щъркели превзе поречието на река Камчия при разлива край село Хан Крум. Пристигналите пернати предвестници на пролетта са намерили явно изобилие от речни деликатеси след бавното прибиране на речните води и това ги държи неотлъчно там през целия ден. Преди седмица реката заля не малка територия от поречието си при бързото топене на последния сняг. „Шуменската полиция на 10-то място по разкриваемост на престъпленията“, съобщава ежедневникът. Директорът на ГДНП главен комисар Христо Терзийски, заместник-директорът на ГДБОП старши комисар Стоян Джолев и директорът на ОДМВР- Шумен Ялчън Расим отчетоха работата на дирекцията през 2017 г. „Изкуствата на Тибет“ представят в Регионалния музей „Изкуствата на Тибет“ е новата временна експозиция в мраморното фоайе на Регионалния исторически музей в Шумен. Тя включва предмети, свързани с религията, културата и бита на населението на азиатската област. Сред експонатите се откроява масивна култова пагода – ступа от будистки манастир, инкрустирана в миналото с тюркоази, корали, ахати и други скъпоценни камъни. Тя е служила за съхранение на мощите на монасите от вековната обител. Култовият предмет с височина един метър е обвит в шарфове от 5 цвята – жълт, зелен, червен, бял и син, които символизират петте вида мъдрост на Буда. „Протест: заплатите в РЗИ са унизително ниски“, пише ежедневникът. „Ние работим в полза на хората, необходими сме им и заслужаваме достойно заплащане на нашия труд“, заявиха на символичен протест инспекторите от Регионалната здравна инспекция в Шумен. Те се събраха в обедната почивка пред сградата на инспекцията и прочетоха декларация с искане за повишение на заплатите, които не са променяни от 2009 г. „Оттогава минималната работна заплата е повишена над 100 %“, заявиха протестиращите. „Нов кмет ще избират в село Миланово“, информира всекидневникът. Централната избирателна комисия взе решение за предложение до президента на Република България за насрочване на частичен избор за кмет на кметство Миланово, община Велики Преслав в област Шумен. На страниците на вестникът е публикуван материал за инцидентът ученик от 6 клас в СУ “Сава Доброплодни”в Шумен, станал на 9 март. Интервюто в броя е с Вилдан Шабанова, зам.- председател на Национална асоциация на тютюнопроизводителите – 2010.", "date": "2018.03.16", "title": "Преглед на основните теми в шуменския печат"}
{"url": "http://www.focus-news.net/news/2018/03/16/2500094/kyustendil-120-godini-ot-rozhdenieto-na-hudozhnika-morits-bentsionov-shte-badat-otbelyazani-v-grada.html", "text": "120 години от рождението на художника Мориц Бенционов ще бъдат отбелязани в Кюстендил. Това съобщи за Радио „Фокус” – Кюстендил Иван Андонов, председател на читалище „Братство” – Кюстендил. Събитието е насрочено за 11.00 часа във фоайето на читалището. Мориц Бенционов е роден през 1898 година в Кюстендил. Завършва Художествената академия в София през 1927 година, специалност живопис. Рисува натюрморти и портрети, но се изявява предимно в пейзажната живопис. Кюстендилската галерия разполага с над 50 творби на Мориц Бенционов – живопис, пейзажи, натюрморти, които бяха показани в голяма изложба по повод 110 -годишнината от рождението му през 2008 година.\r\nВенцеслав ИЛЧЕВ", "date": "2018.03.16", "title": "Кюстендил: 120 години от рождението на художника Мориц Бенционов ще бъдат отбелязани в града"}
{"url": "http://www.focus-news.net/news/2018/03/16/2500102/blagoevgrad-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в областта. Това съобщи за Радио „Фокус“ – Пирин дежурният служител в Областно пътно управление – Благоевград. Нормално натоварен е трафикът по автомагистрала „Струма“ и Главен път Е-79. През нощта няма регистрирани тежки пътни инциденти. В региона няма затворени пътища. Проходът \"Предел\" е отворен за преминаването на всички видове моторни превозни средства. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. От Областното пътно управление призовават шофьорите да карат с особено внимание в тези райони, за да бъдат избегнати инциденти.\r\nЛора КАЛЧЕВА", "date": "2018.03.16", "title": "Благоевград: Мокри и хлъзгави са пътните настилки в областта"}
{"url": "http://www.focus-news.net/news/2018/03/16/2500084/tsvetan-tsvetanov-shte-uchastva-v-konferentsiyata-sigurno-badeshte-za-zhenite-sigurno-badeshte-za-vsichki.html", "text": "Председателят на парламентарната Комисия по вътрешна сигурност и обществен ред Цветан Цветанов ще участва в международната конференция „Сигурно бъдеще за жените – сигурно бъдеще за всички“. Това съобщиха от пресцентъра на ПП ГЕРБ. Форумът ще се състои в хотел „Хилтън“ в София, а негов организатор е фондация „Асоциация Анимус“. Събитието ще се проведе под патронажа на еврокомисаря по въпросите на цифровата икономика и цифровото общество Мария Габриел.\r\nЦветан Цветанов ще изнесе лекция в рамките на панела „Превенция и борба с насилието на жени – цялостна законодателна рамка и подход към проактивни политики“ в 10.00 часа.", "date": "2018.03.16", "title": "Цветан Цветанов ще участва в конференцията „Сигурно бъдеще за жените – сигурно бъдеще за всички“"}
{"url": "http://www.focus-news.net/news/2018/03/16/2500108/gabrovo-ogranicheno-e-dvizhenieto-na-avtomobili-nad-35-tona-po-payat-gabrovo-selo-stomonetsite.html", "text": "Ограничено е движението на автомобили над 3.5 тона по пътя между Габрово и село Стомонеците. Причината е срутена конзола на мост при км 4+375. Пътят е сигнализиран със знаци, но нека водачите карат внимателно и със съобразена скорост. Това   призоваха чрез Радио „Фокус” – Велико Търново от  Областно пътно управление-Габрово. Условията за пътуване в областта са нормални. Настилките са предимно сухи, времето – облачно, без мъгли и валежи. Движението по главните пътища в региона, в началото на работния ден, е интензивно.  Натоварено е и в района на прохода Шипка. Там все още е в сила забраната за товарни автомобили над 12 тона. Забранено е движението на моторни превозни средства с ширина по – голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nЛуиза ТРАНЧЕВА", "date": "2018.03.16", "title": "Габрово: Ограничено е движението на автомобили над 3.5 тона по пъят Габрово - село Стомонеците"}
{"url": "http://www.focus-news.net/news/2018/03/16/2500107/granichna-politsiya-na-balgaro-gratskata-granitsa-trafikat-e-normalen-na-vsichki-granichni-kontrolno-propuskatelni-punktove.html", "text": "Нормално натоварен е трафикът на ГКПП „Кулата“. Това съобщиха за Радио „Фокус“ – Пирин от \"Гранична полиция\". Без проблеми се извършва и преминаването на моторни превозни средства през ГКПП „Илинден “, както и на останалите пунктове по българо-гръцката граница.\r\nЛора КАЛЧЕВА", "date": "2018.03.16", "title": "\"Гранична полиция\": На българо-гръцката граница трафикът е нормален на всички гранични контролно-пропускателни пунктове"}
{"url": "http://www.focus-news.net/news/2018/03/16/2500103/burgas-sluzhiteli-ot-sektor-ikonomicheska-politsiya-zadarzhaha-19-godishno-momiche-zaradi-izmami-v-internet.html", "text": "Служители от сектор „Икономическа полиция” при ОДМВР – Бургас установиха извършителката на измами в интернет, състоящи се в публикуване на обяви за продажба на стоки и в последствие изпращане на стоки без стойност, различни от обявените. Това съобщиха от ОДМВР-Бургас. Задържаната е 19-годишната Х. В. от Бургас, която е направила пълни самопризнания и е обяснила механизма за извършване на престъпната дейност. \r\nЖената ползвала няколко сайта за интернет търговия с вещи – втора употреба, като публикувала обяви за продукти на специален режим, с което се избягва опцията „преглед и тест”. На обявите се отзовавали различни хора, единият от които получил пратка, чието съдържание далеч се разминавало с промотираното. Той алармирал служителите от сектор „Икономическа полиция” при ОДМВР – Бургас, които своевременно предприели действия по установяване самоличността на извършителката на измамата и след множество процесуално-следствени и оперативни мероприятия локализирали 19-годишната бургазлийка. Същата е задържана за срок от 24 часа, като в обитаваното от нея жилище, разположено в ж.к. \"Меден Рудник\" са намерени и иззети вещи и предмети, имащи отношение към извършеното престъпление. По случая е образувано досъдебно производство.\r\nПрипомняме, че преди месец бяха установени други двама извършители на неправомерни транзакции в интернет-пространството, които чрез използването на данни от банкови карти, осъществяваха залози в интернет-сайтове. И по двата случая бяха образувани досъдебни производства.\r\nОДМВР – Бургас използва възможността да призове граждани - потърпевши от подобен род неправомерни посегателствa, да потърсят съдействие и да съобщят в сектор „Икономическа полиция” при ОДМВР – Бургас, на адрес : ул. „Христо Ботев” № 46.", "date": "2018.03.16", "title": "Бургас: Служители от сектор „Икономическа полиция” задържаха 19-годишно момиче заради измами в интернет"}
{"url": "http://www.focus-news.net/news/2018/03/16/2500109/sofiya-ograbiha-kazino-v-studentski-grad.html", "text": "Маскиран и въоръжен с пистолет човек е нападнал крупие в казино в „Студентски град“ и е откраднал сума от около 600 лв. Това съобщиха за Агенция „Фокус“ от пресцентъра на МВР. Сигналът за грабежа е подаден тази сутрин около 5.00 часа. Нападателят се е оттеглил в неизвестна посока, образувано е досъдебно производство и случаят се разследва. \r\nЛюба АЛЕКСИЕВА", "date": "2018.03.16", "title": "София: Ограбиха казино в „Студентски град“"}
{"url": "http://www.focus-news.net/news/2018/03/16/2500105/plovdiv-dvizhenieto-po-patya-shishmantsi-belozem-v-rayona-na-patniya-vazel-pri-am-trakiya-se-osashtestvyava-v-edna-lenta-poradi-remont.html", "text": "Трафикът на територията на Пловдивска област е интензивен, съобщиха за Радио „Фокус“ – Пловдив от Областното пътно управление. Най-засилено автомобилно движение се отчита по участъка на АМ „Тракия“ в Пловдивска област, също по направленията Пловдив-Съединение, Пловдив-Карлово, Пловдив-Пещера и Пловдив-Асеновград-Смолян. Пътните настилки на територията на областта са сухи и нормално проходими, мокри са пътищата единствено по високите части. Движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград поради ремонтни дейности. Срокът за изпълнението им е до 14 май. Ограничено е преминаването на камиони по-високи от 4 метра през тунелите по пътя Асеновград-Нареченски. Обходният маршрут е по пътя Кричим-Девин. Движението по пътя Шишманци-Белозем, в района на пътния възел при АМ „Тракия“ се осъществява в една лента поради ремонтни дейности на надлеза. Трафикът в участъка се контролира от светофарна уредба до 26 април. Забранено е движението на камиони над 12 тона по пътищата Поповица-Болярци и в отсечката град Лъки-пътно кръстовище за хижа Момчил юнак. Остава ограничено движението за МПС над 12 тона и през прохода Троян-Кърнаре. От Областното пътно управление предупреждават за завишена опасност от свлачищна активност по пътищата в планинските райони. Най-рискови са пътните отсечки Кричим-Девин, Югово-Лъки и Бачково-Нареченски бани.\r\nДвижението на територията на град Пловдив също е натоварено към този час. Колони от автомобили се образуват по булевардите „Христо Ботев“, „Цар Борис III Обединител“ и „Васил Априлов“. Интензивен трафик се отчита също по булевардите „Пещерско шосе“, „Шести септември“, „Източен“, „България“ и „Санкт Петербург“. Пътните настилки в града са сухи и нормално проходими.\r\nТони МИХАЙЛОВ", "date": "2018.03.16", "title": "Пловдив: Движението по пътя Шишманци-Белозем, в района на пътния възел при АМ „Тракия“, се осъществява в една лента поради ремонт"}
{"url": "http://www.focus-news.net/news/2018/03/16/2500076/rts-sarbiya-aleksandar-vulin-pripomni-na-nato-che-sazdavaneto-na-kosovska-armiya-e-nepriemlivo-za-sarbiya.html", "text": "В рамките на среща с председателя на Военния комитет на НАТО генерал Петър Павел, министърът на отбраната на Сърбия Александър подчерта, че Белград е отворен за сътрудничество с партньори както на Запад, така и на Изток, запазвайки своята военна неутралност, и че създаването на армията на Косово е неприемливо за страната му, предава Radio televizija Srbije (RTS).\r\nВ изявление от Министерството на отбраната на Сърбия се казва, че Вулин и Павел са обсъдили настоящата политическа ситуация и сигурността в региона, сътрудничеството между Сърбия и НАТО, както и сътрудничеството на сръбската армия и КФОР.\r\nСпоред Вулин, активното участие на Сърбия в наличните механизми по проекта „Партньорство за мир“ допринася за изграждане на капацитета на сръбската армия. \"Република Сърбия е отворена за сътрудничество с партньорите на Запад и на Изток, запазвайки своята военна неутралност. В този контекст сътрудничество под егидата на програмата „Партньорство за мир“ представлява оптимална рамка за постигането на целите за сигурността и подобряване на капацитета на отбраната“, заяви военният министър на Белград.\r\nСъщевременно Вулин добави, че основната заплаха за сигурността на Сърбия е трансформирането на Косовските сили за сигурност (КСС) в армия – процес, който министърът определи като „неприемлив“ за страната му. \r\n„Формирането на армията на Косово е неприемлива не само заради текущата резолюция 1244 на Съвета за сигурност на ООН, но и поради факта, че само силите на КФОР са гарант за сигурността на гражданите на южната ни провинция и използвам възможността да благодаря на НАТО за участието си и постоянно присъствие в Косово и Метохия\", заяви Вулин..Тереза Герова", "date": "2018.03.16", "title": "RTS (Сърбия): Александър Вулин припомни на НАТО, че създаването на косовска армия е „неприемливо“ за Сърбия"}
{"url": "http://www.focus-news.net/news/2018/03/16/2500104/kyustendil-obshtestveniyat-posrednik-v-obshtinata-i-inspektsiya-po-truda-zapochvat-kampaniya-po-povod-ofitsialniya-praznik-na-kyustendil-21-mart.html", "text": "Общественият посредник в община Кюстендил и „Инспекция по труда” започват кампания по повод официалния празник на Кюстендил – 21 март. Това съобщи за Радио „Фокус” – Кюстендил общественият посредник Васил Иванов. От 11.00 часа в кабинета му ще се проведе среща с директора на Дирекция „Инспекция по труда” – Кюстендил инж. Валентин Златински, на която ще бъде представена информация относно инициативата. „21 март е обявен за официален празник на Кюстендил, след решение на Общински съвет. Това е неприсъствен и почивен ден”, каза Васил Иванов. Кметът на Община Кюстендил Петър Паунов вече издаде заповед, с която обявява датата 21 март за неприсъствен и почивен ден за всички учебни заведения в града.\r\nВенцеслав ИЛЧЕВ", "date": "2018.03.16", "title": "Кюстендил: Общественият посредник в общината и „Инспекция по труда” започват кампания по повод официалния празник на Кюстендил – 21 март"}
{"url": "http://www.focus-news.net/news/2018/03/16/2500113/pregled-na-osnovnite-temi-vav-velikotarnovskiya-pechat.html", "text": "„Зад гърба на родителите въвеждат униформи в ОУ „Св. П. Евтимий“ е заглавие от първа страница на областния всекидневник „Янтра Днес”. Въвеждането на ученически униформи в ОУ „Св. Патриарх Евтимий“ предизвика смут и притеснение сред голяма част от родителите. ТЕ се оплакаха пред „Янтра ДНЕС“, че не са запознати с готвените нововъведения и едва ли не са поставени пред свършен факт … Защо родителите не са информирани и от кога униформите влизат в сила, прочетете на страниците на ежедневника. „БСП иска регионалният министър да инспектира новия водопровод“  е друго заглавие от днешното издание. Питане до регионалния министър Николай Нанков във връзка с водопровода в старата част е внесла във вторник депутатката от БСП Весела Лечева. Тя настоява да бъде извършена проверка …  Дали вече има отговор, ще има ли инспекция и кога ще започне тя, научете от всекидневника. „400 хиляди души у нас не искат да работят и да учат“ , пише още вестникът. 400 000 души у нас не искат да се квалифицират и да работят, крайно време е държавата да спре да им плаща всички социални задължения, съобщи във В. Търново д-р Султанка Петрова, зам. – министър МТСП, на среща със социалните служби от общината … Повече по темата и подробности за проблемите в сектора, разберете от  страниците на вестника. „Водещи лекари с лекции в Световния ден на съня“  е друга новина от днешното издание. На страниците на вестника ще откриете и статия, разказваща за близнаците Спартак и Валентин, които моделират екшън фигури и карикатури. „Лазерна камера за 28 000 евро дебне пътни джигити в областта, снима 8 коли едновременно“ е заглавие от другия областен ежедневник „Борба“.  От 13 март модерна лазерна камера за 28 000 евро дебне джигити и в нашата област, съобщи вчера комисар Стефан Николов, началник на отдел „Охранителна полиция“. Тя може да заснеме едновременно 7-8 автомобила  …  Повече за новото устройство и къде се разполага то, научете от „Борба“.  „Свищовлия организира „Дунавски сървайвър“ за 29 млади приключенци“  е друга тема от вестника. Петдневно приключение, наречено „Дунавски сървайвър“, организира свищовлията Ахмед Куйтов. Възпитаникът на ВТУ „Св. Св. Кирил и Методий“ е решил да се впусне в поредното си предизвикателство … Какво ще представлява то и кой може да се включи, прочетете на страниците на ежедневника. „Старши комисар Димитър Машов номиниран за Достоен българин“ е друга тема от всекидневника. Директорът на Областната полиция ст. комисар Димитър Машов е номиниран за Достоен българин. 42-годишният полицай номер 1 в областта е номиниран заради лова на телефонни измамници в управляваната от него дирекция … Кога ще се проведе конкурса и какви други заслуги има директора на полицията, разберете от вестника. На първа страница на областния ежедневник е поместен и материал, разказващ за празника „Балкана пее и разказва“, който предстои  в Елена.", "date": "2018.03.16", "title": "Преглед на основните теми във великотърновския печат"}
{"url": "http://www.focus-news.net/news/2018/03/16/2500110/pazardzhik-zabraneno-e-preminavaneto-na-tovarni-mps-nad-10-tona-po-mosta-v-selo-boshulya-poradi-remont.html", "text": "Натоварено е движението по главните пътища в област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са сухи. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.03.16", "title": "Пазарджик: Забранено е преминаването на товарни МПС над 10 тона по моста в село Бошуля поради ремонт"}
{"url": "http://www.focus-news.net/news/2018/03/16/2500111/eu-observer-premierat-na-portugaliya-predupredi-za-risk-ot-finansova-kriza-v-es.html", "text": "Премиерът на Португалия Антонио Коща заяви пред европейския парламент, че бъдещата стабилност на единната европейска валута продължава да е изправена пред риск, пише EU Observer.\r\nВ изказване пред полупразна зала, министър-председателят социалист предупреди срещу самодоволство в разрешаването на, както той се изрази, структурните слабости на еврозоната.\r\n„Докато икономическия и валутния съюз продължава да е незавършен, ще продължи да има риск от кризи“, заяви Коща.\r\nНеговата реч беше част от серия дебати за бъдещето на Европа и целеше да представи Португалия в нова светлина, като страна, която е успяла да излезе от дълговата криза през 2008 година с голям растеж, комбиниран със силна социална политика.\r\n„В Португалия измислихме алтернатива на политиката на остеритет, фокусирана върху по-високия растеж, повече и по-добри работни места и по-високо качество“, добави той.\r\nПревод и редакция:", "date": "2018.03.16", "title": "EU Observer: Премиерът на Португалия предупреди за риск от финансова криза в ЕС"}
{"url": "http://www.focus-news.net/news/2018/03/16/2500116/the-local-frantsiya-frenskite-zhp-profsayuzi-shte-organizirat-seriya-ot-stachki-ot-april-do-yuni.html", "text": "Служителите във френските железници са се разбрали да започнат серия от стачки, започващи от 3 април, във връзка с плановете на правителството за реформи в държавния превозвач SNCF, заявиха от ресорния профсъюз CGT, пише френската редакция на The Local.\r\nСерията от стачки ще се провежда във всеки два от пет работни дни до 28 юни, докато правителството не се откаже от плановете си, които предвиждат премахване на доживотните договори за новоназначени и други придобивки, заявиха от профсъюза след среща с четирите други профсъюза, в които членуват работниците във френските железници.\r\n„Профсъюзите не виждат желание за преговори от страна на правителството... както и за поемане на отговорност за интензивния и продължил много дълго конфликт“, заяви Лоран Брюн, ръководител на CGT.\r\nПревод и редакция:", "date": "2018.03.16", "title": "The Local (Франция): Френските Ж.П. профсъюзи ще организират серия от стачки от април до юни"}
{"url": "http://www.focus-news.net/news/2018/03/16/2500115/gd-granichna-politsiya-intenziven-e-trafikat-na-gkpp-kapitan-andreevo-lesovo-i-dunav-most-ruse-na-izhod-za-tovarni-avtomobili.html", "text": "Интензивен е трафикът на ГКПП „Капитан Андреево“, „Лесово“ и „Дунав мост“-Русе на изход за товарни автомобили. Това съобщиха от пресцентъра на ГД „Гранична полиция“. Информацията за трафика на българските гранични контролно-пропускателни пунктове е към 06.00 часа. \r\n На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.03.16", "title": "ГД „Гранична полиция“: Интензивен е трафикът на ГКПП „Капитан Андреево“, „Лесово“ и „Дунав мост“-Русе на изход за товарни автомобили"}
{"url": "http://www.focus-news.net/news/2018/03/16/2500112/v-pleven-shte-bade-uchreden-initsiativen-komitet-za-chestvane-na-100-godishninata-ot-doyranskata-epopeya.html", "text": "Инициативен комитет за честване на 100-годишнината от Дойранската епопея и участието на 9-та Плевенска дивизия в нея ще бъде учреден утре, 16 март, в гр. Плевен, съобщиха от пресцентъра на Министерството на отбраната. В тържественото събрание ще участва министърът на отбраната Красимир Каракачанов, командирът на Единния център за начална подготовка полковник Николай Бешев, военнослужещи от гарнизона, представители на държавната и местната власт, граждани. Ще присъстват и младите гвардейци от Втория гвардейски ученически отряд в гр. Плевен. \r\nФорумът ще се проведе от 16.00 часа в концертна зала „Катя Попова“ в града. Ще бъде обявена инициативата за изграждане на паметник на героите от 9-та Плевенска дивизия. Със заповед на министъра на отбраната 16 март ще бъде обявен за празник на Плевенския гарнизон. До 1944 г. на тази дата – 16 март, се е чествал празникът на 4-ти пехотен Плевенски полк и 9-та Плевенска дивизия.", "date": "2018.03.16", "title": "В Плевен ще бъде учреден Инициативен комитет за честване на 100-годишнината от Дойранската епопея"}
{"url": "http://www.focus-news.net/news/2018/03/16/2500106/tass-vanshnite-ministri-na-rusiya-iran-i-turtsiya-zapochnaha-pregovorite-v-astana-za-siriya.html", "text": "Министрите на външните работи на страните-гаранти на примирието в Сирия (Русия, Иран и Турция) Сергей Лавров Мохамед Джавад Зариф и Мевлют Чавушоглу започнаха преговорите в Астана, в хода на които ще разгледат резултатите от работата на режима за примирие, договорено в хода на астанинския формат, предава кореспондент на ТАСС от мястото на събитието.\r\nОчаква се, че външните министри ще обсъдят как функционират зоните за деескалация в Сирия, както и политически и хуманитарни въпроси. Те трябва да изработят препоръки към Дамаск и опозицията за разрешаването на сирийската криза и накрая да приемат съвместно заявление.\r\nПревод и редакция:", "date": "2018.03.16", "title": "ТАСС: Външните министри на Русия, Иран и Турция започнаха преговорите в Астана за Сирия"}
{"url": "http://www.focus-news.net/news/2018/03/16/2500117/plovdiv-biblioteka-ivan-vazov-shte-predstavi-samostoyatelna-izlozhba-zhivopis-na-petar-dzhelyov.html", "text": "Библиотека „Иван Вазов“ в Пловдив ще представи самостоятелна изложба живопис на Петър Джельов. Това съобщи за Радио „Фокус“ – Пловдив Йохан Девлетян от отдел „Връзки с обществеността“ на културната институция. По думите му, изложбата ще може да се види от посетители за времето от 19-ти до 30 март във фоайе „Изкуствотека“ на Народна библиотека „Иван Вазов“ „През годините Джельов е работил в сферата на  графиката, пробвайки класически и компютърни техники. Интересът към цвета естествено го води към маслената живопис, каквато представя в настоящата изложба. Картините на Петър Джельов пресъздават с пищен колорит светлината в нейните многообразни превъплъщения. Макар на практика конкретен сюжет да липсва, платната водят към сюрреалистични усещания за паралелна реалност с алюзии към пейзаж,  приказни създания и пребиваване в страната на сънищата“, каза Девлетян.\r\nПетър Джельов е роден в Благоевград, но от 1978 година живее и работи в Пловдив. Показвал е свои произведения в колективни и самостоятелни изложби в страната и чужбина. Негови картини са в частни колекции в България, Франция, Канада, Италия, Белгия, Украйна и САЩ.\r\nТони МИХАЙЛОВ", "date": "2018.03.16", "title": "Пловдив: Библиотека „Иван Вазов“ ще представи самостоятелна изложба живопис на Петър Джельов"}
{"url": "http://www.focus-news.net/news/2018/03/16/2500120/stefan-radev-kmet-na-sliven-nyama-obshtina-v-balgariya-koyato-po-barzo-da-podobryava-finansovoto-si-sastoyanie-ot-obshtina-sliven.html", "text": "Няма община в България, която по-бързо да подобрява финансовото си състояние от община Сливен. Това каза за сутрешния блок „Добро утро, България“ на Радио „Фокус“ кметът Стефан Радев, във връзка с отпадането на Сливен от списъка с общини във финансово затруднение, благодарение на амбициозно изготвен оздравителен план. Той уточни, че още по-важно за бъдещото развитие на Общината е да не се допуска ново попадане в толкова тежка финансова ситуация, като това се цели да бъде постигнато чрез стабилизиране и устойчивост на вече постигнатите високи резултати. \r\n„В основата на това, което днес отчитаме като успех, е облигационната емисия от 2016 г. – 25 млн лв. при много добри параметри. Показателите на Общината бяха най-лоши от всички общини в България. Имаше редица изказвания на банкери, че Община Сливен няма да успее. Всички мерки, които предприехме, по преструктуриране на задълженията, оптимизиране на приходите и стриктен контрол върху разходите, ето че дават резултат. Лошото е, че средствата, които акумулирахме, са насочени към миналото, т. е. - изцяло да „пълним стари дупки“. Ако можехме да инвестираме в инфраструктурата всички средства, които привлякохме през тези две години и половина, ако можехме да инвестираме в градската среда тези 30 млн. лв., градът щеше да има съвсем друг облик днес“, уточни Стефан Радев. \r\nТой обясни, че въпреки необходимостта от инвестиции във финансовото възстановяване на Сливен, Общината е работила и по инвестиционните проекти, действащи на територията ѝ. Кметът на Сливен даде примери с активните в момента дейности за обновяване на градската среда, сред които - проекти за инфраструктурата, за интегриране и обновяване на градския транспорт, за озеленяване и изграждане на велоалеи.", "date": "2018.03.16", "title": "Стефан Радев, кмет на Сливен: Няма община в България, която по-бързо да подобрява финансовото си състояние от община Сливен"}
{"url": "http://www.focus-news.net/news/2018/03/16/2500123/veliko-tarnovo-65-atraktsionni-saorazheniya-veche-sa-razpolozheni-v-rayona-na-kachitsa.html", "text": "Във връзка с предстоящият Празник на Велико Търново със своя заповед Кмета на общината Даниел Панов определи атракционните съоръжения да бъдат разположени в местността „Качица“. Това съобщиха от Община Велико Търново. \r\nСъс заповедта са регламентирани достъпът, режимът на ползване, работното време, допустимите нива на шум. В района са разположени 10 химически тоалетни.\r\nТази година върху терена на Луна парка са разположени 65 атракционни съоръжения като преобладаващите са за малките посетители на лунапарка – детски люлки, автоскутери, въртележки, влакче „Конвой“, виенско колело, няколко атрактивни батута, бънджита, детски атракции „улови патето“, „гъбка“ и „дръпни въже“, както и много лакомства традиционни за събитието : понички, палачинки, локум, захарен памук, царевица, дюнер и други храни.\r\nЗа по-големите любители на адреналина са разположени нова люлка „BREAK DANCE“, паратропер, люлка „Балерина“, пейка „ЕКСТРИИЙМ“, гондола,  люлка “Плейграунд“ и други. Стрелбища, електронни игри, виртуална реалност, развлекателни игри от различен характер допълват  цветното събитие. \r\nЛуна паркът ще бъде разположен в района на „Качица“ до 22 март (включително) с работно време от 08,00 до 22,00 часа.", "date": "2018.03.16", "title": "Велико Търново: 65 атракционни съоръжения вече са разположени в района на „Качица“"}
{"url": "http://www.focus-news.net/news/2018/03/16/2500122/vav-vsichki-eparhii-na-balgarskata-pravoslavna-tsarkva-se-otsluzhva-malko-povecherie-s-kanon-i-akatist-na-presveta-bogoroditsa-chetvarta-statiya.html", "text": "Във всички епархии на Българската православна църква се отслужва Малко повечерие с Канон и Акатист на Пресвета Богородица, четвърта статия, предаде репортер на Агенция \"Фокус\".\r\nС благословението на Негово високопреосвещенство Пловдивски митрополит Николай, Малко повечерие с Богородичен канон и акатист, четвърта  статия, от 18.00 часа в храм „Св. арх. Михаил“ в Пазарджик, ще оглави Негово преосвещенство Константийският епископ Яков.\r\nПо същото време в столичния храм „Св. Параскева“ на ул. \"Раковска\" в София, с благословението на Негово светейшество Българския патриарх и Софийски митрополит Неофит, богослужението ще оглави Негово високоблагоговейнство ставр. ик. Ангел Ангелов - духовен надзорник на Софийска епархия. \r\nНикола ПЕТКОВ", "date": "2018.03.16", "title": "Във всички епархии на Българската православна църква се отслужва Малко повечерие с Канон и Акатист на Пресвета Богородица, четвърта статия"}
{"url": "http://www.focus-news.net/news/2018/03/16/2500125/protothema-shpionski-igri-preobrashtat-energiynata-politika-na-es-s-glavata-nadolu.html", "text": "Решението на Лондон да се противопостави открито на Русия по случая с отравянето на бившия полковник от ГРУ Сергей Скрипал във Великобритания изглежда цели да наложи нов дневен ред в енергийната политика на Европейския съюз, пише в материал, публикуван от електронното издание на гръцкия вестник Protothema.\r\nНо в същото време, в което Обединеното кралство се готви да съживи политиките, характеризиращи ситуацията от Студената война в Европа, никой не може да пропуска факта, че целия ЕС е в силна зависимост от руския природен газ. Великобритания, разбира се, е много по-малко зависима от Русия, тъй като набавя недостига в своя енергиен пазар с газ от Норвегия. Въпреки това, „Газпром“ остава втория най-голям доставчик на газ за британската индустрия, според британските регулаторни власти Ofgem.\r\nНо това не е всичко. Обединеното кралство внася и втечнен газ от Сибир.\r\n„Великобритания печели от силно деиверсифицирани и гъвкави източници на природен газ“, пише в съобщение на британския департамент за бизнес, енергийни и индустриални стратегии. Там се добавя още: „Изчислихме, че по-малко от 1% от нашия газ идва от Русия и ние по никакъв начин не сме зависими от него“.\r\nНо, статистиката, публикувана от руското финансово министерство и предадена от Bloomberg, сочи, че  миналата година „Газпром“ е продал газ на стойност 2,85 милиарда долара, а общия износ достига до 4,49 милиарда долара.\r\n„Начинът, по който Русия използва енергийните си ресурси, за да упражнява влияние над тези страни, които си я доставят. Важни за Москва са и доходите от износа“, заяви британския премиер Тереза Мей. „Ще продължим да обсъждаме с ЕС не само нашата енергийна сигурност, но и въпросът за по-широката енергийна сигурност“, подчерта тя.\r\n„Изглежда Германия не е научила нищо от миналото, не е учила история“, заяви Агния Григас, експерт в Атлантическия съвет, в доклад, където се подчертава, че „Вашингтон трябва да си спомни своите действия по време на Студената война, когато се опитваше да обезкуражи европейските си съюзници да работят с Русия и да създават отношения на зависимост от руската енергия“.\r\nИма и спорове между германския канцлер Ангела Меркел и полския премиер Матеуш Моравиецки заради подкрепата на Германия за газопровода „Северен поток 2“; Берлин твърди, че той не е заплаха за европейската енергийна сигурност.\r\nПревод и редакция:", "date": "2018.03.16", "title": "Protothema: „Шпионски игри“ преобръщат енергийната политика на ЕС с главата надолу"}
{"url": "http://www.focus-news.net/news/2018/03/16/2500124/veliko-tarnovo-s-11-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 11 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 569 см. Температурата на водата e 7 градуса.Започналото от запад увеличение на облачността над българския участък на Дунав ще продължи и днес. Възможни са слаби превалявания от дъжд, на места. Ще духа слаб до умерен югозападен вятър. Максималните температури ще бъдат между 12° и 16°.", "date": "2018.03.16", "title": "Велико Търново: С 11 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2018/03/16/2500121/ministar-tsetska-tsacheva-neopravdani-sa-strahovete-ot-predlozhenite-promeni-v-nakazatelniya-kodeks.html", "text": "Неоправдани са страховете от предложените промени в наказателния кодекс. Това каза министърът на правосъдието Цецка Цачев в предаването „Здравей, България“ по Нова телевизия. „Известно ми е, че има съпротива срещу предложените от нас промени в Наказателния кодекс. Но няма пречка в Народното събрание и Правната комисия отново да се преценят тези становища“, заяви правосъдният министър Цачева. Тя коментира предложените от правосъдното министерство промени в Наказателния кодекс, отнасящи се до корупцията в публичния и частния сектор. Проектът, който вече беше внесен за обсъждане в Народното събрание, предизвика различни реакции. Според някои мнения, той ще позволи всеки длъжник да бъде третиран като престъпник, а властта влиза във война с пазарната икономика и правата на частния бизнес. \r\n„Страховете са неоснователни. Законопроектът е предложен в изпълнение на анализа, извършен от международни прокурори за функционалността и организацията на българската прокуратура“, поясни Цачева. \r\nТя цитира доклада: „В него изрично е казано: „Чл. 282 от Наказателния кодекс трябва да се преразгледа, тъй като нарушението или злоупотребата със служебно положение не се прилага за длъжностни лица в търговски дружества и други подобни. Корупционните престъпления следва да се прилагат за длъжностните лица в частния сектор, например банките, по същия начин, по който се прилага за длъжностните лица в публичния сектор и държавните институции“. \r\n„Не е вярно, че всяко неизпълнение на договор, произтичащ от граждански оборот, от пазарни взаимоотношения, ще бъде предмет на предложените реакции. Става дума само за едновременното изпълнение при две условия: пряк умисъл и значителни вреди, които произтичат от това деяние“, заяви още правосъдният министър.", "date": "2018.03.16", "title": "Министър Цецка Цачева: Неоправдани са страховете от предложените промени в наказателния кодекс"}
{"url": "http://www.focus-news.net/news/2018/03/16/2500127/burgas-sedem-dushi-sa-postradali-v-katastrofa-na-krastovishteto-na-burgaskite-ulitsi-struga-i-stefan-stambolov.html", "text": "Седем души са пострадали в катастрофа на кръстовището на бургаските улици „Струга“ и „Стефан Стамболов“. Това съобщиха от пресцентъра на ОДМВР-Бургас. Инцидентът е настъпил около 6.24 часа сутринта при светофарна уредба на режим „внимание“ и намалена видимост поради гъста мъгла. Транспортното произшествие е станало между движещия се по ул. „Струга“ лек автомобил „Рено“ и друг лек автомобил „Ауди“, пътуващ по път с предимство - бул. Стефан Стамболов“ от к-с „Славейков“ в посока централна градска част. В УМБАЛ – Бургас, разположена непосредствено до мястото на инцидента, са откарани седем души, петима от които са прегледани и освободени за домашно лечение с леки наранявания. В отделение „Неврохирургия“ за наблюдение са настанени водачът на л.а. „Ауди“ и неговия спътник, които получили контузии по тялото и травми в областта на краката, но са без опасност за живота.\r\nПо първоначални данни до пътния инцидент, причинил големи задръствания в сутрешния чак „пик“ и ръчно регулиране на трафика в натоварената отсечка, се стигнало по вина на водача на автомобила с марка „Рено“, който е отнел предимството на другия автомобил.", "date": "2018.03.16", "title": "Бургас: Седем души са пострадали в катастрофа на кръстовището на бургаските улици „Струга“ и „Стефан Стамболов“"}
{"url": "http://www.focus-news.net/news/2018/03/16/2500131/sofiya-151-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "151 души са нощували в Кризисния център за настаняване на бездомни в София. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов. Той уточни, че здравословното състояние на настанените е било добро и не са възниквали проблеми през нощта. Джуренов отбеляза, че броят на хората, които идват в Центъра, намалява през последните дни заради по-топлото време.", "date": "2018.03.16", "title": "София: 151 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/03/16/2500133/radio-svobodna-evropa-makedoniya-v-saraevo-shte-se-provede-sreshta-na-vanshnite-ministri-na-stranite-ot-zapadnite-balkani.html", "text": "Министрите на външните работи на страните от Западните Балкани – Македония, Албания, Босна и Херцеговина, Черна гора, Косово и Сърбия на срещата в четвъртък в Сараево ще разговарят за Стратегията за разширяване на Европейския съюз в Западните Балкани, пише македонската редакция на Радио „Свободна Европа“.\r\nСъщо така ще стане дума и за подготовката на предстоящата среща на върха за Западните Балкани в рамките на Берлинския процес, която ще се проведе на 9 и 10 юли в Лондон. Това е втората такава министерска среща в последния месец, Предходната беше в София.\r\nВ преговорите ще участва и министърът на външните работи на България Екатерина Захариева, както и генералният директор на Европейската комисия за съседска политика Кристиян Даниелсон.\r\nПревод и редакция:", "date": "2018.03.16", "title": "Радио „Свободна Европа“ (Македония): В Сараево ще се проведе среща на външните министри на страните от Западните Балкани"}
{"url": "http://www.focus-news.net/news/2018/03/16/2500134/pss-usloviyata-vav-visokite-chasti-na-planinite-ne-sa-podhodyashti-za-turizam.html", "text": "Условията във високите части на планините не са подходящи за туризъм. Това съобщиха за Агенция \"Фокус\" от Планинската спасителна служба (ПСС) към БЧК. Времето е облачно, а температурите варират между 0 и -4 градуса. В най-високите части на планините, особено в Западна България - Рила, Пирин и Витоша, духа силен вятър. Условията са много динамични и от ПСС препоръчват туристите да не излизат във високите части на планините.\r\nТуристите трябва да бъдат много внимателни, защото има опасност от лавини.\r\nВсички лифтове, освен най-високите като \"Плато\" и \"Горна Тодорка\", работят.\r\nПрез изминалото денонощие не са регистрирани инциденти с туристи. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.03.16", "title": "ПСС: Условията във високите части на планините не са подходящи за туризъм"}
{"url": "http://www.focus-news.net/news/2018/03/16/2500132/ruse-gnezdoviyat-period-na-pelikanite-se-vazobnovyava.html", "text": "Гнездовият период в колонията на къдроглавите пеликани в резервата „Сребърна“ постепенно се възобновява, съобщават от РИОСВ-Русе. С повишаване на температурите ледената покривка се разтопи и птиците започнаха да се завръщат, след като дребни хищници ги подплашиха в началото на месеца. В момента на трите наколни платформи и прилежащите терени около тях се наблюдават около 70 екземпляра от защитения вид. Птиците са със зачервени гуши и строят гнезда наново. Наблюдава се и активна копулация.\r\nОхраната на резервата навлезе в колонията в края на миналата седмица, за да оцени щетите и рестартира камерите за видеонаблюдение. При огледа на място са констатирани 8 мъртви малки екземпляра в гнездата на наколните платформи. В наземните площи не са открити новоизлюпени. Въпреки неблагоприятното развитие на първото люпило едно новоизлюпено е оцеляло благодарение на старателните грижи на родителите си. \r\nНивата във водното огледало са стабилни. В момента се отчитат високи водни нива на река Дунав. Отворени са двата шлюза, което ще позволи навлизането на свежи води от реката в езерото.", "date": "2018.03.16", "title": "Русе: Гнездовият период на пеликаните се възобновява"}
{"url": "http://www.focus-news.net/news/2018/03/16/2500135/vidin-spetsializirana-grupa-na-vrachanskoto-voenno-formirovanie-e-obezvredila-namerena-rachna-granata-v-mestnostta-subishan.html", "text": "Към 12.30 часа на 14 март гражданин сигнализирал в РУ-Белоградчик за намерен предмет, оприличаван на ръчна граната в местността Субашин, в землището на града, съобщават от ОДМВР-Видин. Районът бил отцепен незабавно и охраняван от полицейски служители до пристигането на военни специалисти. Боеприпасът е обезвреден на 15 март, четвъртък, около 11.30 часа, от специализирана група на врачанското военно формирование.", "date": "2018.03.16", "title": "Видин: Специализирана група на врачанското военно формирование е обезвредила намерена ръчна граната в местността Субишан"}
{"url": "http://www.focus-news.net/news/2018/03/16/2500128/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdane-na-futbolna-sreshta-na-natsionalen-stadion-vasil-levski-na-18-mart.html", "text": "Въвежда се временна организация на движението във връзка с провеждане на футболна среща на Национален стадион „Васил Левски“ в София на 18 март. Това съобщиха от пресцентъра на Столична община.\r\nЗабраняват се престоят и паркирането на пътни превозни средства от 00.00 часа до 16.00 часа на 18 март по алеите около Националния стадион „Васил Левски“, от 08.00 часа до 16.00 часа на 18 март пред Националния стадион „Васил Левски“ . \r\nОт 12.00 часа на 18 март до приключване на футболната среща само при необходимост и по преценка на ръководството но СДВР ще се забранява влизането на пътни превозни средства по ул. „Ген. Гурко“ между бул. „Васил Левски“ и бул. „Евлоги и Христо Георгиеви“, бул. „Евлоги и Христо Георгиеви“ между пл. „Орлов мост“ и бул. „Черни връх“ и бул. „Драган Цанков“ между бул. „Евлоги и Христо Георгиеви“ и бул.“Пейо К. Яворов“.", "date": "2018.03.16", "title": "София:  Въвежда се временна организация на движението във връзка с провеждане на футболна среща на Национален стадион „Васил Левски“ на 18 март"}
{"url": "http://www.focus-news.net/news/2018/03/16/2500137/mvr-edin-chovek-e-zaginal-a-11-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 11 са ранени при 10 тежки катастрофи в страната през изминалото денонощие. Това съобщиха от пресцентъра на МВР. В столицата са регистрирани 3 тежки и 61 леки пътни инцидента, при които са пострадали трима души.\r\nОт началото на годината при катастрофи са загинали 88 души, а 1347 са били ранени.", "date": "2018.03.16", "title": "МВР: Един човек е загинал, а 11 са ранени при катастрофи в страната през изминалото денонощие"}
{"url": "http://www.focus-news.net/news/2018/03/16/2500136/nataliya-poklonskaya-po-skoro-ukrayna-shte-stane-chast-ot-rusiya-otkolkoto-krim-chast-ot-ukrayna.html", "text": "По-скоро Украйна ще се съедини с Русия, отколкото да си върне Кримския полуостров, смята руския депутат и бивш прокурор на Крим Наталия Поклонская, цитирана от ТАСС.\r\n“Възвръщането на Крим в състава на Украйна е невъзможно. По-скоро Украйна ще се върне в Русия“, заяви Поклонская пред журналистите в Ялта, отговаряйки на въпрос дали допуска завръщане на полуострова в състава на Украйна.\r\nОсвен това тя нарече Украйна „руска“. „Украйна е руска... Да възроди традициите си, да укрепи своята култура е възможно само тогава, когато Украйна се върне истински, както това е било в историята, в Русия. Ние сме една страна,един народ“, заяви руският депутат, като добави, че Киев не трябва да се надява за своето развитие на западните партньори.\r\nПревод и редакция:", "date": "2018.03.16", "title": "Наталия Поклонская: По-скоро Украйна ще стане част от Русия, отколкото Крим част от Украйна"}
{"url": "http://www.focus-news.net/news/2018/03/16/2500138/veliko-tarnovo-vremenna-organizatsiya-na-dvizhenieto-shte-bade-vavedena-vav-vrazka-s-predpraznichnite-proyavi-i-praznika-na-grada.html", "text": "Временна организация на движението ще бъде въведена във връзка с предпразничните прояви и празника на Велико Търново. Това съобщиха от пресцентъра на Общината.\r\nВъв връзка с  подготовката и реализацията на предпразничната, както и на програмата за честване празника на града на 17 март се въвеждат следните временни промени в организация движението на МПС: \r\n- Спиране движението за МПС на 17 март 2018 година (четвъртък), за времето от 10:30 до 12:00 ч. (или до приключване на събитието) от сградата на Община Велико Търново до МДТ „К. Кисимов“;\r\n- Освобождаване на паркинги от паркирани автомобили за времето от 10:30 до 12:00 ч. от сградата на Община Велико Търново до МДТ „К. Кисимов“.\r\nНа 21 март 2018 г. (сряда) ще се извърши украсяване с цветя на арката на ул. „Независимост“ /срещу Централна поща/ за времето от 07:30ч. до 09:00 ч. , поради което за същият период от време ще бъде временно стеснено едното пътно платно с регулиране  пропускането на преминаващите автомобили.\r\nНа 22 март 2018 г. (четвъртък) се налага спиране движението за МПС както следва:\r\n- По ул. „Васил Левски” в участъка от МДТ „К.Кисимов“ до сградата на Община Велико Търново за времето от  09:30 ч. до 18:30 ч., а при необходимост и в други часови зони;\r\n- От църквата „Св. 40 мъченици”, ул. „Климент Охридски”, пл. „Цар Асен I”, ул. „Иван Вазов”, площад „Велчова завера”, ул. „Стефан Стамболов”, ул. „Независимост” до сградата на Община Велико Търново за времето от 09:00 ч. до окончателното преминаване на празничното шествие;\r\n- Ул. „Сергей Румянцев” в участъка от сладкарница „Неделя” до бул. „България” от 16:30 ч. до 17:30 ч.\r\n- Поетапно затваряне и освобождаване на улиците от Областен информационен център по маршрут: бул. „България”, Студентски стол № 2 на ул. „Васил Левски”, сградата на Община Велико Търново, ул.”Независимост”, ул.”Стефан Стамболов” до пл.”Велчова завера” и ул.”Иван Вазов”, пл.”Цар Асен I” и ул.”Пиколо” от 17:30 ч. до преминаването на младежкото шествие „Стрийт парад” и до изтеглянето на автомобилната платформа и участниците в стрийт парад;\r\n- Пл. „Цар Асен I”, за времето от 18:30 ч. до 21:00 ч. или до приключване на събитието. Спектакълът ще бъде с начален час 20:00 ч.\r\nНа 22 март се налага и освобождаване на паркинги от паркирани автомобили в посочените места и часове:\r\n-От църквата „Св. 40 мъченици”, ул. „Климент Охридски”, пл. „Цар Асен I”, ул. „Иван Вазов”, площад „Велчова завера”, ул. „Стефан Стамболов”, ул. „Независимост” до сградата на Община Велико Търново за времето от 09:00 ч. до окончателното преминаване на празничното шествие\r\n-По ул. „Васил Левски” в участъка от МДТ „К. Кисимов“ до сградата на Община Велико Търново за времето от  09:30 ч. до 18:30 ч.;\r\n-Във връзка с провеждането на Стрийт парад: ул. „Сергей Румянцев” в участъка от сладкарница „Неделя” до бул. „България” за времето от 16:30 ч. до 17:30 ч.;\r\n-Във връзка с излъчване на аудио-визуален спектакъл „Царевград Търнов – звук и светлина“ и празнични фойерверки: пл. „Цар Асен I”, за времето от 18:30ч. до 21:00ч. или до приключване на събитието.\r\n„Девети Трабант фест Велико Търново 2018“ ще се проведе на 17 март по следната програма:\r\n- 10:00 ч., централен вход на парк „Марно поле“ - Регистрация на участниците;\r\n- 11:00 ч., пред сградата на Община Велико Търново - Представяне на автомобилите;\r\n- 12:00 ч., по маршрут: ул. „Васил Левски“, ул. Независимост“, ул. „Стефан Стамболов“, ул. „Иван Вазов“, пл. Цар Асен I“, ул. „Никола Пиколо“, ул. „Стефан Стамболов“, ул. „Независимост“, бул. „България“, южен паркинг пред НВУ „Васил Левски“;\r\n- Парад на участниците  - 13:00ч., южен паркинг пред НВУ „Васил Левски“- Състезания по майсторско управление.", "date": "2018.03.16", "title": "Велико Търново: Временна организация на движението ще бъде въведена във връзка с предпразничните прояви и празника на града"}
{"url": "http://www.focus-news.net/news/2018/03/16/2500141/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух, в района на село Гърляно движението се контролира от екип на „Гранична полиция”.\r\nВенцеслав ИЛЧЕВ", "date": "2018.03.16", "title": "Кюстендил: Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/03/16/2500114/smolyan-obshtinata-organizira-bezplaten-transport-do-zasegnatite-ot-svlachishteto-naseleni-mesta-po-patya-madan-smolyan.html", "text": "Общината организира безплатен транспорт до засегнатите от свлачището населени места по пътя Мадан - Смолян. Това съобщиха от пресцентъра на Община Смолян. Във връзка с възникналата ситуация със свлачището на пътя Мадан - Смолян, кметът Николай Мелемов  информира гражданите, че се организира безплатен транспорт, считано от днес.   \r\nРаботни дни: \r\nІ. Маршрут: с. Катраница, с. Река, с. Градът, с. Тикале – град Смолян, кв. \"Устово\" - 6.00 часа.\r\nГрад Смолян,  кв. \"Устово\" – с. Катраница - 18.00 часа. \r\n ІІ. Маршрут: с. Търън – гр. Смолян – 7.00 часа.\r\nАвтогара - Смолян (по спирките за градски транспорт) – с. Търън  - 14.30 часа.\r\nПочивни дни:\r\nМаршрут: с. Катраница, с. Река, с. Градът, с. Тикале с. Търън – град Смолян кв. \"Устово\" - 7.00 часа.\r\nГрад Смолян кв. \"Устово\" – с. Катраница - 18.00 часа.", "date": "2018.03.16", "title": "Смолян: Общината организира безплатен транспорт до засегнатите от свлачището населени места по пътя Мадан - Смолян"}
{"url": "http://www.focus-news.net/news/2018/03/16/2500140/ministar-tsetska-tsacheva-zakonoproektat-za-promeni-v-nakazatelniya-kodeks-e-v-izpalnenie-na-konkretni-preporaki.html", "text": "Този законопроект в изпълнение на конкретни препоръки, съдържащи се в анализа, извършен от европейски магистрати на Прокуратурата в края на 2016 г. Това каза пред журналисти министърът на правосъдието Цецка Цачева, коментирайки предложението за промени в Наказателния кодекс, предаде репортер на Агенция „Фокус“. „По тези критерии за изпълнението им ще се отчитаме следващата седмица, когато идва мисията по Механизма за сътрудничество и оценка на ЕК. Текстовете, така както казуистично се интерпретират в публичното пространство, вероятно водят до страхове у гражданите за това как биха се изпълнявали. Няма притеснение по отношение на правата, произтичащи от граждански договори, но онова, което е изрична препоръка, чл. 282 от Наказателния кодекс, да бъде ангажирана отговорността и на частно-правни субекти“, подчерта Цачева. По думите ѝ членовете на парламентарната Комисия по правни въпроси, ако считат, че има по-прецизна редакция от тази, която е предложила работна група, са в правото си да направят съответните редакции. \r\n„Пак казвам, че това, което имаме като препоръка, което е от авторитетни прокурори и магистрати, работната група се е постарала да го изпълни. Страховете, които дали по политически причини, се всяват в гражданите, не ги намирам за основателни“, подчерта министър Цецка Цачева.\r\nЛюба АЛЕКСИЕВА", "date": "2018.03.16", "title": "Министър Цецка Цачева: Законопроектът за промени в Наказателния кодекс е в изпълнение на конкретни препоръки"}
{"url": "http://www.focus-news.net/news/2018/03/16/2500143/kyustendil-tseremoniya-po-nagrazhdavane-na-otlichenite-uchastnitsi-v-natsionalniya-uchenicheski-konkurs-mesta-i-pamet-shte-se-provede-v-grada.html", "text": "Церемония по награждаване на отличените участници в Националния ученически конкурс „Места и памет“ ще се проведе в Кюстендил. Това съобщиха за Радио „Фокус” – Кюстендил от Регионално управление на образованието – Кюстендил. Церемонията ще се състои от 15.30 часа в залата на хотел „Стримон”. Конкурсът е посветен на 75-ата годишнина от спасяването на българските евреи. По време на церемонията ще бъдат представени и отличените изследователски проекти. Град Кюстендил е домакин на събитието като роден град на Димитър Пешев, един от българските „праведници на света“, политик с изключителен принос за спасяването на българските евреи. В конкурса са участвали ченици от VIII до XII клас. До финала са достигнали 20 екипа, в които участват общо 67 ученици от цялата страна.\r\nВенцеслав ИЛЧЕВ", "date": "2018.03.16", "title": "Кюстендил: Церемония по награждаване на отличените участници в Националния ученически конкурс „Места и памет“ ще се проведе в града"}
{"url": "http://www.focus-news.net/news/2018/03/16/2500144/sliven-golyama-chast-ot-grada-e-bez-voda-zaradi-avariya.html", "text": "Голяма част от Сливен е без вода заради авария на главен водопровод в района на бл. 10 в кв. „Клуцохор“, съобщиха от ВиК-Сливен. \r\nПоради извършване на авариен ремонт до отстраняване на аварията е прекъснато водоподаването в кварталите „Клуцохор“, „Комлука“, „Република“, „Звездите“, „Ново село“, „Българка“, „Сини камъни“, част от Вилната зона.\r\nСлед възстановяване на водоснабдяването е възможно временно повишаване мътността на водата.", "date": "2018.03.16", "title": "Сливен: Голяма част от града е без вода заради авария"}
{"url": "http://www.focus-news.net/news/2018/03/16/2500145/pazardzhik-natovareno-e-dvizhenieto-po-patya-pazardzhik-plovdiv.html", "text": "Натоварено е движението по пътя Пазарджик-Пловдив, предаде репортер на Радио „Фокус“ – Пазарджик. Пътните настилки са сухи. Патрул на „Пътна полиция“ е разположен на разклона за село Мало Конаре. Въведени са скоростни ограничения по трасето на разклоните за селата Мало Конаре, Говедаре и Цалапица.\r\nАлбена ЖИЛЕКОВА", "date": "2018.03.16", "title": "Пазарджик: Натоварено е движението по пътя Пазарджик-Пловдив"}
{"url": "http://www.focus-news.net/news/2018/03/16/2500119/daily-sabah-turskoto-razuznavane-raboti-za-izteglyaneto-na-dzhebhat-an-nusra-ot-iztochna-guta.html", "text": "Турската Национална разузнавателна служба (МИТ) планира да изтегли бойците от „Джебхат ан-Нусра“ от Източна Гута, като главната цел остава евакуацията на мирните граждани, заяви говорителят на турския президент Ибрахим Калън в интервю пред държавната телевизия TRT Haber, пише турското издание Daily Sabah.\r\nКалън е подчертал, че военните операции на сирийския режим и Русия срещу „ан-Нусра“ в Източна Гута не могат да бъдат оправдаят обстрелите срещу мирното население в обсадения район. „Не е приемливо хиляди хора да бъдат наказвани колективно, като за това се използва оправданието, че там има 300-500 терористи“, заяви Калън.\r\n„Нашата разузнавателна агенция в момента работи за изтеглянето на „ан-Нусра“ и другите елементи от Източна Гута.Нашите приятели работят, за да постигнат това, но не е много лесно“, обясни политикът.\r\nСпоред думите на Калън, обсаденият сирийски регион ще продължи да е сред приоритетите на Турция през следващите дни. „Нашият приоритет е да спрем въздушните удари“, заяви той преди срещата в Астана.\r\nТурското издание коментира, че бойците от „ан-Нусра“ са изключени от руския план за ежедневни 5-часови периоди на примирие.\r\nПревод и редакция:", "date": "2018.03.16", "title": "Daily Sabah: Турското разузнаване работи за изтеглянето на „Джебхат ан-Нусра“ от Източна Гута"}
{"url": "http://www.focus-news.net/news/2018/03/16/2500146/burgas-politsiyata-v-grada-razsledva-krazhba-na-blizo-5-000-leva-i-lichni-dokumenti-ot-avtomobil.html", "text": "Полицията в града разследва кражба на близо 5 000 лева и лични документи от автомобил, съобщават от ОДМВР-Бургас. На 15 март т.г. около 16.30 часа във Второ Районно управление - Бургас е получено съобщение от 36-годишен бургазлия, работещ като шофьор-пласьор за това, че за времето от 13.30 до 16.30 часа, докато обикалял по обекти в к-с „Възраждане“, за да ги зарежда със стока, в момент на безнадзорност и при оставени отключени врати, от служебния му микробус „Пежо Боксер“, е извършена кражба на чантичка, съдържаща сумата от около 4 140 лева ( служебни пари), около 300 лева (лични пари) и лични документи. Работата по случая продължава от служители на Второ Районно управление – Бургас.", "date": "2018.03.16", "title": "Бургас: Полицията в града разследва кражба на близо 5 000 лева и лични документи от автомобил"}
{"url": "http://www.focus-news.net/news/2018/03/16/2500147/parlamentat-reshi-regionalniyat-ministar-da-otgovarya-za-izrabotvaneto-i-poddarzhaneto-na-morskiya-prostranstven-plan-na-stranata.html", "text": "С окончателни промени в Закона за морските пространства депутатите решиха регионалният министър да отговаря за изработването и поддържането на Морския пространствен план на страната, предаде репортер на Агенция „Фокус“. Планът включва осъществяваните и бъдещите дейности по използването на морските пространства, с изключение на тези с цел отбрана или национална сигурност. Депутатите въведоха изискването планът да се публикува на интернет страницата на регионалното министерство за обществено обсъждане. Планът ще подлежи на разглеждане на всеки 10 години. Министърът ще изпраща копие от одобрения план на ЕК и на държавите от Черноморския регион. С промените се създава Консултативен съвет по въпросите на морското пространствено планиране към регионалния министър, Председател на съвета ще  бъде министърът, който със заповед ще определи и поименния му състав. Депутатите решиха за насърчаване на устойчив растеж на морската икономика и на българския черноморски регион да се прилага морско пространствено планиране. То също ще се ръководи и координира от регионалния министър.\r\nБиляна ИВАНОВА", "date": "2018.03.16", "title": "Парламентът реши регионалният министър да отговаря за изработването и поддържането на Морския пространствен план на страната"}
{"url": "http://www.focus-news.net/news/2018/03/16/2500150/sputnik-sarbiya-eksploziya-v-kosovska-mitrovitsa-neivestni-sa-hvarlili-vzrivno-ustroystvo-v-dvora-na-kashta-sobstvenost-na-sarbin.html", "text": "Неизвестни лица са хвърлили взривно устройство в двора на частна къща в Косовска Митровица, в която живеят сърбин и майка му, предава Sputnik в сръбската си редакция. \r\nИнцидентът се е случил около 22.30 часа (местно време) в четвъртък. Няма пострадали, но са нанесени материални щети, включително и на съседна къща. \r\nКосовската полиция е започнала разследване на произшествието. На място са били изпратени представители на ЕУЛЕКС и КФОР.Тереза Герова", "date": "2018.03.16", "title": "Sputnik (Сърбия): Експлозия в Косовска Митровица – неизвестни са хвърлили взривно устройство в двора на къща, собственост на сърбин"}
{"url": "http://www.focus-news.net/news/2018/03/16/2500149/veliko-tarnovo-parviyat-v-balgariya-poeziomat-shte-vdahnovyava-velikotarnovtsi-i-gosti-v-park-marno-pole.html", "text": "За поредна година Община Велико Търново се присъединява към европейската инициатива Нощ на литературата, организирана в партньорство с Чешкия културен център в България, на 9 май т. г. Това съобщиха от пресцентъра на Община Велико Търново. В Нощта на литературата ще бъдат представени произведения на знакови европейски автори, четени от известни и обичани дейци на културата и изкуствата от града. Като съпътстващо събитие, по инициатива и покана на Чешкия културен център, в града от 15 март до 27 април гостува поезиомат - джубокс за слушане на поезия, който ще бъде монтиран вляво от централния вход на парк „Марно поле“, зад Военния клуб. Поезиоматът съдържа 20 стихотворения, представени на оригиналния език и в превод на български. Репертоарът включва 21 творби на различни съвременни европейски поети, включително български, които представят страната си или съвременността като цяло, записани на звукови файлове, които се избират с бутонна система за управление. Автор на проекта е Ондржей Кобза от Чехия, а Велико Търново е първият български град, в който поезиоматът ще бъде монтиран през тази година.\r\nНа 19 март от 17:00 ч. Община Велико Търново организира събитие тип „флаш моб“, на което ще бъде представен поезиомата, а млади поети и музиканти от Велико Търново ще представят в неформална обстановка свои произведения.\r\nКаним местни поети, музиканти, хора на изкуството и любители на поезията да присъстват и  да представят свои или любими чужди произведения. (повече информация за събитието можете да намерите на страницата му във фейсбук)\r\nПоезиомат може да бъде видян в Прага (чешка ъндърграунд поезия), в Марианске Лазне и Оломоуц в Чехия, в Киев (антивоенна поезия), в Москва, Лондон и Брайтън (млади съвременни европейски поети), във Венеция (поставен специално за Архитектурното биенале), в Ню Йорк (the Beat Generation) и понастоящем се подготвя монтирането на Поезиомат в Берлин, Брюксел и Лодз. \r\nЗвуковата инсталация се основава на принципите на звуковите устройства или инструменти като мегафон и грамофон. Съоръжението е изработено от стомана. Състои се от три части, които се сглобяват, след като то е инсталирано на определено място. Вътре има електронна система, базирана на Ардуино хардуер и софтуер с отворен код. Устройството има бутонна система за управление, която позволява на всеки лесно да избере любимите си стихотворения. Това е основната функция на поезиомата. Избери стихотворение, натисни копчето, изслушай записа. \r\nЦелта на чешките автори на проекта е да се изпълни публичното пространство с художествени концепции и по този начин да позволи на хората да се докоснат до изкуството на места, на които не очакват. Това е причината да бъде внесемен поезиомат, или по-точно - поезията, на известни площади и улици, както и в зоните за почивка като парковете и междужилищните пространства. \r\nПроектът се осъществява с подкрепата на Чешките центрове в Европа.", "date": "2018.03.16", "title": "Велико Търново: Първият в България поезиомат ще вдъхновява великотърновци и гости в парк „Марно поле“"}
{"url": "http://www.focus-news.net/news/2018/03/16/2500139/evrokomisaryat-mariya-gabriel-nasilieto-nad-zhenite-i-momichetata-v-es-e-ezhednevie-a-istanbulskata-konventsiya-e-nay-vazhniyat-instrument-za-borba-s-nego.html", "text": "Насилието над жените и момичетата в ЕС е ежедневие. Това каза българският еврокомисар по цифровата икономика и общество Мария Габриел по време на Международна конференция „Сигурно бъдеще за жените – сигурно бъдеще за всички”, която се провежда под неин патронаж, предаде репортер на Агенция „Фокус“. „Темата за сигурността е водеща за европейските граждани. Ключовата дума е сигурност. Ако едната половина от обществото е насилвана, погазвана и убивана, за каква сигурност можем да говорим. Насилието над жените и момичетата в ЕС е ежедневие. Това се случва независимо от социалния произход. Има и икономическо изражение. 225 млрд. евро годишно са разходите от насилието и пропуснатите ползи. Много са лицата на насилието“, заяви Габриел. По думите ѝ в последните години сме свидетели на кибернасилие. „Жените са по-уязвими от мъжете на кибертормоз. Той се проявява много често под формата на отмъщение чрез публикуване на сексуално съдържание“, подчерта тя. Според нея Истанбулската конвенция е най-важния инструмент за борба с насилието. „Ето защо би ми се искало дебатът да продължи. Видно е, че има нужда от това. Важното е този дебат да не спира, да обменяме мнение, да обмисляме позициите „за“ и „против“. Важно е да не се поддаваме на погрешни схващания и подвеждащи аргументи. Дебатът може да бъде конструктивен. Нека да ни насочи към специфики на обществото, но нека не ни отклонява от основното - конвенцията, която е тази, която насочва погледа към предотвратяването на насилието“, посочи тя. Габриел призова конвенцията да не се възприема като инструмент за оформяне на пола и идеологията, а за жените, които стават жертва на насилие, защото са жени. „Не бива да забравяме, че условията и ролята на жените няма да се променят, ако няма поведенческа промяна, която да ни помогне да се преборим със стереотипите. Всеки един от нас има своя собствена позиция, но нека си зададем въпроса колко от нас в залата не знаят за случай с жена, жертва на насилие в своето обкръжение. Нека не губим мисълта си за тези жени, които животът е подчинен на една дума – страх. Сянката на насилието ще ги преследва цял живот. Наш дълг е да им дадем подкрепа и кураж, за да излязат от порочния кръг на насилието“, подчерта тя. Според еврокомисаря най-силният инструмент е превенцията. „Жените също имат право на кариера, финансова независимост, те са също ключови. Трябва да дадем право на една част от населението, която няма това право. Участието на жените в цифровата трансформация намалява прогресивно“, каза още Мария Габриел. \r\nЛюба АЛЕКСИЕВА", "date": "2018.03.16", "title": "Еврокомисарят Мария Габриел: Насилието над жените и момичетата в ЕС е ежедневие, а Истанбулската конвенция е най-важният инструмент за борба с него"}
{"url": "http://www.focus-news.net/news/2018/03/16/2500126/smolyan-mokri-sa-patishtata-v-oblast-smolyan-ostava-zatvoren-zaradi-srutishte-patyat-smolyan-madan.html", "text": "Мокри и проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е облачно, а температурата на въздуха е от минус 4 до 4 градуса. През нощта по високите части в областта е валял сняг, но няма образувана снежна покривка по пътните настилки. Заради срутището остава затворен пътя Смолян – Средногорци. Алтернативният маршрут за движение е пътят Рудозем – Смилян. Заради преовлажняване на почвите е повишена опасността от падащи камъни и свличане на земни маси по всички пътища в област Смолян, затова от Пътната служба апелират към шофиране с повишено внимание и съобразена скорост.\r\nОстава в сила ограничението по направленията Лъки – Рожен и Момчиловци – местност „Момина вода“, където товарните автомобили трябва да са и под 12 тона и да са без ремаркета и полуремаркета. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента.\r\nВ Смолян пътните настилки са предимно мокри. Движението по улица „Първи май“, в района на детско заведение „Зорница“ се осъществява в едната лента, заради отстраняване на канализационна авария. Мястото е сигнализирано с пътни знаци, а ремонтът трябва да приключи до 18.00 часа на 17 март. Автомобилният трафик в Смолян е по-интензивен по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.03.16", "title": "Смолян: Мокри са пътищата в област Смолян, остава затворен заради срутище пътят Смолян – Мадан"}
{"url": "http://www.focus-news.net/news/2018/03/16/2500148/evrokomisaryat-mariya-gabriel-10-ot-zhenite-sa-bili-obekt-na-nyakakva-forma-na-nasilie-onlayn-sled-15-godishna-vazrast.html", "text": "10% от жените са били обект на някаква форма на насилие онлайн след 15-годишна възраст. Това каза българският комисар по цифровата икономика и общество Мария Габриел по време на Международна конференция “Сигурно бъдеще за жените – сигурно бъдеще за всички”, която се провежда под неин патронаж, предаде репортер на Агенция „Фокус“. „Отново показваме как можем да бъдем заедно в отстояването на една кауза – за защита на жените от всички форми на насилие. Насилието ограничава пълноценното участие на жените и момичетата във всички аспекти на обществото – политически, икономически, културен и социален. 10% от жените са били обект на някаква форма на насилие онлайн след 15-годишна възраст. До 90% от т.нар жертви на порнография без консенсус са жени, а броят на случаите се увеличава. Изминалата година децата от 9 до 16 години, които са били притеснявани онлайн или са били разстроени от нещо вече е 17%, при 13% през 2010 г.“, заяви Габриел. По думите ѝ повечето от тях са момичета. „Съществува реална необходимост от насочване на средствата за превенция за безопасност. Това може би дори не са реалните данни, защото повечето от жертвите остават мълчаливи. ЕК предложи ЕС да се присъедини към Конвенцията на Съвета на Европа за превенция и защита на жертвите на насилие въз основа на пола – т.нар. Истанбулска конвенция. Създава допълнителна синергия на всички нива. Стремя се и в моя ресор да дадем повече възможности за жените“, каза още Мария Габриел. \r\nЛюба АЛЕКСИЕВА", "date": "2018.03.16", "title": "Еврокомисарят Мария Габриел: 10% от жените са били обект на някаква форма на насилие онлайн след 15-годишна възраст"}
{"url": "http://www.focus-news.net/news/2018/03/16/2500153/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "В петък Бундестагът ще гласува предложението на популистката „Алтернатива за Германия“ за въвеждане на цялостен контрол по границите на ФРГ, съобщава националният ежедневник Die Frankfurter Allgemeine Zeitung.\r\nПарламентарната фракция на партията настоява също всеки търсещ убежище, който идва от т.нар. трета сигурна страна да бъде директно отхвърлян като кандидат за закрила още на самата граница. \r\nОт редакцията подчертават, че се счита за почти сигурно отхвърлянето на предложенията на „Алтернатива за Германия“. От партията заявиха, че целта на дебата е единствено темата да бъде позиционирана публично.\r\n*** Престолонаследникът на Саудитска Арабия Мохамед бин Салман заплаши с нова надпревара във въоръжението в Близкия изток, пише британският вестник The Times.\r\nСаудитският принц бе категоричен, че ако Техеран развива ядрено оръжие, то тогава и Рияд ще се стреми към включването на такова в арсенала си. В интервю, което ще бъде излъчено по американския телевизионен канал  Мохамед бин Салман бе категоричен: „Саудитска Арабия не иска да придобие ядрена бомба, но - без съмнение, ако Иран разработи такава, ние ще го последваме възможно най-скоро\".\r\n***Служителите във френските железници са се разбрали да започнат серия от стачки, започващи от 3 април, във връзка с плановете на правителството за реформи в държавния превозвач SNCF, заявиха от ресорния профсъюз CGT, пише френската редакция на The Local.\r\nСерията от стачки ще се провежда във всеки два от пет работни дни до 28 юни, докато правителството не се откаже от плановете си, които предвиждат премахване на доживотните договори за новоназначени и други придобивки, заявиха от профсъюза след среща с четирите други профсъюза, в които членуват работниците във френските железници.\r\n„Профсъюзите не виждат желание за преговори от страна на правителството... както и за поемане на отговорност за интензивния и продължил много дълго конфликт“, заяви Лоран Брюн, ръководител на CGT.\r\n***Премиерът на Португалия Антонио Коща заяви пред европейския парламент, че бъдещата стабилност на единната европейска валута продължава да е изправена пред риск, пише EU Observer.\r\nВ изказване пред полупразна зала, министър-председателят социалист предупреди срещу самодоволство в разрешаването на, както той се изрази, структурните слабости на еврозоната.\r\n„Докато икономическия и валутния съюз продължава да е незавършен, ще продължи да има риск от кризи“, заяви Коща.\r\nНеговата реч беше част от серия дебати за бъдещето на Европа и целеше да представи Португалия в нова светлина, като страна, която е успяла да излезе от дълговата криза през 2008 година с голям растеж, комбиниран със силна социална политика.\r\n„В Португалия измислихме алтернатива на политиката на остеритет, фокусирана върху по-високия растеж, повече и по-добри работни места и по-високо качество“, добави той.", "date": "2018.03.16", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/03/16/2500155/shumen-ustanoven-e-izvarshitel-na-krazhba-na-10-000-leva-ot-chasten-dom-v-grada.html", "text": "След прецизна работа криминалисти от Районно управление на МВР-Шумен установиха извършителя на кражба на сумата от 10 000 лева от частен дом в Шумен. Това съобщиха от МВР-Шумен. На 13 март 26-годишен мъж  е подал сигнал в полицията, че установил липса на голяма сума от апартамент на ул.“Марица“, който обитава. По негови данни кражбата била извършена за времето от 10:30 часа на 11 март до 00:30 часа на 12 март. Неизвестен проникнал в квартирата на С.Т. и извършил кражба на 10 000 лева. След получения сигнал в полицията, и предприетите незабавни действия на криминалисти, извършителят бил установен. Това е Я. Т. /24 г./ от Шумен. Част от сумата била възстановена на потърпевшия. Работата по случая продължава.", "date": "2018.03.16", "title": "Шумен: Установен е извършител на кражба на 10 000 лева от частен дом в града"}
{"url": "http://www.focus-news.net/news/2018/03/16/2500156/vazmozhni-sa-vremenni-prekasvaniya-na-elektrozahranvaneto-na-teritoriyata-na-sofiya-grad-v-perioda-19-23-mart.html", "text": "Възможни са временни прекъсвания на електрозахранването на територията на София-град в периода 19-23 март. Това съобщиха от пресцентъра на ЧЕЗ. „ЧЕЗ Разпределение“ осъществява амбициозна инвестиционна програма за подобряване на услугите за своите клиенти.  Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други.  Успешната реализация на тези мерки налага кратковременни прекъсвания на електрозахранването. \r\nВъв връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 19 - 23 март 2018 г.  включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върxу които са извършвани планирани дейности. СОФИЯ ГРАД   Община Банкя   \r\nНа 20.03.2018 г. /09:00 - 16:30 ч./ -  Банкя, Общ. Столична: 11-та, Александър Стамболийски, Габър, Горски Път, Гоце Делчев, Даме Груев, Детелина, Зорница, Излет, Йордан Йовков, местност Селище, Никола Йонков Вапцаров, Огражден, Ручей, Селище, Топлика\r\nНа 20.03.2018 г. /09:00 - 16:30 ч./ -  София: Никола Й.Вапцаров \r\nНа 20.03.2018 г. /09:15 - 13:30 ч./ -  Банкя, Общ. Столична: Витоша/М.Палаузов/, Гургулят, Теменуга I, Христо Смирненски, Царибродска/Г.Димитров/, Юрий Гагарин\r\nНа 20.03.2018 г. /09:15 - 13:30 ч./ -  София: Витоша / Филиповци \r\nНа 20.03.2018 г. /12:00 - 16:30 ч./ -  Банкя, Общ. Столична: Восток, Есперанто, Петко Д.Петков, Теменуга I, Христо Смирненски, Царибродска/Г.Димитров/\r\nНа 21.03.2018 г. /12:30 - 16:30 ч./ -  Банкя, Общ. Столична: Варна, Стефан Стамболов/Будишин/ \r\nНа 22.03.2018 г. /09:00 - 13:30 ч./ -  Банкя, Общ. Столична: 11-та, IX Кв.43а, Александър Стамболийски, Иван Вазов, Княз Борис I/Д.Благоев/, Майор Коста Паница/Толбухин, Трапезица, УПИ I-За Парк Кв.82, УПИ II-2419, Цар Симеон\r\nНа 22.03.2018 г. /09:00 - 13:30 ч./ -  София: Майор Юрий Гагарин \r\nНа 22.03.2018 г. /12:15 - 16:30 ч./ -  Банкя, Общ. Столична: Баба Тонка, Бели Брег, В.З.Бели Брег, Вз Бели Брег ул.Радост, Елин Пелин, Звън, Летоструй/Антон Иванов/, Луноход, Мир, Никола Обретенов, Радост/Малчика/, Рудозем, Сердика, Слънчев Бряг, Стефан Стамболов/Будишин/\r\nНа 22.03.2018 г. /12:15 - 16:30 ч./ -  Иваняне: Богданов Дол \r\nНа 22.03.2018 г. /12:15 - 16:30 ч./ -  София: Радост \r\nНа 23.03.2018 г. /09:15 - 13:30 ч./ -  Банкя, Общ. Столична: Александър Стамболийски, Булаир, ПИ № 682 От УПИ І, Кв.82, Пл. Република, Разтоварищна, Стефан Стамболов/Будишин/, ХхIV -731 А Кв. 80, Цар Освободител\r\nНа 23.03.2018 г. /09:15 - 13:30 ч./ -  София: 1-ва, Стефан Стамболов/Георги Ки \r\nНа 23.03.2018 г. /12:15 - 16:30 ч./ -  Банкя, Общ. Столична: Бреза, Варна, Върба, Камчия/25-та/, Карамфил, Малина, Орех, Пожаревски Път, Райко Даскалов, Скакач, Тунджа/Газибарска/, Хумата, Язовирски Път\r\nНа 23.03.2018 г. /12:15 - 16:30 ч./ -  София \r\nНа 24.03.2018 г. /11:00 - 15:00 ч./ -  Банкя, Общ. Столична: Вършец, Несебър, Пейо Яворов, Стефан Стамболов/Будишин/, Хисаря\r\nНа 24.03.2018 г. /11:00 - 15:15 ч./ -  Банкя, Общ. Столична: XI-236 Кв.1356, Априлци, Балчик, Варна, Варна, Варна, Вердикалска Река, Кв.Св.Стефан, Лом, Москва, Несебър, Пейо Яворов, Поморие, Синеморец, Созопол, Стефан Стамболов/Будишин/, Стефан Стамболов/Будишин/, Тутракан\r\nНа 24.03.2018 г. /11:00 - 15:15 ч./ -  София: 1-ва Община Витоша   \r\nНа 23.03.2018 г. /10:00 - 16:00 ч./ -  София: 505/Драгалевци/, 506/Драгалевци/, 507-ма/В.З. Симеоново-Драгаревци/, 508/Драгалевци/, 509-та /В.З.Симеоново - Драгалевци/, 510-та /В.З.Симеоново - Драгалевци/, В.З. Симеоново - Драгалевци, Павел Дованлийски, Преспанските Камбани/505/В.З.Симеоново-Драгалевци/, Проф.Йордан Иванов/508//В.З.Симеоново-Драгалевци/, Христо Бръзицов/506//В.З.Симеоново-Драгалевци/\r\nНа 19.03.2018 г. /09:00 - 16:30 ч./ -  София: Грамос, Планинец, Райска Градина/Аврора/, Цар Борис III/Девети Септ.\r\nНа 20.03.2018 г. /09:00 - 16:15 ч./ -  София: местност Черния Кос \r\nНа 20.03.2018 г. /09:30 - 16:00 ч./ -  София: Александър Пушкин, Ботко Войвода/611/, Боянска Песен/774/, Боянска Река, Гърдова Глава, Иваница Данчев, Карамфил, Маломир, местност Гърдова Глава, Панорамен Път, Панчерица, Резньовете, Резньовете/Денчо Минков/, Чукар\r\nНа 21.03.2018 г. /09:30 - 15:30 ч./ -  София: Белмекен, Пирин \r\nНа 22.03.2018 г. /09:15 - 16:30 ч./ -  София: Местн.Офелиите, Парк Витоша, Планина Витоша \r\nНа 22.03.2018 г. /09:30 - 15:30 ч./ -  София: Знаме на Мира, Пелистер, Пирин , Света Екатерина/Катюша/\r\nНа 22.03.2018 г. /13:00 - 14:00 ч./ -  София: Грамос, Дъбова Гора, Еровете, Лунна Папрат/669/, местност Гърдова Глава, Планинец, Прохлада\r\nНа 23.03.2018 г. /09:00 - 13:30 ч./ -  София: Черни Връх \r\nНа 23.03.2018 г. /09:30 - 15:30 ч./ -  София: Света Екатерина/Катюша/ Община Връбница   \r\nНа 19.03.2018 г. /09:20 - 15:15 ч./   На 20.03.2018 г. /09:20 - 15:15 ч./ -  София: Връбница-2, Надежда 6 \r\nНа 22.03.2018 г. /09:00 - 12:00 ч./ -  София: ул.Ален Мак;Ул.Подеда;Ул.Петуния \r\nНа 22.03.2018 г. /14:00 - 16:15 ч./ -  София: 2-ра/Обеля/, 266-та/Обеля/, 273-та/Връбница/, 275-та/Обеля/, VI-2091,Кв.3, Бак. Ф-Ка УПИ ХІV-1118,1956,2047, Обелско Шосе, Обеля, Обеля 2, Панчо Владигеров, УПИ IV-1001 Кв.30Община Възраждане   \r\nНа 19.03.2018 г. /08:30 - 16:30 ч./ -  София: Антим I, Възраждане, Пиротска/Трети Април/, Софроний Врачански, Средна Гора, Странджа, Тодор Александров/Н.Цанов/, Христо Ботев, Христо Ботев\r\nНа 20.03.2018 г. /08:30 - 16:30 ч./ -  София: Антим I, Иларион Макариополски, Сливница, Софроний Врачански, Средна Гора, Странджа, Цар Симеон\r\nНа 21.03.2018 г. /08:30 - 16:00 ч./ -  София: Царибродска \r\nНа 21.03.2018 г. /08:30 - 16:30 ч./ -  София: Димитър Петков, Зайчар \r\nНа 21.03.2018 г. /09:30 - 15:15 ч./ -  София: Осогово/Пело Пеловски/, Шар Планина \r\nНа 22.03.2018 г. /08:30 - 16:30 ч./ -  София: Зона Б-18 \r\nНа 23.03.2018 г. /08:30 - 16:30 ч./ -  София: Александър Стамболийски, Александър Стамболийски, Средна ГораОбщина Изгрев   \r\nНа 19.03.2018 г. /09:00 - 16:00 ч./ -  София: Дианабад, Драган Цанков , Елемаг, Пимен Зографски \r\nНа 20.03.2018 г. /09:00 - 16:00 ч./ -  София: 132-ра/Изгрев/, Вилко Радински, Дианабад, Драган Цанков, Елемаг, Пимен Зографски\r\nНа 21.03.2018 г. /08:00 - 16:00 ч./   На 22.03.2018 г. /09:00 - 16:00 ч./ -  София: 132-ра/Изгрев/, Вълко Радински \r\nНа 21.03.2018 г. /09:00 - 16:00 ч./ -  София: 132-ра/Изгрев/, Вълко Радински , Дианабад, Драган Цанков, Елемаг, Пимен Зографски\r\nНа 22.03.2018 г. /09:30 - 16:00 ч./   На 23.03.2018 г. /09:30 - 16:00 ч./ -  София: Люлякова Градина \r\nНа 23.03.2018 г. /09:00 - 15:00 ч./ -  София: Изток 13 \r\nНа 23.03.2018 г. /09:00 - 16:00 ч./ -  София: 132-ра/Изгрев/, Вълко Радински, Дианабад, Драган Цанков, Елемаг, Пимен ЗографскиОбщина Илинден   \r\nНа 19.03.2018 г. /09:00 - 12:30 ч./ -  София: Кукуш/Кирил Пчелински/ \r\nНа 19.03.2018 г. /09:00 - 16:00 ч./ -  София: Захарна Фабрика, Захарна Фабрика, Захарна Фабрика \r\nНа 20.03.2018 г. /09:00 - 16:00 ч./ -  София: Захарна Фабрика, Захарна Фабрика, Захарна Фабрика, Захарна Фабрика, Захарна Фабрика\r\nНа 22.03.2018 г. /08:30 - 16:30 ч./ -  София: Димитър Петков, Пиротска/Трети Април/ \r\nНа 22.03.2018 г. /09:00 - 16:00 ч./ -  София: Захарна Фабрика, Захарна Фабрика \r\nНа 23.03.2018 г. /09:00 - 16:00 ч./ -  София: Захарна Фабрика \r\nНа 24.03.2018 г. /08:30 - 11:00 ч./ -  София: Александър Стамболийски, Илинден, Индже Войвода, Индже Войвода, Константин Величков, Парк Света Тройца, Пиротска/Трети Април/, Пиротска/Трети Април/, Света Троица/Вълчо Иванов/, Света Троица/Вълчо Иванов/, Тодор Александров/Н.Цанов/, Тодор Александров/Н.Цанов/, Царица ЙоаннаОбщина Искър   \r\nНа 19.03.2018 г. /09:00 - 16:00 ч./   На 20.03.2018 г. /09:00 - 16:00 ч./ -  София: Дружба, Дружба 1, Канала \r\nНа 19.03.2018 г. /13:00 - 16:30 ч./ -  София: Дружба, Дружба 1 \r\nНа 20.03.2018 г. /13:00 - 16:30 ч.; 13:00 - 16:30 ч./ -  София: Гара Искър \r\nНа 21.03.2018 г. /09:00 - 16:00 ч./ -  София: Дружба 1, Канала \r\nНа 22.03.2018 г. /09:00 - 16:00 ч./   На 23.03.2018 г. /09:00 - 16:00 ч./ -  София: Дружба, Канала Община Красна Поляна   \r\nНа 19.03.2018 г. /08:30 - 16:30 ч./ -  София: 307-ма/Красна Поляна/, 308-ма/Красна Поляна/, 309-та/Красна Поляна/, 734-та/Красна Поляна/, Банско, Бул. Суходолска, М. Факултета, Владимир Куртев/Калитко/, Книжовник, Павел Шатев/Докер/, Суходолска\r\nНа 20.03.2018 г. /09:00 - 16:30 ч./ -  София: 313-та/Красна Поляна/, 316-та/Красна Поляна/, Възкресение/Стоян Лепоев/, Дръстър, Елисейна, Иван Гарванов/Бръшл-Воронеж, Книжовник, Лвов, Метковец\r\nНа 21.03.2018 г. /09:00 - 16:30 ч./ -  София: 318-та/Красна Поляна/, 349-та/Красна Поляна/, Борис Сарафов/Народна Воля/, Владимир Куртев/Калитко/, Възкресение/Стоян Лепоев/, Георги Папанчев/Отличник/, Иван Гарванов, Иван Гарванов/Бръшл-Воронеж, Кирил Григоров/Активист/, Книжовник, Лвов, Метковец, Павел Шатев/Докер/\r\nНа 22.03.2018 г. /09:00 - 16:00 ч./ -  София: 321-ва/Красна Поляна/, Банско, Борис Сарафов/Народна Воля/, Владимир Куртев/Калитко/, Възкресение/Стоян Лепоев/, Иван Гарванов/Бръшл-Воронеж, Книжовник, Метохия, Павел Шатев/Докер/Община Красно Село   \r\nНа 19.03.2018 г. /09:00 - 16:00 ч./ -  София: Белите Брези, Борово, Дойран \r\nНа 20.03.2018 г. /09:00 - 16:00 ч./ -  София: Дойран, Красно Село, Лерин, Смърч \r\nНа 20.03.2018 г. /10:00 - 14:00 ч./ -  София: Ген. Скобелев, Христо Ботев \r\nНа 21.03.2018 г. /09:00 - 16:00 ч./ -  София: Тодор Каблешков, ул.”Люлин Планина \r\nНа 22.03.2018 г. /09:00 - 16:00 ч./ -  София: Родопски Извор, Солун \r\nНа 23.03.2018 г. /09:00 - 16:00 ч./ -  София: Смърч Община Кремиковци   \r\nНа 19.03.2018 г. /09:00 - 16:15 ч./   На 20.03.2018 г. /09:00 - 16:15 ч./   На 21.03.2018 г. /09:00 - 16:15 ч./   На 22.03.2018 г. /09:00 - 16:15 ч./   На 23.03.2018 г. /09:00 - 16:15 ч./ -  Долни Богров: 1, 10, 15, 16, 3, 35, 4, 5, ІХ-356 Кв.18 \r\nНа 19.03.2018 г. /09:00 - 16:15 ч./   На 20.03.2018 г. /09:00 - 16:15 ч./   На 21.03.2018 г. /09:00 - 16:15 ч./   На 22.03.2018 г. /09:00 - 16:15 ч./   На 23.03.2018 г. /09:00 - 16:15 ч./ -  София: Долни Богров, Кремиковци \r\nНа 19.03.2018 г. /09:15 - 13:00 ч./ -  София \r\nНа 21.03.2018 г. /09:15 - 13:00 ч./ -  Враждебна \r\nНа 21.03.2018 г. /09:15 - 13:00 ч./ -  София: Враждебна Община Лозенец   \r\nНа 19.03.2018 г. /10:00 - 14:00 ч./ -  София: Симеоновско Шосе/Вол.Шосе/ \r\nНа 20.03.2018 г. /09:00 - 16:00 ч./ -  София: Димитър Хаджикоцев \r\nНа 20.03.2018 г. /12:30 - 14:00 ч./ -  София: Могилата \r\nНа 20.03.2018 г. /14:00 - 16:00 ч./ -  София: 410-та, ІІІ-335,1275,кв.142, Гоце Делчев/Емил Марков/, ПИ 681 Кад.Лист.642, Черни Връх\r\nНа 21.03.2018 г. /09:30 - 15:00 ч./ -  София: Липа, Лозенец, Розова Долина, ул.Гребен /Ул.Розова Долина\r\nНа 22.03.2018 г. /09:00 - 16:00 ч./ -  София: Вишнева Община Люлин   \r\nНа 19.03.2018 г. /09:20 - 15:15 ч./   На 20.03.2018 г. /09:20 - 15:15 ч./ -  София: Люлин 8, Люлин 8 \r\nНа 21.03.2018 г. /09:20 - 15:15 ч./   На 22.03.2018 г. /09:20 - 15:15 ч./ -  София: Люлин, Люлин 8 \r\nНа 22.03.2018 г. /09:45 - 13:15 ч./ -  София: Люлин 5 \r\nНа 23.03.2018 г. /08:15 - 16:00 ч./ -  София: Бабин Кладенец, Банска Река, Божко Димитров, Детелина, Земеделска / Филиповци, Кутлина, Нов Живот / Филиповци/, Спортист, Филиповци\r\nНа 23.03.2018 г. /09:00 - 12:00 ч./ -  София: Люлин, Люлин / Филиповци, Филиповци, Филиповци ПИ 68134.4369.27\r\nНа 23.03.2018 г. /09:20 - 15:15 ч./ -  София: Люлин , Люлин 10, Люлин 8 \r\nНа 23.03.2018 г. /12:30 - 16:30 ч./ -  София: 729-та, 729-та/Витоша/, 730-та, 731-ва, Банско Шосе, Европа/Баба Парашкева/, Милево Ханче ПИ 285, Република, Република 2, Шосе Банкя\r\nНа 23.03.2018 г. /13:00 - 16:30 ч./ -  София: Кв. Филиповци, Люлин / Филиповци, Люлин 5, Околовръстен Път, Трети Март, ФилиповциОбщина Младост   \r\nНа 19.03.2018 г. /08:00 - 16:15 ч./   На 20.03.2018 г. /08:00 - 16:15 ч./   На 23.03.2018 г. /08:00 - 16:15 ч./ -  София: Младост 3 \r\nНа 19.03.2018 г. /08:00 - 16:30 ч./ -  София: Младост 1 \r\nНа 19.03.2018 г. /08:15 - 16:30 ч./ -  София: Младост 2 \r\nНа 20.03.2018 г. /08:00 - 16:30 ч./ -  София: Младост 3, Младост 3, Младост 3, Младост 3 ПИ 68134.4093.4162\r\nНа 21.03.2018 г. /08:00 - 16:30 ч./ -  София: Младост 1, Младост 1, Младост 1 \r\nНа 23.03.2018 г. /08:00 - 16:30 ч./ -  София: Александър Малинов, ул.Ал.Малинов 1, Академия Мвр, Жк Младост\r\nНа 23.03.2018 г. /08:00 - 16:30 ч./ -  София: Асен Йорданов/Хо Ши Мин/, М-Къро - 1 Част, Младост \r\nНа 23.03.2018 г. /08:15 - 16:30 ч./ -  София: Александър Малинов Община Надежда   \r\nНа 19.03.2018 г. /09:00 - 12:00 ч./ -  София: Доло / Требич/ Община Нови Искър   \r\nНа 21.03.2018 г. /12:00 - 16:30 ч./ -  Доброславци: Борова Гора, Валога, Воденицата, Гардения, Доброславско Шосе/Гергин Ил, Здравец/Първан Пижов/, Космонавт, Летец, М.У Полето, Имот № 102004, Масларска, Монова Могила/Симеон Ангелк, Паметника, Парашутист, Сълзица, УПИ I-830 , Кв. 52а, Ширината, Шумка/Борислав Занев/\r\nНа 19.03.2018 г. /08:30 - 12:30 ч./ -  Нови Искър: Богдан Войвода/Червена Гвар, Две Могили, Деко Бебев/Ремсист/, Дядо Стоил, Иван Вазов/Радка Танева/, Иван Фелдшера, Йове Войвода, Кумарица, Маргарита, Оборище, Поп Боне Найденов/Павел Даш, Ропотамо, Св.Климент Охридски/Ангел О, Светлина, Стадион, Стефан Караджа, Хаджи Димитър/Бузлуджа/\r\nНа 19.03.2018 г. /08:30 - 12:30 ч./ -  София: Светлина \r\nНа 19.03.2018 г. /12:00 - 16:30 ч./ -  Нови Искър: 127-ма, Банска, Зенит, Калиакра, Кв.Кумарица, ул.Хаджи Димитър, Кв.Кумарица-Площада, Кумарица, Летец, ПИ 00357.513.4, ПИ 00357л5358л1102, Площад Свети Дух, Средец, Стое Джуров/Тракторист/, Хаджи Димитър/Бузлуджа/\r\nНа 19.03.2018 г. /12:00 - 16:30 ч./ -  София: Бузлуджа \r\nНа 19.03.2018 г. /13:00 - 16:30 ч. по искане на \"ЕСО\" ЕАД/ -  София \r\nНа 20.03.2018 г. /08:30 - 12:00 ч./ -  Нови Искър: Искърско Дефиле \r\nНа 20.03.2018 г. /08:30 - 16:30 ч./ -  Нови Искър: 127-ма, Вировете, Две Могили, Зимница, Искърско Дефиле, Китка, Коце Петров Бургов/Антон Ив, Кумарица, Кътински Път, Невен, Отдих, Плиска, Светлина, Шопска\r\nНа 20.03.2018 г. /12:30 - 16:30 ч./ -  Нови Искър: Божур/Комуна/, Вечерница/Аврора/, Гина Кунчева/Шопска Комуна/, Иглика, Искърско Дефиле, Курило, Малко Бърдо, Мартеничка, Момина Сълза, Нов Живот, Преслав, Роден Кът, Смагово/Прогрес/, Търговска\r\nНа 20.03.2018 г. /12:30 - 16:30 ч./ -  София: 1-ва, Търговска \r\nНа 21.03.2018 г. /08:45 - 12:00 ч./ -  Нови Искър: В.З. Кореа, Вз.Радеви Круши, Гниляне, местност Радеви Круши, Минзухар, Пл.№165 и 166 В.З.Кореа\r\nНа 21.03.2018 г. /12:00 - 16:30 ч./ -  Нови Искър: Здравец \r\nНа 22.03.2018 г. /12:30 - 16:30 ч./ -  Нови Искър: 00357.5350.545, 127-ма, Баба Тонка/Иван Парев/, Беласица, Бреза, Бял Крем, Веслец, Витоша, Върбовка, Гина Кунчева/Шопска Комуна/, Искърско Дефиле, Козница, Копривщица, Лале, Момина Сълза, Пламък, Пролет, Розова Долина, Топола, Хризантема\r\nНа 22.03.2018 г. /12:30 - 16:30 ч./ -  София: Бреза \r\nНа 23.03.2018 г. /08:30 - 12:00 ч./ -  Нови Искър: Брястовете, Димитър Вачев/Сърп и Чук/, Заводско Шосе, Зенит, Кътински Път, Лозарски Път, Момина Сълза, Невен, Отдих, Спас Бенев/Червена Звезда/, ШопскаОбщина Оборище   \r\nНа 19.03.2018 г. /09:00 - 16:15 ч./ -  София: Врабча \r\nНа 19.03.2018 г. /09:00 - 16:30 ч./ -  София: Врабча/Волов и Врабча \r\nНа 19.03.2018 г. /09:30 - 15:30 ч./   На 20.03.2018 г. /09:30 - 15:30 ч./ -  София: Евлоги и Христо Георгиеви \r\nНа 20.03.2018 г. /08:15 - 16:30 ч./ -  София: Георги Бенковски, Оборище \r\nНа 20.03.2018 г. /09:15 - 16:30 ч./ -  София: 11-ти Август \r\nНа 21.03.2018 г. /09:15 - 16:30 ч./ -  София: Княз Дондуков , Кракра \r\nНа 22.03.2018 г. /09:00 - 16:15 ч./ -  София: Искър \r\nНа 22.03.2018 г. /09:15 - 16:30 ч./ -  София: Стара Планина \r\nНа 23.03.2018 г. /08:15 - 16:30 ч./ -  София: Екзарх Йосиф, Искър Община Овча Купел   \r\nНа 21.03.2018 г. /09:00 - 16:15 ч.; 09:00 - 10:30 ч.; 15:00 - 16:15 ч./ -  Мало Бучино: 16, 46721.3581.698.2, XIX - 700, Бански Път, Бенковска/В.З.Симоница/, Бор/9-та/, Борис Найденов/11-та/, Боян Б.Костов/4-та/, Бузлуджа/В.З.Симоница/, Васил Левски/В.З.Симоница/, Вид/В.З.Пладнище/, Витоша/7-ма/, Демокрация/3-та/, Димотика, Дъб/13-та/, Еделвайс/6-та/, Искър/В.З.Пладнище/, Кокиче, Кольо Фичето, Ком/10-та/, Липа/12-та/, Люлин/2-ра/, М. Извън Селото, Малобучински Път/Ман.Дол/, Милин Камък/В.З.Симоница/, Мургаш/В.З.Пладнище/, Никола Петков/8-ма/, Овча Могила, Орлица, Осъм, Пирин/В.З.Пладнище/, Раковска/В.З.Симоница/, Рила, Родопи/В.З.Пладнище/, Свежест, Селище, Стара Планина/5-та/, Стефан Караджа/В.З.Симоница, Стопански Двор, Странджа, Тих Кът, УПИ VI-1028, Кв.18, Филип Б.Костов/1-ва/, Хаджи Димитър/В.З.Симоница/, Христо Ботев/В.З.Симоница/, Янтра/В.З.Пладнище/\r\nНа 19.03.2018 г. /09:00 - 12:00 ч./ -  София: 315-та /Барите/, Барите, Гайтанци, Монтевидео/Пионерски Път/\r\nНа 19.03.2018 г. /09:00 - 12:00 ч./ -  София: Извор, Никола Петков/П.Напетов/, Планиница, Топло Изворче, Фиданка/Селиолу/\r\nНа 19.03.2018 г. /09:00 - 16:00 ч./   На 20.03.2018 г. /09:00 - 16:00 ч./   На 21.03.2018 г. /09:00 - 16:00 ч./   На 22.03.2018 г. /09:00 - 16:00 ч./   На 23.03.2018 г. /09:00 - 16:00 ч./ -  София: Белите Борове, Поглед, Равнище/Кънчо Стоилов/ \r\nНа 19.03.2018 г. /09:00 - 16:15 ч./   На 20.03.2018 г. /09:00 - 16:15 ч./   На 22.03.2018 г. /09:00 - 16:15 ч./   На 23.03.2018 г. /09:00 - 16:15 ч./ -  София: 1-ва, 646-та/Овча Купел/, 752-ра/Овча Купел/, Диамант/Горна Баня/, Димитър Шишманов/446-та/, ПИ 251,К.Л.420,М.Киселица, Роза, УПИ ХХVІІ-3,Кв.93,М.Горна Баня\r\nНа 19.03.2018 г. /09:00 - 16:30 ч./   На 20.03.2018 г. /09:00 - 16:30 ч./   На 21.03.2018 г. /09:00 - 16:30 ч./   На 22.03.2018 г. /09:00 - 16:30 ч./   На 23.03.2018 г. /09:00 - 16:30 ч./ -  София: 746-та/Овча Купел/, Каменица, Каменица,Упи IV-102,Кв.59, Обзор\r\nНа 19.03.2018 г. /09:15 - 16:15 ч./   На 20.03.2018 г. /09:15 - 16:15 ч./   На 21.03.2018 г. /09:15 - 16:15 ч./   На 22.03.2018 г. /09:15 - 16:15 ч./   На 23.03.2018 г. /09:15 - 16:15 ч./ -  София: Вейниците, Горна Баня, Каменица, Перуника, Перуника/Ол.Кошевой/, Тихи Кът, Урал\r\nНа 19.03.2018 г. /09:30 - 12:00 ч./ -  София: Гладиола, Гръстниче, Дон, Еделвайс/Общ.Овча Купел/, Лотос, Проф.Никола Милев, Синьо Езеро\r\nНа 19.03.2018 г. /09:30 - 15:30 ч./ -  София: Овча Купел \r\nНа 19.03.2018 г. /12:30 - 16:00 ч./ -  София: 756-та/Овча Купел/, 759-та/Овча Купел/, 760-та/Овча Купел/, XVIII-21 Кв.96, Бисерно Изворче/Горна Баня/, Бойчо Бойчев, Горна Баня, Лозище, Люлинска Котловина, Николай Хрелков, Околовръстен Път, Подлозище, УПИ Vііі-208,Кв.1,К.Л.397,М.Подлозище, Цветна Градина\r\nНа 20.03.2018 г. /09:00 - 10:15 ч.; 15:00 - 16:30 ч./ -  София: местност Суходол, Суходол \r\nНа 20.03.2018 г. /09:00 - 16:30 ч./ -  Мало Бучино: Мно \r\nНа 20.03.2018 г. /09:15 - 12:00 ч./ -  София: 756-та/Овча Купел/, 757-ма/Овча Купел/, 758-ма/Овча Купел/, 759-та/Овча Купел/, XVII-1, Кв.96, Горна Баня, Гръстниче, Дон, Лозище, Лотос, Николай Хрелков, Перуника/Ол.Кошевой/\r\nНа 20.03.2018 г. /09:30 - 12:00 ч./ -  София: Дон \r\nНа 20.03.2018 г. /09:30 - 15:30 ч./   На 23.03.2018 г. /09:30 - 15:30 ч./ -  София: Овча Купел 1 \r\nНа 21.03.2018 г. /09:00 - 10:30 ч./ -  София: 1-ва, 413-та, Асен Йорданов/486-та/, Демокрация, Искър, Кокиче, Колю Фичето, Милин Камък, Мургаш, Овча Купел, Пирин, Рила/Вас.Главинов/, Родопи, С.Мало Бучино,УпиххіV-702,Кв.4а, Странджа\r\nНа 21.03.2018 г. /09:00 - 16:15 ч./ -  София: 1-ва, 1-ва, 413-та, 646-та/Овча Купел/, 752-ра/Овча Купел/, Асен Йорданов/486-та/, Демокрация, Диамант/Горна Баня/, Димитър Шишманов/446-та/, Искър, Кокиче, Колю Фичето, Милин Камък, Мургаш, Овча Купел, ПИ 251,К.Л.420,М.Киселица, Пирин, Рила/Вас.Главинов/, Родопи, Роза, С.Мало Бучино,УпиххіV-702,Кв.4а, Странджа, УПИ ХхVіі-3,Кв.93,М.Горна Баня\r\nНа 21.03.2018 г. /15:00 - 16:15 ч./ -  София: 1-ва, 413-та, Асен Йорданов/486-та/, Демокрация, Искър, Кокиче, Колю Фичето, местност Суходол, Милин Камък, Мургаш, Овча Купел, Пирин, Рила/Вас.Главинов/, Родопи, С.Мало Бучино,УпиххіV-702,Кв.4а, Странджа, СуходолОбщина Панчарево   \r\nНа 20.03.2018 г. /08:00 - 16:30 ч./ -  Враня \r\nНа 20.03.2018 г. /08:00 - 16:30 ч./ -  София: Враня \r\nНа 20.03.2018 г. /08:15 - 16:00 ч./ -  София: Дворец Врана \r\nНа 20.03.2018 г. /09:30 - 16:00 ч./   На 21.03.2018 г. /09:30 - 16:00 ч./ -  Бистрица, Общ. Столична: 3-ти Март, Ііі-234, Богдана, В.З. Бистрица - Разширение, Вилна Зона Бистрица, Витоша, Гората, Иглика, М.В.З.Бистрица Вила Бреза, М.В.З.Бистрица Вила Морена, Просвета/Комсомолска/, Стефан Стамболов/Ник.Попов/, УПИ І-254,Кв.42а, Чучулига\r\nНа 20.03.2018 г. /09:30 - 16:00 ч./   На 21.03.2018 г. /09:30 - 16:00 ч./ -  София: Незабравка/В.З. Бистрица/, ул. Незабравка \r\nНа 20.03.2018 г. /09:45 - 10:30 ч./ -  София: 1-ва/Студентска/, 11-та, 492,Кв,31-Панчерево, XVIII 115 М.Враня Лозен Триъг., Ам Тракия До Мотел Черна Котка, Борис Христов/Фильо Запрано, Бяло Поле, Враня, Враня, Враня-Лозен-Триъгълника, Гара Искър, М-Ст Стопански Двор, УПИ II - 1553, М. Врана Лозен Триъгълника УПИ, местност Враня, Околовръстен Път, Пловдивско Шосе, Рила/В.З.Врана-Лозен-Триъгълника/, Родопи, Стопански Двор, ул. Стар Лозенски Път, ХІ-292, ХІ-426, Христофор Колумб, Цариградско Шосе/Тракия/\r\nНа 20.03.2018 г. /09:45 - 10:30 ч.; 15:45 - 16:30 ч./ -  Герман: Вилна Зона Враня, Дружба/23-та/, Иглика/7-ма/, Кокиче/4-та/, Липа/10-та/, Минзухар/6-та/, Младежка/12-та/, Осми Март/15-та/, Старата Чешма/Апостол Янков, Старият Път, Явор/9-та/\r\nНа 20.03.2018 г. /09:45 - 10:30 ч.; 15:45 - 16:30 ч./ -  Казичене: Местн. Дявалско Круше, Александър Стамболийски, Аличо/Траян Кардашки/, Вп 52150, Гарата, Местн. Дяволско Круше, Серафим Стоев, Стопански Двор\r\nНа 20.03.2018 г. /09:45 - 10:30 ч.; 15:45 - 16:30 ч./ -  Лозен, Общ. Столична: 44063,6207,4430, 44063.6201.33 М.Садина, Арда/В.З.Врана-Лозен/, Бяло Море/В.З.Врана-Лозен/, Веслец/В.З.Врана-Лозен/, Вилна Зона Враня, Вилна Зона Враня Триъгълника, Висо/В.З.Врана-Лозен/, Ерма/В.З.Врана-Лозен/, Люлин Планина/В.З.Врана-Лоз, М.Врана Лозен Триъгълника, М.Мала Круша, Марица/В.З.Врана-Лозен/, Местн.Крушите, местност Висо, ПИ 44063.6207.4748 М.Висо, Рила/В.З.Врана-Лозен/, Родопи/В.З.Врана-Лозен/, Ропотамо/В.З.Врана-Лозен/, Стар Лозенски Път, Стара Планина/В.З.Врана-Лоз, Стопански Двор Горни Лозен, Съединение/Георги Димитров/, УПИ VІІ-290, Кв.4 Вз Враня-Лозен, УПИ XVI-168 Кв.17, УПИ ІІ 351 Кв.19, Хх-4492,4493, 4494, Черно Море/В.З.Врана-Лозен/\r\nНа 20.03.2018 г. /09:45 - 10:30 ч.; 15:45 - 16:30 ч./ -  Панчарево: 3-та/В.З.Малинова Долина/, М.Враня Лозен Триъгълника ПИ 44063.6207.4777\r\nНа 20.03.2018 г. /10:00 - 10:30 ч./ -  София: 1-ва, Враня, Горубляне, Гродно, Дружба 2, Елемаг, Индустриална, Инж.Георги Белов, Искърско Шосе, Младост 3, Нпз Изток УПИ Хіі-4290, Обиколна, Обреща, Павел Красов / Горубляне, Пловдивско Шосе, Поручик Мороз, Преслав / Горубляне, Пролет / Горубляне, Ремсиста, Роса /Горубляне, Самоковско Шосе, Симеоновско Шосе/Вол.Шосе/, УПИ І-3003, 3295, Кв.98 М.Горубляне, Цариградско Шосе/Тракия/\r\nНа 20.03.2018 г. /10:00 - 10:45 ч.; 16:00 - 16:45 ч./ -  Герман: 2512, Вилна Зона Кариерата, Месност Терасите, Патриарх Герман/9 Септември\r\nНа 20.03.2018 г. /10:00 - 10:45 ч.; 16:00 - 16:45 ч./ -  Лозен, Общ. Столична: 3296 М.Райовец, 44063.6207.817, Акация/43/, Блазна, Бор/47/, Висо/В.З.Врана-Лозен/, Детелина/91/, Долни Лозен, Лозенска Планина/20/, М.Стопански Двор УПИ XlI 2506, Малина/15-та/, Марица/В.З.Врана-Лозен/, Масларица/13-та/, ПИ 113141, М.Райовец, ПИ 44063.6214.4757, Пл.№2621, Кв.1, Проф. Никола Маринов, Рашовец, Рудината/10-та/, С.Лозен, Самоковски Път/78/, Св.Спас/Янаки Чокерски/, Стопански Двор, Стопански Двор М.Райовец Пи, Стопански Двор Горни Лозен, Съединение/Георги Димитров/\r\nНа 20.03.2018 г. /10:00 - 10:45 ч.; 16:00 - 16:45 ч./ -  Панчарево: Местн.Ефенди Мост \r\nНа 20.03.2018 г. /10:00 - 10:45 ч.; 16:00 - 16:45 ч./ -  София: Враня, Стопански Двор, УПИ I-71, Кв.36г, М.Младост, Цариградско Шосе/Тракия/\r\nНа 20.03.2018 г. /15:45 - 16:30 ч./ -  София: 1-ва, 1-ва/Студентска/, 11-та, 492,Кв,31-Панчерево, XVIII 115 М.Враня Лозен Триъг., Ам Тракия До Мотел Черна Котка, Борис Христов/Фильо Запрано, Бяло Поле, Враня, Враня, Враня-Лозен-Триъгълника, Гара Искър, Горубляне, Гродно, Дружба 2, Елемаг, Индустриална, Инж.Георги Белов, Искърско Шосе, М-Ст Стопански Двор, УПИ II - 1553, М. Врана Лозен Триъгълника УПИ, местност Враня, Младост 3, Нпз Изток УПИ ХІІ-4290, Обиколна, Обреща, Околовръстен Път, Павел Красов / Горубляне, Пловдивско Шосе, Пловдивско Шосе, Поручик Мороз, Преслав / Горубляне, Пролет / Горубляне, Ремсиста, Рила/В.З.Врана-Лозен-Триъгълника/, Родопи, Роса /Горубляне, Самоковско Шосе, Симеоновско Шосе/Вол.Шосе/, Стопански Двор, ул. Стар Лозенски Път, УПИ І-3003, 3295, Кв.98 М.Горубляне, ХІ-292, ХІ-426, Христофор Колумб, Цариградско Шосе/Тракия/, Цариградско Шосе/Тракия/\r\nНа 21.03.2018 г. /09:45 - 16:30 ч./ -  Долни Пасарел: Вилна Зона Пасарелско Езеро, М.Язовир Искър, Щъркелови Гнезда, Язовир Искър\r\nНа 21.03.2018 г. /09:45 - 16:30 ч./ -  Кокаляне: Искър \r\nНа 21.03.2018 г. /09:45 - 16:30 ч./ -  Панчарево: 22-ра \r\nНа 21.03.2018 г. /09:45 - 16:30 ч./ -  София: Витоша-Вец Симеоново, Искърско Шосе \r\nНа 22.03.2018 г. /08:00 - 16:30 ч./ -  Бистрица, Общ. Столична: 101-ва, 3-ти Март,Ул.Латинка, ул.Васил Левски, ІV-516013, Богдана, М. Хумата, М.Петрефетин УПИ I-842 Кв.45, Местн. Стоилова Ливада, Никола Крушкин/2-ра/, Сп.Цонкина Махала, Стопански Двор, ул.Иглика, УПИ V-2546, Кв.91а, Янчовска РекаОбщина Подуяне   \r\nНа 19.03.2018 г. /09:00 - 11:00 ч./ -  София: 553-та/Кв.Левски/, Баба Тонка, Вакарел, Велбъжд, Дунавски Лебед, Княгиня Тамара, Константин Фотинов, Поп Грую, Станислав Доспевски\r\nНа 19.03.2018 г. /09:00 - 16:15 ч./ -  София: 541-ва/Кв.Левски/, Бесарабия, Витиня, Д-Р Иван Селимински, Стоян Попов\r\nНа 20.03.2018 г. /09:00 - 16:15 ч./ -  София: Бесарабия, Витиня, Д-Р Иван Селимински \r\nНа 21.03.2018 г. /09:00 - 16:15 ч./ -  София: 541-ва/Кв.Левски/, Байлово, Бесарабия, Ботю Петков, Елтимир, Княгиня Косара, Константин Фотинов, Коньо Войвода, Сава Цонев, Сухата Река\r\nНа 22.03.2018 г. /09:00 - 16:15 ч./ -  София: Дончо Ватах/Салчо Василев/, Клисура, Макгахан, Момина Клисура, Уошбърн, Хаджи Димитър\r\nНа 23.03.2018 г. /09:00 - 15:00 ч./ -  София: Проф.Беньо Цонев 2 \r\nНа 23.03.2018 г. /09:00 - 16:15 ч./ -  София: Лясковец, Хаджи Димитър Община Слатина   \r\nНа 20.03.2018 г. /09:00 - 16:00 ч./ -  София: Атанас Узунов, Велчо Атанасов, Георги Минчев/Дечо Стефанов, Иларион Драгостинов, Кадемлия/Георги Дамянов Йот, Попова Шапка/Станка и ЛюбенОбщина Средец   \r\nНа 19.03.2018 г. /09:00 - 13:30 ч./ -  София: Фритьоф Нансен \r\nНа 20.03.2018 г. /09:00 - 16:30 ч./ -  София: Евлоги и Христо Георгиеви \r\nНа 21.03.2018 г. /09:30 - 16:00 ч./ -  София: Петър Парчевич Община Триадица\r\nНа 21.03.2018 г. /09:00 - 16:00 ч./ -  София: Царево Село \r\nНа 22.03.2018 г. /09:00 - 16:00 ч./ -  София: Смърч \r\nНа 23.03.2018 г. /09:00 - 16:00 ч./ -  София: Смърч, ул.”Шандор Петьофи“.", "date": "2018.03.16", "title": "Възможни са временни прекъсвания на електрозахранването на територията на София-град в периода 19-23 март"}
{"url": "http://www.focus-news.net/news/2018/03/16/2500118/dots-d-r-stefcho-stoynev-mgu-opasno-e-prezhdevremennoto-otvaryane-na-patya-smolyan-madan-kakto-i-razchistvaneto-mu.html", "text": "Опасно е преждевременното отваряне на пътя Смолян-Мадан, както и разчистването му. Зa това предупреди в сутрешния блок „Добро утро, България“ на Радио „Фокус“ доц. д-р Стефчо Стойнев, председател на експертната група по проблема със свлачището при с. Тикале и ръководител на катедра „Хидрология и инженерна геология“ в Минно-геоложкия университет „Св. Иван Рилски“. Той допълни, че в рамките на месец може да се очаква техническо решение за стабилизиране на участъка. Той обобщи възможните решения за справяне със ситуацията: \r\n„Ние предвиждаме мерки, които да ограничат разрастването на процеса. Всъщност вероятността да се развият още по-големи срутищни процеси е много голяма. Пътят е затрупан, а не разрушен, което е много важно и означава, че всички дейности ще бъдат насочени по-скоро към стабилизиране. Ние ще препоръчаме аварийни мерки да няма разрастване на процеса и увеличаване на обхвата, защото в района има инфраструктура – има далекопровод и водопровод, който снабдява няколко населени места. Не е добре в този процес на активно движение ние да бъдем агресивни към него и да предизвикаме допълнителни процеси, които могат да усложнят обстановката и да увредят инфраструктурата в района“, обясни доц. Стефчо Стойнев. Той уточни, че скалните маси, които се намират на пътното платно, в момента играят задържаща роля, което води до забавяне на процеса. Ръководителят на експертната група изрази надеждите си тези маси да доведат и до по-трайно стабилизиране, тъй като в това състояние на свлачището почти нищо не може да се направи.", "date": "2018.03.16", "title": "Доц. д-р Стефчо Стойнев, МГУ: Опасно е преждевременното отваряне на пътя Смолян-Мадан, както и разчистването му"}
{"url": "http://www.focus-news.net/news/2018/03/16/2500157/veliko-tarnovo-zam-kmetat-gancho-karabadzhakov-otkri-izlozhba-chast-ot-natsionalnata-kulturna-programa-za-balgarskoto-predsedatelstvo-na-saveta-na-es.html", "text": "Снощи заместник-кметът на Община Велико Търново Ганчо Карабаджаков откри в Изложбени зали „Рафаел Михайлов“ изложбата „Българска илюстрация от фонда на ХГ „Илия Бешков“ – Плевен Събитието е част от Националната културна програма за Българското председателство на съвета на Европейския съюз (ЕС). Това съобщиха от пресцентъра на Община Велико Търново.\r\nГосподин Карабаджаков изрази удовлетвореността си от факта, че Община Велико Търново има възможността да бъде партньор в представяне на тази интересна изложба.\r\n„За мен е истинска чест, че илюстрациите отново са в цивилизационния фокус на хората. Много съм горд, че най-сетне такава изложба дойде при нас. Велико Търново е едно от местата, от където са тръгнали илюстрациите, хрониките. \r\n„Илюстрацията не съществува от 20-ти век, както обикновено се смята- тя е много древно изкуство“-заяви Ганчо Карабаджаков.\r\nТой припомни вековните традиции в илюстрацията от епохата на средните векове, когато в рамките на Търновската книжовна, живописна и архитектурна школа са създаване изящни образци на илюстрацията.\r\n„Във фонда на нашата галерия има огромно количество от художествени произведения над  3 600, посветени на историческата тема и Велико Търново, ние реципрочно можем да организираме експозиция в Плевен”-заяви по време на откриването г-н Карабаджаков.\r\nКолекцията включва произведения на Илия Бешков, Иван Кожухаров, Иван Кьосев, Наум Наумов, Никола Хаджитанев, Симеон Венов, Дарина Пенкова, Стоимен Стоилов и Тодор Цонев, работили над оформлението на българска и преводна детска книга, историческа и възрожденска българска литература, световен епос, поезия и български фолклор. Многообразието от техники, изразни средства, композиционни решения и художествена проблематика с които сякаш илюстрацията най-много е облагодетелствана, води до обособяването ѝ в самостоятелен жанр на изобразителното изкуство.\r\nИлюстрацията е визуалния посредник между книга и читател. Това посредничество е взаимодействие и допълване между изобразително изкуство и литература. То е общуване-диалог между художника и писателя по страниците на изданията. И художникът илюстриращ различни литературни произведения, тясно свързва творчеството си с друг вид изкуство – това на писменото слово.", "date": "2018.03.16", "title": "Велико Търново: Зам.-кметът Ганчо Карабаджаков откри изложба - част от Националната културна програма за Българското председателство на съвета на ЕС"}
{"url": "http://www.focus-news.net/news/2018/03/16/2500151/govoritelyat-na-glavniya-prokuror-rumyana-arnaudova-shte-dade-brifing-v-sadebnata-palata.html", "text": "От 11.00 часа, в Зала 2 на ет. 4 в Съдебната палата в София, говорителят на главния прокурор – Румяна Арнаудова - ще даде брифинг, на който ще обяви резултати от направени проверки в болнични заведения. Това съобщиха от пресцентъра на прокуратурата.", "date": "2018.03.16", "title": "Говорителят на главния прокурор Румяна Арнаудова ще даде брифинг в Съдебната палата"}
{"url": "http://www.focus-news.net/news/2018/03/16/2500158/sergey-lavrov-razbira-se-che-rusiya-shte-izgoni-britanski-diplomati.html", "text": "Русия със сигурност ще изгони британски дипломати в отговор на анонсираното от Великобритания изгонване на 23 руски дипломата във връзка с отравянето на бившия полковник от ГРУ Сергей Скрипал. Това заяви в петък министърът на външните работи на Русия, цитиран от ТАСС.\r\n„Разбира се, че ще го направим“, подчерта Лавров, в отговор на съответстващ въпрос. Той не уточни точното количество на британските дипломати, които ще бъдат изгонени.\r\nПревод и редакция:", "date": "2018.03.16", "title": "Сергей Лавров: Разбира се, че Русия ще изгони британски дипломати"}
{"url": "http://www.focus-news.net/news/2018/03/16/2500161/infomaks-makedoniya-po-balkanski-piyan-sveshtenik-ot-sarbiya-zaspa-do-kovcheg-na-martvets.html", "text": "Снимка от погребение в сръбското село Друговац, община Смедерево, буквално взриви социалните медии в съседна Сърбия. Причината – на нея е заснет поп Ненад, който след солидна почерпка с алкохол е заспал до ковчега на мъртвеца, предава скопската електронна медия „Инфомакс“.\r\nОт редакцията поясняват – свещеникът се напил на погребението до степен, в която не е можел да ходи. Допълнително го зашеметило и силното мартенско слънце. На местните хора не им останало нищо друго, освен да го сложат да легне в ремаркето на трактора, в което бил положен и ковчегът на покойния. \r\nНеобичайната случка се е разиграла съвсем скоро – в неделя, 11 март. Така и не става ясно дали поп Ненад е успял да отслужи молитва за покойника. Тереза Герова", "date": "2018.03.16", "title": "„Инфомакс“ (Македония): По балкански - пиян свещеник от Сърбия заспа до ковчег на мъртвец"}
{"url": "http://www.focus-news.net/news/2018/03/16/2500160/vratsa-dvama-ohraniteli-sa-zadarzhani-za-poboy-nad-mazhe-hvarlyali-kamani-po-el-tabla-v-byala-slatina.html", "text": "На 15 март 2018 г., в 15.10 ч. в Районно управление на МВР-Бяла Слатина е получено съобщение от служител в охранителна фирма, който съобщил,че лице хвърля с камъни по ел. табла на „ЧЕЗ-Разпределиние България“ ЕООД, които фирмата охранява. Това съобщиха от ОДМВР-Враца. От извършената проверка на място е установено, че около 15.00 ч. в град Бяла Слатина е възникнал скандал прераснал в побой между охранителите Л. С. /30 г./ и Й. Й. /37 г./ от една страна, и лицето А. О./47 г./, като последния напуснал мястото на произшествието. Във 16.45 ч. е получен сигнал от ФЦСМП-Бяла Слатина, че лицето А. О. се е явило в медицинското заведение  с искане за медицинска помощ. При прегледа  е установена фрактура на ръка и натъртвания по тялото. Лицата Л. С. и Й. Й. са задържани. Образувано е досъдебно производство.", "date": "2018.03.16", "title": "Враца: Двама охранители са задържани за побой над мъже, хвърляли камъни по ел. табла в Бяла Слатина"}
{"url": "http://www.focus-news.net/news/2018/03/16/2500162/vazmozhni-sa-vremenni-prekasvaniya-na-elektrozahranvaneto-na-teritoriyata-na-sofiyska-oblast-v-perioda-19-23-mart.html", "text": "Възможни са временни прекъсвания на електрозахранването на територията на Софийска област в периода 19-23 март. Това съобщиха от пресцентъра на ЧЕЗ. „ЧЕЗ Разпределение“ осъществява амбициозна инвестиционна програма за подобряване на услугите за своите клиенти.  Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други.  Успешната реализация на тези мерки налага кратковременни прекъсвания на електрозахранването. \r\nВъв връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 19 - 23 март 2018 г.  включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върxу които са извършвани планирани дейности. СОФИЙСКА ОБЛАСТ   Община Антон\r\nНа 19.03.2018 г. /09:00 - 15:15 ч./ -  Антон: Александър Стамболийски, Бачо Киро, България, Георги Бенковски, Дойранска Епопея, Европа, Еделвайс, Лайка, Липа, Лъджене, Любен Каравелов, Победа, Сердика, Средна Гора, Стара Планина, Стефан Стамболов, Съединение, Топола, Христо Ботев, Цар Борис Ііі, Юрий Гагарин\r\nНа 20.03.2018 г. /09:00 - 15:00 ч./ -  Антон: България, Вежен, Граничар, Дружба, Зорница, извън регулация, Изгрев, Панайот Волов, Средна Гора, Стара Планина, ШипкаОбщина Божурище\r\nНа 19.03.2018 г. /09:30 - 13:00 ч./ -  Пожарево, Общ. Божурище: Георги Аспарухов - Гунди, Космонавт Ал. Александров, Космонавт Георги Иванов, Пейо Яворов, Пчела, УПИ 3-227 Кв. 18, УПИ ХVІІ-Общ, Кв.19, УПИ-190кв 15, УПИV-016025 Кв.1Община Ботевград   \r\nНа 19.03.2018 г. /08:00 - 16:15 ч./   На 20.03.2018 г. /08:00 - 16:15 ч./   На 21.03.2018 г. /08:00 - 16:15 ч./   На 22.03.2018 г. /08:00 - 16:15 ч./   На 23.03.2018 г. /08:00 - 16:15 ч./ -  Рашково: Махала Белчово \r\nНа 19.03.2018 г. /09:00 - 15:15 ч./   На 20.03.2018 г. /09:00 - 15:15 ч./   На 21.03.2018 г. /09:00 - 15:15 ч./   На 22.03.2018 г. /09:00 - 15:15 ч./   На 23.03.2018 г. /09:00 - 15:15 ч./ -  Радотина \r\nНа 19.03.2018 г. /09:00 - 15:16 ч./   На 20.03.2018 г. /09:00 - 15:16 ч./   На 23.03.2018 г. /09:00 - 15:16 ч./ -  Литаково: Бачо Киро, Боговина, Бузлуджа, Велчова Завера (Илия Шопов), Вуто Койчев, Генерал Клод, Генерал Похитонов, Иван Вазов (Ангел Миновски), Илия Монев, Кирил и Методи, Кирил Стаменов, Любен Каравелов, Люто Войвода, Мургаш, Петко Иковски, Петко Мицовски, Писана, Столетов, Христо Ботев, Шести Септември (9-ти Iх), Шипка, Юри Гагарин\r\nНа 19.03.2018 г. /09:00 - 16:15 ч./   На 20.03.2018 г. /09:00 - 16:15 ч./   На 21.03.2018 г. /09:00 - 16:15 ч./   На 22.03.2018 г. /09:00 - 16:15 ч./   На 23.03.2018 г. /09:00 - 16:15 ч./ -  Рашково \r\nНа 20.03.2018 г. /09:15 - 15:15 ч./ -  Боженица: 319004, Долапището, Махала Барбушовци, Махала Брусен, Махала Върха, Махала Ганинци, Махала Павловци, Махала Пейчовци, Махала Пелиница, Махала Плоча, Махала Томовци, Махала Урвич, Махала Усойната, Стопански Двор, Х-38, Кв.41\r\nНа 20.03.2018 г. /09:15 - 15:15 ч./ -  Липница, Общ. Ботевград: За Провеждане на 72-Часови Изпитания, Махала Големо Усое, Махала Горановци, Махала Мановци, Махала Ръждавец\r\nНа 20.03.2018 г. /09:15 - 15:15 ч./ -  Новачене, Общ. Ботевград \r\nНа 21.03.2018 г. /09:30 - 10:00 ч./ -  Правец: IV, Кв.9, IV-6393, VI,Кв.2, VI-179, Кв.104, VII,Кв. 2,От 514-От.424, Бор, Борова Гора, Бърдо, В.Пенчов, Васил Левски, Витомерица, Възраждане, Вълко Цолов, Генерал Гурко, Генерал Раух, Градешница, Градище, Димитър Грънчаров, Драган Йотов, Елаша, Здравец, Иван Пеев Маруша, Кв.9,Упи VIII, Лесковец, Липа, Маняков Камък, Махала Дивчов Рът, Махала Живковска, Махала Манастирица, Махала Поповска, Махала Правешки Ханове, Махала Пушкарско, Махала Симидарско, Месност Елаша, местност Дългата Орница, местност Стилковски Рът, местност Топилата, Младост, Моновец, Никола Иванов Янин, Никола Комита, Никола Проданов, Опълченска, Осма, Острома, Пета, Полска, Поп Марко, Първа, Работническа, Радушиновец, Роза, С О.Т.211-О.Т.202,№1, Свети Анастасий, Свети Теодор Тирон, Свобода, Север, Седма, Стара Планина, Стара Река, Страшка Могила, Тодор Живков, Трета, Трети Март, УПИ III-862 В. 50, УПИ Х Кв.57, УПИ ХI-Кв.2, Филип Тотю, Хан Аспарух, Христо Ботев, Цветко Вълков, Чавдар Войвода, Червената Вода, Четвърта, Шеста, Ясен\r\nНа 21.03.2018 г. /09:30 - 10:00 ч./ -  Разлив: Махала Маргинска \r\nНа 22.03.2018 г. /09:15 - 14:30 ч./ -  Гурково, Общ. Ботевград: ПИ №027070 \r\nНа 22.03.2018 г. /09:15 - 14:30 ч./ -  Краево: Махала Маринков Рът, Махала Славополе, УПИ III-25 Кв. 4 \r\nНа 22.03.2018 г. /09:15 - 14:30 ч./ -  Новачене, Общ. Ботевград: Ангел Кънчев, Безименна, Борис I (Методи Антонов), Васил Друмев, Васил Левски, Васил Петлешков, Ген.Скобелев, Гео Милев, Георги Бенковски, Георги С. Раковски (Р.Доков, Добруджа, Дондуков, Дунав, Евлоги Георгиев, Елин Пелин, Захари Стоянов (Тодор Томов, Ивайло, Иван Вазов, извън регулацията, Искър, Кирил и Методий, Козлодуй, Кубрат (Христо Ветовски), Любен Каравелов, Медвен, Никола Й.Вапцаров, Новаченка (Филип Кръстев), Оборище, Опълченска, Осма, Паисий, Панайот Волов, Петко Войвода (Иван Гешков), Сан Стефано, Седма, Стара Планина, Съединение (Ленин), Филип Тотьо (Тодор Доков), Хаджи Димитър, Христо Смирненски, Черешово Топче, Четвърта\r\nНа 22.03.2018 г. /09:15 - 14:30 ч./ -  Осеновлаг: Зимнишки Дол, Махала Зимнишки Дол \r\nНа 22.03.2018 г. /09:15 - 14:30 ч./ -  Радотина: местност Дръстила, ПИ №055008 \r\nНа 22.03.2018 г. /09:15 - 14:30 ч./ -  Скравена: Васил Левски, Любен Каравелов, Хаджи Димитър Община Горна Малина   \r\nНа 19.03.2018 г. /09:00 - 15:30 ч./   На 20.03.2018 г. /09:00 - 15:30 ч./   На 21.03.2018 г. /09:00 - 15:30 ч./   На 22.03.2018 г. /09:00 - 15:30 ч./   На 23.03.2018 г. /09:00 - 15:30 ч./ -  Макоцево \r\nНа 20.03.2018 г. /10:30 - 12:00 ч./ -  Априлово, Общ. Горна Малина: V-26 Кв 34, Десета, Единадесета, Стопански Двор, Тридесет и Осем, УПИ III-393, Кв.50, УПИ XIX-159,Кв.13, УПИ XXII-26, Кв.34, Четвърта, Шеста\r\nНа 20.03.2018 г. /10:30 - 12:00 ч./ -  Долна Малина: М. Край Село, Стопански Двор, УПИ II-180 Кв.190, УПИ V-18057 Кв.5, УПИ ХіV-278 Кв.24\r\nНа 20.03.2018 г. /10:30 - 12:00 ч./ -  Петково, Общ. Елин Пелин: Оборище, Площада, С.Петково, С.Петково Тп Входа на Ткзс, С.Петково ул.Кирил и Методий, С.Петково ул.Н.Рилски 10, С.Петково ул.Хан Аспарух 29, С.Петково ул.Хан Аспарух 33, С.Петково ул.Хан Аспарух 37, С.Петково ул.Хан Аспарух 39, ул.В.Левски №7, УПИ II-127, Кв. 38, УПИ XV-26 Кв.4, УПИ ІV-232, Кв 36, УПИ ХI-239, Кв.36\r\nНа 20.03.2018 г. /10:30 - 12:00 ч./ -  Столник: XXII-57, Св.Св.Кирил и Методии, ул.Бот.Шосе № 32, ул.Бот.Шосе № 40, ул.Св.Св.Кирил и Методий №2, УПИ ІV-124Община Драгоман   \r\nНа 21.03.2018 г. /09:30 - 16:00 ч./ -  Драгоман: Акация, Железничар, Кольо Фичето, Космина, Петнадесети Кантон, Спортист, Средна Гора, Странджа, Христо Ботев, Шести Септември\r\nНа 23.03.2018 г. /09:30 - 16:00 ч./ -  Ново Бърдо Община Елин Пелин   \r\nНа 19.03.2018 г. /09:00 - 12:00 ч./ -  Мусачево, Общ. Елин Пелин: Витоша, Сердика \r\nНа 19.03.2018 г. /09:00 - 12:00 ч./ -  Петърч: Кап.Петко Войвода, Първи Май \r\nНа 19.03.2018 г. /09:00 - 16:00 ч./   На 20.03.2018 г. /09:00 - 16:00 ч./   На 21.03.2018 г. /09:00 - 16:00 ч./   На 22.03.2018 г. /09:00 - 16:00 ч./   На 23.03.2018 г. /09:00 - 16:00 ч./ -  Караполци: V-39,Кв.3, XI,Кв.12, XVII-11, УПИ XI-6 Кв.1 \r\nНа 19.03.2018 г. /09:30 - 15:30 ч./ -  Елин Пелин, Общ. Елин Пелин: Бктп Дзс \r\nНа 19.03.2018 г. /10:00 - 10:30 ч.; 15:00 - 15:30 ч./   На 21.03.2018 г. /13:00 - 13:15 ч.; 13:15 - 15:45 ч.; 15:45 - 16:00 ч./ -  Столник \r\nНа 19.03.2018 г. /10:00 - 10:30 ч.; 15:00 - 15:30 ч./   На 21.03.2018 г. /13:00 - 13:15 ч.; 15:45 - 16:00 ч./ -  Горна Малина;  Горно Камарци: .Упи VI-61 Кв 11, УПИ VI-38, Кв.7;  Долно Камарци: VIII-9 Кв.7, Вилна Зона, Жп Гара, П-Л І-160,Кв.8, Седма, Тп Център, Трета, ХІІІ-108 Кв.14, Четвърта;  Осоица: 10, 33-та, III-271 Кв.37, XI-400 Вилна Зона, XXV-256, Общ.Горна Малина, П-Л III-276, Кв.37, П-Л VI-137, Кв.1, Парцел VIII От Кв.53 В.З. Осоица, Парцел VІ-54, Кв.28, УПИ IV-249, Кв.22, УПИ XI-317, Кв.39, УПИ Х-404 Кв 1, УПИ ХІІІ-373,Кв.34;  Саранци: 000020 По Квс;  Стъргел: Имот 024027, Парцел Іі-269, Кв.39, УПИ, УПИ I-390, Кв.47, УПИ V-467, Кв.30, УПИ VII-309, Кв.52, УПИ VІ-275, Кв.39;\r\nНа 19.03.2018 г. /10:00 - 15:30 ч.; 10:00 - 10:30 ч.; 15:00 - 15:30 ч./   На 21.03.2018 г. /13:00 - 13:15 ч.; 15:45 - 16:00 ч./ -  Негушево: УПИ 9 - 020019;\r\nНа 19.03.2018 г. /13:00 - 15:00 ч./ -  Елин Пелин, Общ. Елин Пелин: II Кв.143, Андрешко, България, Васил Левски, Дунав, Екзарх Йосиф, Независимост, Неофит Рилски, Плиска, София;\r\nНа 19.03.2018 г. /14:00 - 15:15 ч./ -  Равно Поле: Верила;\r\nНа 20.03.2018 г. /09:00 - 12:00 ч./ -  Елин Пелин, Гара Елин Пелин: 196014, Граничар, Местн.Гара Елин Пелин, Райна Княгиня, Рила, Спартак, Средна Гора, УПИ ХІІ-278,Кв. 4, ХХІ-Общ,Кв.5, ХХІІІ Кв. 5\r\nНа 20.03.2018 г. /09:00 - 12:00 ч./ -  Елин Пелин, Общ. Елин Пелин: Акация, Граничар, Елин Пелин, Райна Княгиня, Рила, Средна Гора\r\nНа 20.03.2018 г. /13:00 - 15:30 ч./ -  Елин Пелин, Гара Елин Пелин: Алеко Константинов \r\nНа 20.03.2018 г. /13:00 - 15:30 ч./ -  Елин Пелин, Общ. Елин Пелин: Алеко Константинов, България, Гайдарец, Иглика, Любен Каравелов, Неофит Бозвели, Неофит Рилски, Никола Й.Вапцаров, Софроний Врачански, Стоян Михайловски, Филип Тотю, Хаджи ДимитърОбщина Етрополе   \r\nНа 19.03.2018 г. /13:00 - 16:15 ч./   На 20.03.2018 г. /09:00 - 14:15 ч./   На 21.03.2018 г. /13:00 - 16:15 ч./ -  Етрополе: Васил Петлешков, Георги Антонов, Георги Димитров, Гладстон, Димитър Благоев, Димитър Гръбчев, Екатерина и Цеко Костови, Иван Вазов, Любен Каравелов, Максим Горки, Марийка Гаврилова, Никола Михайлов, Партизански, Победа, Раковска, Руски На 21.03.2018 г. /09:15 - 10:00 ч.; 15:00 - 15:15 ч./ -  Боженица: Махала Ласковци   Видраре: Махала Градище, Махала Кленака, Махала Ликовци, Махала Мусатете, Махала Пешната Лъка, Махала Раздолата, Махала Свин Дол, Махала Сечковци, Махала Станчовец, Махала Черни Връх  Калугерово, Общ. Правец: Махала Бундаците, Махала Венчарете, Махала Връбчовци, Махала Габрика, Махала Димитровци, Махала Дола, Махала Златовци, Махала Кардашица, Махала Костадиновец, Махала Репавище, Махала Рударец, Махала Свин Дол, Махала Смесите, Махала Стайковци, Махала Трънето, Махала Чекотин, УПИ-ХІ-8, Кв.4  Лъга   Правец: Градешница, Григор Гошев, Епископ Генадий, махала Боянско, махала Дивчов Рът, махала Драганско, махала Дръвница, махала Манастирица, махала Пушкарско, местност Елисов Рът, местност Тошински Рът, Осма, Север, Средора, Тодор Живков, Трети Март, УПИ 225 Кв. 110  Правешка Лакавица: 001626, Голямата Ливада, махала Церица   Своде: махала Бакова Могила, махала Борова Шума, махала Бурньовица, махала Венеца, махала Габриците, махала Курман, махала Лъга, махала Преход, махала Требеш, махала Усоето, махала Чуклата, махала Чукльовци  Средни Рът: махала Бечовското, махала Голяма Глава, махала Дунавското, махала Койчовци, махала Кондурите, махала Куваница, махала Мончово Търне, махала Средни Рът, махала Краева Бачия, махала Кръста, махала Марково Равнище, махала Скр. КолибиОбщина Златица   \r\nНа 19.03.2018 г. /09:30 - 14:00 ч./ -  Златица: Александър Стамболийски, Македония, Площад Македония, Свети Св.Кирил и Методий, Софийско ШосеОбщина Копривщица   \r\nНа 21.03.2018 г. /10:15 - 11:15 ч./ -  Антон: Александър Стамболийски, Бачо Киро, България, Васил Боримечков, Васил Левски, Вежен, Въртопа, Георги Бенковски, Георги С.Раковски, Граничар, Двадесет и Четвърти Май, Джемина, Дойранска Епопея, Дружба, Европа, Еделвайс, Елин Пелин, Зорница, Иван Вазов, извън регулация, Изгрев, Лайка, Липа, Лиска, Лъджене, Любен Каравелов, Местн.Козница, Мир, Никола Вапцаров, Паисий Хилендарски, Панайот Волов, Планински Извори, Победа, Сердика, Средна Гора, Стара Планина, Стефан Караджа, Стефан Стамболов, Съединение, Топола, Хаджи Димитър, Хан Аспарух, Христо Ботев, Цар Борис ІІІ, Цар Симеон, Шипка, Юрий Гагарин\r\nНа 21.03.2018 г. /10:15 - 11:15 ч./ -  Душанци: М. Долна махала В УПИ 018050 \r\nНа 21.03.2018 г. /10:15 - 11:15 ч./ -  Копривщица: Барикадите, Баркаш, Богдан Войвода, Борис Захов, Брайко Енев, Бунтовна, Васил Икономов, Векилова, Вельо Врачев, Гара Копривщица, Генерилото, Георги Бенковски, Георги Салчев, Георги Тиханек, Голомяхова, Груйо Ценов, Двадесет и Четвърти Март, Двадесети Април, Детелин Войвода, Димо Пиринджиев, Димчо Дебелянов, Дончо Ватах Войвода, Дончо Плачков, Душко Цаков, Дядо Либен, Здравец, Иван Бората, Иван Джартазанов, Иван Келчев, Иван Кривиралчев, извън регулация, Кв.122 УПИ V-1983, Кирил Бояджиев, Коста Малказанов, Костадин Доганов, Любен Каравелов, Мангър Войвода, Мандулова, Матея Кривиралчев, местност Войводенец, местност Попадия, Михаил Маджаров, Михаил Цицелков, Найден Геров, Найден Попстоянов, Нешо Попбрайков, Нешо Шабанов, Никола Беловеждов, Никола Белчев, Никола Герджиков, Панчо Мрънков, Патьо Млъчков, Пенчо Видин, Петко Кълев, Петко Шипочинов, Петровден, Петър Жилков, Попска Река, Първа Пушка, Радомирова, Райново Дере, Рашко Брайков, Рашко Х.Стойчев, Салчо Василев, Тодор Душанцалията, Тодор Каблешков, Тороманова, Тумангелова Чета, Фръго Доев, Хаджи Генчо, Хаджи Ненчо Палавеев, Христо Тороманов, Цоко Будин, Юрукова, Яко Доросиев\r\nНа 21.03.2018 г. /10:15 - 11:15 ч./ -  Пирдоп: Александър Стамболийски, Борис Темков, Братя Х. Димитрови, Бузола, Димитър Ночев, Еленско, Методи Стоянов, Рорач, Рошава Могила, Стефан Стамболов, Тодор Влайков, Харалампи Златанов, Цено Евтимов\r\nНа 23.03.2018 г. /10:00 - 12:00 ч./ -  Копривщица: Бунтовна, Васил Икономов, Георги Бенковски, Голомяхова, Детелин Войвода, Кирил Бояджиев, Любен Каравелов, Мандулова, Михаил Цицелков, Никола Беловеждов, Никола Герджиков, Патьо Млъчков, Пенчо Видин, Тумангелова Чета, Хаджи Ненчо Палавеев, Христо Тороманов, Юрукова, Яко ДоросиевОбщина Костинброд   \r\nНа 19.03.2018 г. /08:00 - 10:00 ч.; 09:00 - 10:00 ч./ -  Костинброд \r\nНа 19.03.2018 г. /13:00 - 16:00 ч./ -  Костинброд: Еделвайс, местност Бачийте, Момина Сълза, Обединена, УПИ-ХVII-1758, Шияковци УПИ 38978,38 Кв.42\r\nНа 20.03.2018 г. /09:00 - 10:00 ч./   На 21.03.2018 г. /15:00 - 16:30 ч./ -  Божурище: Васил Левски, Витоша, Георги Бенковски, Иван Вазов, Малина, Отец Паисий, ЯгодаОбщина Мирково   \r\nНа 22.03.2018 г. /09:00 - 15:00 ч./ -  Буново, Общ. Мирково: П-Л XII-376, Кв.43 \r\nОбщина Пирдоп    На 20.03.2018 г. /09:45 - 10:15 ч.; 12:30 - 13:15 ч./ -  Бенковски, Общ. Мирково;  Златица: Вилна Зона Черешака, Захари и Мария Сергиеви, извън регулация;  Каменица, Общ. Мирково: махала Брестака, махала Илинден, махала Преспа, махала Хвърчил, махала Черковище, УПИ ХVІІІ-117, Кв.6;  Карлиево;  Мирково: 000592 местност Бърдо, Акация, Александър Стамболийски, Бреза, Васил Левски, Васил Петлешков, Георги Бенковски, Георги Раковски, Гоце Делчев, Д-Р Г.М.Димитров, Димитър Томев, Димчо Дебелянов, Емил Марков, Захари Груев, Захари Стоянов, Здравец, Зора, Иванчо Зографа, извън регулация, Изток, Ильо Войвода, Кирил и Методий, Кооперативна Искра, Крайречна, Любен Каравелов, Мест. Гюла, Мест. Попов Тор, местност Зайчек, Недельо Кюлафлиев, Никола Пантов, Никола Петков, Опълченска, Орешака, Отец Паисий, Панайот Волов, Панайот Хитов, Пенчо Славейков, Петър Берон, Петър Мечкаров, Поп Недельо, Поручик Неделчо Бончев, Радин Кладенец, Разкола, Райна Княгиня, Ручей, Симеон Попов, Средна Гора, Стара Планина, Стоимен Танов, Тиха, Тодор Влайков, Тодор Йончев, Устрем, Филип Тотю, Хан Аспарух, Христо Ботев, Христо Нончев, Цвятко Караджов, Червен Камък;  Петрич, Общ. Златица: махала Бодят, П-Л ІІІ-124, Кв.12, Х-97, Кв.24;  Смолско: Кв.33 УПИ -9-383, П-Л Х-469, Кв.21;  Църквище: V-19, Кв.3, Втора, Дванадесета, Девета, Десета, Единадесета, извън регулация, Осма, Пета, Петнадесета, Първа, Трета, Тринадесета, Четвърта, Шеста, Шестнадесета;  Чавдар, Общ. Чавдар: УПИ ХХІІІ-1053, 9-ти Септември, Александър Стамболийски, Ангел Ласков, Бенковски, Братия, Бузлуджа, Витоша, Георги Димитров, Гурко, Дечо Стефанов, Дунав, Еделвайс, Иван Вазов, Иван Узунов, Йордан Йовков, Кокиче, Любен Каравелов, Люляк, Малина, местност Кьойдере, местност Южека, Нешо Узунов, Опълченска, Орлин, Плиска, Площад Васил Левски, Победа, Родопи, Стара Планина, Стефан Караджа, Тополница, Трети Март, Христо Ботев, Шипка, Юрий Гагарин, Яворов;  Челопеч: Баба Куна, Бачо Киро, Възрожденска, Върбица, Генерал Брок, Генерал Дендевил, Георги Раковски, Здравец, извън регулация, Изгрев, Освобождение, Паисий Хилендарски, Черковна;\r\nНа 20.03.2018 г. /09:45 - 12:30 ч./ -  Смолско: П-Л Х-469, Кв.21;Община Правец   \r\nНа 19.03.2018 г. /09:00 - 16:15 ч./   На 20.03.2018 г. /09:00 - 16:15 ч./   На 21.03.2018 г. /09:00 - 16:15 ч./   На 22.03.2018 г. /09:00 - 16:15 ч./   На 23.03.2018 г. /09:00 - 16:15 ч./ -  Осиковица: махала Балинска, махала Вельовци, махала Войновци, махала Габрика, махала Гетовци, махала Гетовци, махала Дачовци, махала Манговци, махала Робовица, махала Стойковци, махала Цековци;\r\nНа 19.03.2018 г. /09:00 - 15:15 ч./   На 20.03.2018 г. /09:00 - 15:15 ч./   На 21.03.2018 г. /09:00 - 15:15 ч./   На 22.03.2018 г. /09:00 - 15:15 ч./   На 23.03.2018 г. /09:00 - 15:15 ч./ -  Осиковица: махала Чифлика \r\nНа 19.03.2018 г. /09:00 - 16:15 ч./   На 20.03.2018 г. /09:00 - 16:15 ч./   На 21.03.2018 г. /09:00 - 16:15 ч./   На 22.03.2018 г. /09:00 - 16:15 ч./   На 23.03.2018 г. /09:00 - 16:15 ч./ -  Осиковска Лакавица: Бостанището, махала Гроздене, махала Нанковска, махала Рачовци, Общ. Правец, Ам;Хемус;Община Самоков   \r\nНа 19.03.2018 г. /08:00 - 16:00 ч./ -  Ярлово: 1-ва, 10-та, 12-та, 16-та, 18-та, 19-та, 2-ра, 20-та, 21-ва, 26-та, 27-ма, 3-та, 32-ра, 33-та, 34-та, 35-та, 36-та, 38-ма, 39-та, 4-та, 43-та, 5-та, 6-та, 7-ма, 9-та\r\nНа 19.03.2018 г. /09:00 - 16:00 ч./   На 20.03.2018 г. /09:00 - 16:00 ч./   На 21.03.2018 г. /09:00 - 16:00 ч./ -  Самоков: Абаджийска, Генерал Велиаминов, Житна Чаршия, Искър, Търговска, Хр.Захариев\r\nНа 19.03.2018 г. /09:00 - 16:00 ч./   На 20.03.2018 г. /09:00 - 16:00 ч./   На 21.03.2018 г. /09:00 - 16:00 ч./   На 22.03.2018 г. /09:00 - 16:00 ч./   На 23.03.2018 г. /09:00 - 16:00 ч./ -  Злокучене, Общ. Самоков \r\nНа 19.03.2018 г. /09:00 - 16:00 ч./   На 20.03.2018 г. /09:00 - 16:00 ч./   На 21.03.2018 г. /09:00 - 16:00 ч./   На 22.03.2018 г. /09:00 - 16:00 ч./   На 23.03.2018 г. /09:00 - 16:00 ч./ -  Рельово: УПИ -I Кв.65, УПИ VII- 82, Кв.5 \r\nНа 19.03.2018 г. /09:00 - 16:00 ч./   На 20.03.2018 г. /09:00 - 16:00 ч./   На 21.03.2018 г. /09:00 - 16:00 ч./   На 22.03.2018 г. /09:00 - 16:00 ч./   На 23.03.2018 г. /09:00 - 16:00 ч./ -  Самоков: Бреза, Велико Търново, Генерал Гурко, Генерал Раздишевски, Генерал Столетов, Георги Сава Раковски, Здравец, Здравец, Зорница, Иван Доспевски, Ихтиманско Шосе, Кокиче, Латинка, Люляк, Люляк, Марица, Николай Николаевич, Проф. Васил Захариев, Ружа, Странджа, Тинтява, Тракия, ул. Здравец, ул. Здравец, Хан Омуртаг, Христо Максимов, Христо Максимов, Христо Семерджиев, Явор\r\nНа 20.03.2018 г. /10:15 - 15:00 ч./ -  Маджаре \r\nНа 21.03.2018 г. /09:45 - 12:45 ч./ -  Самоков: Грънчар, Македония \r\nНа 22.03.2018 г. /09:00 - 10:00 ч.; 15:00 - 16:00 ч./   На 23.03.2018 г. /09:00 - 10:00 ч.; 15:00 - 16:00 ч./ -  Долни Пасарел: 22472.7449.174 \r\nНа 22.03.2018 г. /09:00 - 10:00 ч.; 15:00 - 16:00 ч./   На 23.03.2018 г. /09:00 - 10:00 ч.; 15:00 - 16:00 ч./ -  Драгушиново \r\nНа 22.03.2018 г. /09:00 - 10:00 ч.; 15:00 - 16:00 ч./   На 23.03.2018 г. /09:00 - 10:00 ч.; 15:00 - 16:00 ч./ -  Ново Село, Общ. Самоков \r\nНа 22.03.2018 г. /09:00 - 10:00 ч.; 15:00 - 16:00 ч./   На 23.03.2018 г. /09:00 - 10:00 ч.; 15:00 - 16:00 ч./ -  Самоков: М. Катранджията, Имот 65231.915.100, местност Шишманово, местност Язовир Искър, Софийско Шосе\r\nНа 22.03.2018 г. /09:00 - 10:00 ч.; 15:00 - 16:00 ч./   На 23.03.2018 г. /09:00 - 10:00 ч.; 15:00 - 16:00 ч./ -  Шипочане \r\nНа 22.03.2018 г. /09:00 - 16:00 ч./   На 23.03.2018 г. /09:00 - 16:00 ч./ -  Самоков: Абаджийска, Генерал Велиаминов, Житна Чаршия, Искър, местност Шишманово, местност Язовир Искър, Търговска, Хр.ЗахариевОбщина Своге   \r\nНа 20.03.2018 г. /10:00 - 15:00 ч./ -  Владо Тричков: 153-та, махала Вранил-Тунела, махала Калугерица, махала Клисура, махала Ромча\r\nНа 19.03.2018 г. /10:00 - 15:00 ч./ -  Искрец: Божица, Бреза, Габер, Иван Вазов, Искра, Калоян, махала Божица, Морава, Тепавицата, Христо Ботев\r\nНа 20.03.2018 г. /09:30 - 10:00 ч.; 15:00 - 15:30 ч./ -  Владо Тричков: .Упи12 Кв72, 1-ва, 10-та, 100, 104-та, 105-та, 106-та, 107-ма, 109-та, 110-та, 111-та, 112-та, 113-та, 114-та, 115-та, 116-та, 119-та, 120-та, 126-та, 153-та, 17-та, 18-та, 19-та, 2-ра, 20-та, 21-ва, 22-ра, 23-та, 25-та, 26-та, 28-ма, 3-та, 30-та, 32-ра, 34-та, 36-та, 37-ма, 40-та, 41-ва, 42-ра, 43-та, 44-та, 45-та, 5-та, 52-ра, 55-та, 57-ма, 58-ма, 59-та, 6-та, 60-та, 62-ра, 69 Та, 7-ма, 71-ва, 73-та, 74-та, 75-та, 76-та, 8-ма, 84-та, 9-та, 91-ва, 92-ра, XVІІІ-272 Кв.20, Имот 3267, Клисура, Кметство Втори Етаж, М. Падината, М. Тоскиното ПИ №017010, махала Вранил-Тунела, махала Голяма Лъка, махала Калугерица, махала Клисура, махала Куклите, махала Орешец, махала Пехчаница, махала Ромча, Синия Камък, Стр.Полигон Горни Говедарник, УПИ XI-539 Кв.41\r\nНа 20.03.2018 г. /09:30 - 10:00 ч.; 15:00 - 15:30 ч./ -  Нови Искър: местност Бранишки Лозя \r\nНа 20.03.2018 г. /09:30 - 10:00 ч.; 15:00 - 15:30 ч./ -  Реброво: Батулийска Битка, Владимир Заимов, Георги Раковски, махала Бивола, махала Кори, махала Огорелица, махала Преслъп, махала Старо Село, Стара Планина\r\nНа 20.03.2018 г. /09:30 - 10:00 ч.; 15:00 - 15:30 ч./ -  Томпсън: Александър Стамболийски, Божур, Кирил и Методий, Кокиче, махала Купен, махала Равнище, Теменуга, Топола, Устрем, Франк Томпсън, Хан Аспарух\r\nНа 21.03.2018 г. /10:00 - 12:00 ч./ -  Свидня: 3-ти Март, Ангел Кънчев, Балкан, Борова Гора, Васил Левски, Еверест, Еделвайс, Кокиче, Л. Каравелов, Манастирска Ливада, Мах Шагерица, махала Гераковци, махала Дашовци, махала Стоевци, Оборище, Отец Паисий, Петко Войвода, Преслап, Първи Май, Христо Ботев (2-ра)\r\nНа 21.03.2018 г. /10:00 - 12:00 ч./ -  Своге: 23 Септември, Александър Вутимски, Борис I, Гео Милев, Горски Пътник, Ивайло, Малина, махала Домишлярете, Минзухар, Петър Делян, Радецки, Райна Княгиня, Република, Роза, Слатина, Староселска, Странджа, Тополите (Н. Парапунов), Чавдар\r\nНа 22.03.2018 г. /10:00 - 12:30 ч./ -  Своге: Александър Стамболийски, Георги Бенковски, Гранит, Джиджовица, Джоджовска, Искър, Каменарска, махала Брезов Рът, Пирин, Първи Май, Стара Планина, Старопланинска, Староселска, Страцин, Христо Смирненски, Цар Симеон\r\nНа 23.03.2018 г. /10:00 - 15:00 ч./ -  Искрец: VІІІ-369, Кв.16, Бор, Васил Левски, Витоша, Извирало, Калоян, УПИ IV-Кв 72, Христо Ботев, Чичер\r\nНа 20.03.2018 г. /09:30 - 10:00 ч.; 15:00 - 15:30 ч./ -  Церецел: Общ.Своге МТП Церецел Община Сливница   \r\nНа 19.03.2018 г. /09:30 - 16:00 ч./   На 20.03.2018 г. /09:30 - 16:00 ч./   На 21.03.2018 г. /09:30 - 16:00 ч./   На 22.03.2018 г. /09:30 - 16:00 ч./   На 23.03.2018 г. /09:30 - 16:00 ч./ -  Извор, Общ. Сливница \r\nНа 20.03.2018 г. /08:00 - 16:00 ч./ -  Сливница, Общ. Сливница: Алеко Константинов, Васил Левски, Вишая, Капитан Олимпи Панов, Паисий Хилендарски, Сливнишки Герой, Цар Самуил, Цар Симеон Велики\r\nНа 20.03.2018 г. /09:30 - 12:00 ч./ -  Сливница, Общ. Сливница: Баба Тонка, Капитан Коста Паница, Княз Александър I-Батенберг, Лев Толстой, Мир, Паисий Хилендарски, Съединение, Христо Ботев, Цар Самуил, Цар Симеон Велики\r\nНа 21.03.2018 г. /10:00 - 13:00 ч./ -  Сливница, Общ. Сливница \r\nНа 22.03.2018 г. /09:30 - 16:00 ч./ -  Драготинци.", "date": "2018.03.16", "title": "Възможни са временни прекъсвания на електрозахранването на територията на Софийска област в периода 19-23 март"}
{"url": "http://www.focus-news.net/news/2018/03/16/2500142/reuters-sergey-lavrov-zayavi-che-britanskiya-ministar-na-otbranata-mozhe-da-ne-e-dostatachno-obrazovan.html", "text": "Министърът на външните работи на Русия Сергей Лавров заяви в петък, че министърът на отбраната на Великобритания Гавин Уилямсън, който по-рано каза на Русия да „си тръгва и да млъкне“, може да не е достатъчно образован, предава Reuters.\r\n“Може да не е достатъчно образован“, заяви Лавров по време на пресконференция в Казахстан.\r\nТой обясни, че Москва е спряла да обръща внимание на коментарите на британците около случая със Сергей Скрипал.\r\nПревод и редакция:", "date": "2018.03.16", "title": "Reuters: Сергей Лавров заяви, че британския министър на отбраната може да не е достатъчно образован"}
{"url": "http://www.focus-news.net/news/2018/03/16/2500166/zaupokoyna-sveta-liturgiya-i-panihida-za-6-mesetsa-ot-konchinata-na-vidinskiya-mitropolit-dometian-shte-badat-otsluzheni-na-17-mart.html", "text": "На 18 март се навършват 6 месеца от блажената кончина на приснопаметния Видински митрополит Дометиан, предаде репортер на Агенция \"Фокус\". По този повод на 17 март (събота) от 09.30 часа в митрополитския храм „Свети Николай Мирликийски“ във Видин ще започне заупокойна света Литургия, която ще бъде водена от Негово Високопреосвещенство Видинския митрополит Даниил. \r\nСлед Литургията от 11.00 часа, на гроба на владика Дометиан, ще бъде отслужена панихида. \r\nВидинска митрополия приканва православните християни да съучастват в молитвените последования и да се помолят за душата на блаженопочившия митрополит Дометиан.\r\nНикола ПЕТКОВ", "date": "2018.03.16", "title": "Заупокойна света Литургия и панихида за 6 месеца от кончината на Видинския митрополит Дометиан ще бъдат отслужени на 17 март"}
{"url": "http://www.focus-news.net/news/2018/03/16/2500152/manol-genov-bsp-zastavame-kategorichno-zad-iskaniyata-na-obshtinite-neobhodima-e-tseleva-subsidiya-za-yazovirite.html", "text": "Заставаме категорично зад исканията на общините – необходима е целева субсидия за язовирите. Това каза народният представител от ПГ на БСП за България“ и заместник-председател на Комисията по околна среда и води към Народното събрание Манол Генов в интервю за Агенция „Фокус“. „Всяка разумна логика и познаване на реалността би застанала също на тази позиция. Категорично ограниченият финансов ресурс на общините се похабява за проверки и назначаване на оператори за всички язовири, вместо да се фокусира към тези, които могат да създадат реална опасност. Подкрепяме прилагането на неотложни мерки, които могат да облекчат общините и да ги подкрепят като основни собственици на язовирите за тяхната безопасна поддръжка. Затова общините са прави, когато настояват за планиране на целева субсидия за поддържане на язовирите по аналогия на капиталовата в Закона за държавния бюджет. Надяваме се през 2019 г. това да бъде оценено и тези разходи да бъдат включени в бюджета“, каза Генов. По думите му общините настояват също и за планиране на целева субсидия за заснемане, паспортизиране на язовирите по аналогия с усилията, които Министерство на регионалното развитие и благоустройство (МРРБ) дава за изготвяне на общите устройствени планове на общините. По думите му под отговорността на общините се намират огромната част от водоемите в страната. Според него това несъразмерно и необезпечено струпване на отговорности и ангажименти на общините по отношение на язовирите, е една от причините и мотивите за настоящото изменение в закона. „Огласените официални данни сочат, че в страната има над 5600 язовира, а от тях 4500 се водят общински като собственост и като задължение за стопанисване. Няма да съм първият, който казва, но няма как и да спестя обстоятелството, че българските общини преминаха през много мъчителни законови метаморфози, през които тази собственост бе прехвърляна, дори без да се потърси предварителното им съгласие да ги приемат като публична своя собственост“, допълни заместник-председателят на Комисията по околна среда и води.\r\nДеница КИТАНОВА", "date": "2018.03.16", "title": "Манол Генов, БСП: Заставаме категорично зад исканията на общините – необходима е целева субсидия за язовирите"}
{"url": "http://www.focus-news.net/news/2018/03/16/2500164/manol-genov-bsp-shte-podkrepim-promenite-v-zakona-za-vodite-za-yazovirite-no-vaprosat-e-dokoga-darzhavata-shte-varvi-sled-sabitiyata.html", "text": "Ще подкрепим промените в Закона за водите, защото са в интерес на общините и безопасността на хората. Въпросът е докога държавата ще върви след събитията. Това каза народният представител от ПГ на БСП за България“ и заместник-председател на Комисията по околна среда и води към Народното събрание Манол Генов в интервю за Агенция „Фокус“. Според него е абсолютно неоспоримо, че реално системата от язовири в страната не се контролира. „Не просто контролът е неефективен, а не навсякъде се прилага. В тази посока има голямо количество доказателства – от красноречиви, по-красноречиви. Не е нормално да бързаме с промени в закона едва когато са налице поредните извънредни ситуации с бедствия от преливащи водоеми, нанесени щети за стотици хиляди и милиони левове или не дай Боже с човешки жертви“, каза той и посочи, че настоящият закон е приет преди две години, а се оказва, че буквално след влизането му в сила, той боксува, не е ефективен и се налагат неотложни ремонти в него. Манол Генов отчете, че в промените в Закона за водите има доста неясноти и няма гаранция, че държавата ще излезе на чисто. „Първо най-сериозният проблем за поддръжката на язовирите в страната е дефицитът на финансови средства. Предлага се механизъм, при който пак „слагаме каруцата пред коня“, защото вече е изяснен органът по контрол върху състоянието на язовирните стени, но не се знае след като се констатират проблеми и трябва да последват мерки по отстраняването им, откъде ще дойдат парите. Простичко казано за ефективната поддръжка на водоемите в страната – трябват средства. Версията, която сега се тиражира е онези, от язовирите, които не могат да бъдат стопанисвани от общините, да бъдат прехвърлени към държавата и евентуално да има държавна компания, която да отговоря за мониторинга, контрола и управлението на тези водни ресурси“, каза Генов.\r\n„Все още не е ясно точно как ще изглежда тази държавна структура, агенция, търговско дружество, компания, която ще поеме върху себе си всички тези нежелани язовири. Изобщо като правителството дава такива обещания и прави проекти как ще работи тази компания, ясно ли е как ще се финансира? От друга страна не е за подценяване проблемът с доброто управление на целия воден ресурс в държавата. Няма как да се мине през този проблем, без система за мониторингови дейности, контрол и управление на водните обеми“, поясни депутатът. Той обърна внимание, че се получава парадокс. „Този контрол ще бъде в Министерство на околната среда и водите като воден ресурс, а този по техническата изправност и безопасността в Министерство на икономиката през ДАМТН. Ако така продължава, пак ще се загуби ефектът от всички тези  добри намерения“, допълни народният представител.\r\nДеница КИТАНОВА", "date": "2018.03.16", "title": "Манол Генов, БСП: Ще подкрепим промените в Закона за водите за язовирите, но въпросът е докога държавата ще върви след събитията"}
{"url": "http://www.focus-news.net/news/2018/03/16/2500154/georgi-dimov-bivsh-generalen-konsul-na-balgariya-v-odrin-turtsiya-ima-ambitsiyata-da-ostane-sama-na-voenno-politicheskiya-teren-v-siriya.html", "text": "Турция има амбицията да остане сама на военно-политическия терен в Сирия. Това каза за сутрешния блок „Добро утро, България“ на Радио „Фокус“ Георги Димов, бивш генерален консул на България в Одрин, като определи стремежите на югоизточната ни съседка като \"подобни на тези по време на Османската империя\". Той уточни, че не изключва мащабът на конфликта между Анкара и Вашингтон да се разрасне. „Това, което силно притеснява Анкара, е подкрепата, която се оказва на сирийските кюрди. За следващата финансова година Пентагонът е предвидил 550 милиона долара за Свободната сирийска армия, в която основен елемент са именно Отрядите за народна самозащита на сирийските кюрди. А пък по някои данни, средствата могат да нараснат и до 3 милиарда долара. И това, разбира се, силно притеснява Турция. На този фон основен рисков фактор за нас са антиевропейските, антизападните, антиамериканските, дори антинатовските настроения, които целенасочено и методично се култивират в турското общество. На власт и на почит в днешна Турция са противниците на Запада“, обясни Георги Димов. Той коментира мнението на френския външен министър Жан-Ив Льо Дриан, че опасенията за сигурността на Турция не оправдават по никакъв начин мащаба на военната ѝ операция в североизточния сирийски район Африн, като заяви, че то е не просто продължение, а дори втвърдяване на френската позиция за операция „Маслинова клонка“. Георги Димов прогнозира, че освен САЩ. към активните участници в отправеното предупреждение от турския президент Реджеп Тайип Ердоган за „Трета световна война“ можем със сигурност да причислим и Франция.", "date": "2018.03.16", "title": "Георги Димов, бивш генерален консул на България в Одрин: Турция има амбицията да остане сама на военно-политическия терен в Сирия"}
{"url": "http://www.focus-news.net/news/2018/03/16/2500159/ministar-tsetska-tsacheva-sluchaite-na-domashno-nasilie-tryabva-da-badat-v-tsentara-na-vnimanieto-ni-kogato-se-pristapva-kam-novi-zakonodatelni-promeni.html", "text": "Случаите на домашно насилие трябва да бъдат в центъра на вниманието ни, когато се пристъпва към нови законодателни промени. Това каза министърът на правосъдието Цецка Цачева по време на Международна конференция „Сигурно бъдеще за жените – сигурно бъдеще за всички”, предаде репортер на Агенция „Фокус“. „Длъжни сме не само да говорим, а и да предприемаме конкретни стъпки и действия, за да няма подобни разкази. Познавам погледа, болката, виждала съм жени, претърпели насилие, които са потърсили кризисния център. Насилието на жените е крайна форма на дискриминация, произтичащо от неравенството между половете“, коментира Цачева. По думите ѝ институциите в държавата трябва да продължат усилията и до момента, за да има повече конкретни резултати. „Темата за сигурността на жените безспорно е гаранция за сигурността на всички. Министерството на правосъдието е извършило цялостен анализ на цялостната действаща законодателна рамка. Изводът, който е направен, води до това, че въпреки законодателните промени, извършени през годините, все още у нас липсва цялостна рамка, която да води до предотвратяване, преследване и премахване на насилието, както на жени и млади момичета в семейството, така и извън тях. С тази цел през 2016 г. са сформирани 2 работни групи със задача да преосмисли процесуалните правила за търсене на наказателна отговорност от насилниците“, допълни тя. Според нея втората група е свързана с необходимостта от промени в закона в гражданско-правната сфера. „При този преглед на действащото законодателство, работната група е стигнала до извода, да бъдат въведени в НК нови престъпни състави, които към момента не въвеждат деяния, свързани с темата. Всяка една промяна в кодекси трябва да бъде много прецизна, добре обмислена, подкрепена от гражданското общество, от магистратите. Във всички случаи трябва да се държи сметка за основни конституционни принципи, за защитата на правата на участниците в такъв процес. Зад сухите цифри на статистиката, се извежда и изводът от тази необходимост за промяна“, посочи тя. Цачева цитира данни, според които 91% от случаите убийствата на жени са извършени от мъже, само 2% извършени убийства от жени, 7% са в съучастие, 25% от брат, син, внук или друг близък роднина мъж, 31% от друг мъж, само 9% от непознат мъж. „Случаите на домашно насилие трябва да залегнат и да бъдат в центъра на вниманието ни, когато се пристъпва към нови законодателни промени. Предвиждаме допълване на убийството и телесните повреди с цели инкриминиране на домашното насилие. Налага се в НК да се създаде законова гаранция, че физическото насилие ще бъде по-тежко преследвано. Внимателно обсъждаме да се предвиди състав. Сложността винаги е много голяма, когато трябва да се дефинира понятието какво точно да се включва в него. Не се преследва и психическото насилие като самостоятелна форма на насилие. То е почти невидима за обществото проява. Може да има различни измерения“, каза още Цецка Цачева. \r\nЛюба АЛЕКСИЕВА", "date": "2018.03.16", "title": "Министър Цецка Цачева: Случаите на домашно насилие трябва да бъдат в центъра на вниманието ни, когато се пристъпва към нови законодателни промени"}
{"url": "http://www.focus-news.net/news/2018/03/16/2500171/kyustendil-okolo-50-avtori-predstavyat-tvorbi-v-traditsionnata-izlozhba-kyustendilska-prolet.html", "text": "Около 50 автори представят свои творби в традиционната изложба „Кюстендилска пролет”. Това съобщи за Радио „Фокус” – Кюстендил Бойка Велинова, екскурзовод към Художествена галерия „Владимир Димитров – Майстора” – Кюстендил. Изложбата ще бъде открита в 17.30 часа в галерията. Тя е част от честването на едноименния празник на град Кюстендил. \r\n„Общата художествена изложба „Кюстендилска пролет” води началото си от далечната 1978 година, когато в галерията на Майстора са представени 406 произведения на живописта, графиката и скулптурата от 273 автори от цялата страна. До 1993 година тя е била със статут на национална изложба. В последните години в нея участват около 50 съвременни представители на кюстендилската изобразителна школа”, каза Бойка Велинова. Организирането на изложбата преминава през няколко етапи – набиране на творби, предварителна оценка и включване в традиционната експозиция.\r\nВенцеслав ИЛЧЕВ", "date": "2018.03.16", "title": "Кюстендил: Около 50 автори представят творби в традиционната изложба „Кюстендилска пролет”"}
{"url": "http://www.focus-news.net/news/2018/03/16/2500167/reuters-liderat-na-leybaristite-predupredi-che-velikobritaniya-otiva-kam-nova-studena-voyna-bez-dokazatelstva.html", "text": "Лидерът на Лейбъристката партия предупреди в петък, че Великобритания се впуска в нова Студена война с Русия преди да има доказателства и да е доказала участието на Кремъл в отравянето на бившия полковник от ГРУ Сергей Скрипал, предава Reuters.\r\n„Да се впускаме напред преди полицията да събере доказателства и то в трескава парламентарна атмосфера не е от полза нито на правосъдието, нито на националната сигурност“, написа той в своя материал по въпроса за вестник Гардиън.\r\n„Ужасното събитие изисква на първо място изключително подробно и усърдно криминално разследване“, пише Корбин, като добавя, че не подкрепя тезата за участие на (руския президент Владимир) Путин или Русия в нападението.\r\n„Това не означава, че трябва да се впуснем в нова Студена война, когато ще трябва да увеличим разходите си за оръжие, да разширим участието си в прокси войните из целия свят и да приемем политика на Маккартизъм“, предупреди работническият лидер.\r\nКорбин предположи, че руската мафията, на която е позволено да се установи във Великобритания, може да стои зад нападението и бе категоричен, че Обединеното кралство трябва да спре да приеме корумпиращите пари от бившия Съветски съюз.\r\n„Трябва да спрем да обслужваме руския блатен капитализъм във Великобритания и корумпираните милиардери, които използват Лондон, за да пазят богатството си“, категоричен е лидерът на Лейбъристите.\r\nПревод и редакция:", "date": "2018.03.16", "title": "Reuters: Лидерът на Лейбъристите предупреди, че Великобритания отива към нова Студена война без доказателства"}
{"url": "http://www.focus-news.net/news/2018/03/16/2500170/ministarat-na-transporta-veche-shte-dava-razreshenieto-za-postavyane-na-reklami-i-obekti-za-targovska-deynost-na-pristanishtata.html", "text": "Народните представители приеха окончателни промени в Закона за морските пространства, вътрешните морски пътища и пристанищата, предаде репортер на Агенция „Фокус“. Те решиха транспортният министър или капитанът на пристанище да дават разрешението за поставяне на преместваеми увеселителни обекти или такива за търговски дейности, на информационни елементи, както и на рекламни елементи. Такива обекти ще се премахват ако са поставени без разрешение; представляват опасност за сигурността на пристанището; рекламата е забранена със закон или срокът за поставянето им е изтекъл. Заповедта за премахването им ще се издава от капитана на пристанището в 7-дневен срок от връчването на акта и той ще определя срокът за премахването на обекта. Парламентът прие Министерски съвет да приеме Морския пространствен план до 31 март 2021 година.\r\nИзграждането и разширяването на пристанище за обществен транспорт вече ще се извършва въз основа на генерален план, изработен в съответствие с одобрената от Министерски съвет Интегрирана транспортна стратегия за периода до 2030 година. Разрешение за изработване на проект за генерален план ще се дава от министрите на транспорта и на регионалното развитие. Заявлението за разрешение за изготвяне на такъв план ще се подава пред Изпълнителна агенция „Морска администрация“ от Държавно предприятие „Пристанищна инфраструктура“.\r\nБиляна ИВАНОВА", "date": "2018.03.16", "title": "Министърът на транспорта вече ще дава разрешението за поставяне на реклами и обекти за търговска дейност на пристанищата"}
{"url": "http://www.focus-news.net/news/2018/03/16/2500163/bsp-napadat-punktove-na-podpiskata-sreshtu-sdelkata-za-chez.html", "text": "Вчера са били нападнати доброволци на Националната гражданска инициатива „Държавата да отмени сделката за ЧЕЗ“. Това съобщиха от пресцентъра на НС на БСП. Инцидентът е станал около 16.40 часа, на пункта на Инициативата пред метростанция „Западен парк“ в София. Били са унищожени нагледните материали и е направен опит да бъде скъсана и самата подписка. Нападателият е упражнил вербална и физическа агресия спрямо доброволците Екатерина Д. и Божидар Г. Само бързата намеса на граждани, които са повикали полиция, е предотвратила саморазправата с доброволците и унищожаването на подписката. \r\nСигнал за случая е подаден в 9-о Раййонно управление-СДВР.\r\nПодобен инцидент се е случил и предишния ден на пунката на Гражданската инициатива „Държавата да отмени сделката за ЧЕЗ“ пред метростанция „Люлин“. \r\nБСП осъжда подобна агресия, която цели да се осуети провеждането на една гражданска инициатива. Това е недопустимо и партията категорично ще се противопостави   на посегателствата върху доброволците. Призоваваме МВР да влезе във функциите си и да осигури спокойното провеждане на подписката.", "date": "2018.03.16", "title": "БСП: Нападат пунктове на подписката срещу сделката за ЧЕЗ"}
{"url": "http://www.focus-news.net/news/2018/03/16/2500168/plovdiv-32-godishen-mazh-e-ubil-po-osobeno-zhestok-nachin-29-godishna-zhena-s-koyato-e-zhiveel-na-semeyni-nachala-i-sled-tova-se-e-samoubil.html", "text": "В Окръжна прокуратура – Пловдив се води досъдебно производство за извършено в кв. Кючук Париж на гр. Пловдив убийство на 29-годишна жена, извършено с особена жестокост и по особено мъчителен за убитата начин и настъпила впоследствие смърт на извършителя – съжителстващият с нея на семейни начала мъж на 32 години. Това съобщиха от пресцентъра на Прокуратурата.\r\nПреди обяд на 15 март 2018 г. братът на 32-годишния Р.Х. получил позвъняване на мобилния си телефон от жената, с която последният съжителствал, но не могъл да отговори на обаждането. Впоследствие опитал неколкократно да се свърже с нея по телефона, но тя не отговорила на повикванията. Опитал да се свърже и с брат си, но той също не отговорил. Поради това, около 15.30 часа, той отишъл до апартамента, който брат му обитавал заедно с 29-годишната жена и 13-месечната им дъщеря. Опитал да отключи входната врата, но установил, че от вътрешната страна на бравата е поставен ключ. От вътрешността на апартамента се чувал детски плач. Братът на Р.Х. веднага потърсил ключар и такъв пристигнал пред апартамента, като установил тройно заключване на входната врата на жилището, но успял да я отключи, въпреки поставения от вътрешната страна на вратата ключ. При отваряне на входната врата, ключарят и братът на Р.Х. видели труп на човек в стаята, разположена срещу вратата. Братът на Р.Х. се ориентирал по плача на детето къде се намира то и го взел. Двамата излезли от апартамента. В 16.08 часа ключарят подал сигнал в дежурната на І РУ при ОД на МВР – Пловдив, а в 16.10 часа - и на телефон 112. \r\nНезабавно след получаване на сигнала, е бил сформиран екип от разследващи от ОД на МВР – Пловдив, който посетил мястото на инцидента. Прозорците и балконските врати на апартамента били затворени. Жената била намерена лежаща по гръб с порезна рана на шията и защитни порезни рани по ръцете. Мъжът лежал по лице, като в дясната си ръка държал голям кухненски нож, забит в шията му. Пристигналият екип на спешна помощ констатирал настъпване смъртта на мъжа и жената. \r\nДо момента са извършени множество процесуално-следствени действия, вкл. огледи на местопроизшествие и разпити на свидетели. Били са назначени съдебно-медицински, биологична, дактилоскопна и химически експертизи. Детето на починалите се намира при близките им. \r\nРазследването по случая продължава.", "date": "2018.03.16", "title": "Пловдив: 32-годишен мъж е убил по особено жесток начин 29-годишна жена, с която е живеел на семейни начала, и след това се е самоубил"}
{"url": "http://www.focus-news.net/news/2018/03/16/2500165/veliko-tarnovo-zam-kmetat-georgi-kamarashev-shte-predstavi-na-brifing-rezultatite-ot-proverka-na-stroitelstvo-varhu-i-v-servituta-na-vodoprovoda-v-rayona-na-s-prisovo.html", "text": "Оъ 13,00 ч. в Зала 302 в сградата на Общината заместник-кметът на Велико Търново проф. Георги Камарашев ще представи на брифинг резултатите от извършена проверка на строителство, разположено върху и в сервитута на водопровода в района на с. Присово. Това съобщиха от пресцентъра на Община Велико Търново.", "date": "2018.03.16", "title": "Велико Търново: зам.-кметът Георги Камарашев ще представи на брифинг резултатите от проверка на строителство върху и в сервитута на водопровода в района на с. Присово"}
{"url": "http://www.focus-news.net/news/2018/03/16/2500175/sofiya-sdvr-predpriema-merki-za-ohrana-na-obshtestveniya-red-vav-vrazka-s-macha-tsska-levski-na-18-mart.html", "text": "Столичната дирекция на вътрешните работи (СДВР) предприема всички необходими мерки за охрана на обществения ред и безопасност на движението в столицата във връзка с предстоящото дерби  на 18 март (неделя), от 13.00 часа на Национален стадион ”Васил Левски”. Това съобщиха от пресцентъра на МВР.\r\nПреди, по време и след провеждане на спортната среща, полицейските служители ще следят за опазването на обществения ред и за недопускането на инциденти на територията на града. На изградени контролно - пропускателни пунктове в района на спортното съоръжение полицаи ще извършват щателна проверка на всички посетители на футболния мач. \r\nПредприети са стриктни мерки за недопускане на посетители, които имат наложена съдебна забрана за посещение на спортни мероприятия. \r\nМалолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или взета от касите на стадиона.\r\nУниформените ще следят за недопускане на зрители във видимо нетрезво състояние, както и за носене на забранени предмети и вещи /огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри/. \r\nПоради очакваните лоши метеорологични условия е препоръчително да се носят дъждобрани, заради забраната според Закона за опазване на обществения ред при провеждане на спортни мероприятия. За носене на чадъри. \r\nАнгажимент по охраната на спортната среща имат  частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост. \r\nЗа да бъде избегнато струпване, приканваме зрителите да се възползват от по-ранното отваряне на входовете на стадиона. Вратите за посетители ще бъдат отворени в 11.00 часа.", "date": "2018.03.16", "title": "София: СДВР предприема мерки за охрана на обществения ред във връзка с мача ЦСКА-Левски на 18 март"}
{"url": "http://www.focus-news.net/news/2018/03/16/2500173/nesaotvetstviya-pri-1930-produkti-v-targovskata-mrezha-sa-ustanoveni-pri-proverki-na-darzhavnata-agentsiya-za-metrologichen-i-tehnicheski-nadzor-za-2017-g.html", "text": "За миналата година Държавната агенция за метрологичен и технически надзор (ДАМТН) е проверила 17 911 продукта намиращи се в търговската мрежа на територията на цялата страна за несъответствия. Повечето от инспектираните артикули са били в категориите играчки, електрически уреди и оборудване, строителни продукти, ръчни инструменти, пиротехнически изделия и др. Това стана ясно по време кръгла маса на тема „Качество на стоките и защита на потребителите“ организирана съвместно от ДАМТН, Центъра за качество на стоките и потребителска защита към Икономически университет – Варна (ЦКСПЗ) и Комисията за защита на потребителите (КЗП), съобщиха от ДАМТН. Събитието се състоя по повод Световния ден на потребителя във Варна и премина под егидата на Министерството на икономиката. За целия период на 2017 г. инспекторите на ДАМТН са установили общо 1930 продукти, при които са открити несъответствия. За установените нарушения ДАМТН е издала общо 331 броя заповеди за спиране разпространението или използването на несъответстващия артикул, изземване и унищожаване в съответствие с предвидените законови изисквания. Връчени са били и 672 броя актове за установяване на административни нарушения на неизрядните търговците. Сред най-честите нарушения, които агенцията е констатирала са били липса на: СЕ маркировка; инструкции на български език; задължителните предупредителни текстове, свързани с безопасната употреба или без превода им на български език; информация за наименование и адрес на отговорния икономическия оператор и др.\r\nПо време на един от панелите представителите на ДАМТН изнесоха и презентация, която представи дейностите, за които отговаря Главна дирекция „Надзор на пазара“ към агенцията по отношение на продукти разпространявани в търговската мрежа. В нея водещи акценти бяха: видовете проверки, които агенцията извършва; резултатите от тях и проблемите, които се срещат при изпълнението им; полезни съвети към потребителите при закупуване на продукти от традиционни и онлайн магазини; както и последващи действия и мерки при несъответстващите стоки.", "date": "2018.03.16", "title": "Несъответствия при 1930 продукти в търговската мрежа са установени при проверки на Държавната агенция за метрологичен и технически надзор за 2017 г."}
{"url": "http://www.focus-news.net/news/2018/03/16/2500172/vazmozhni-sa-vremenni-prekasvaniya-na-elektrozahranvaneto-na-teritoriyata-na-oblast-pleven-v-perioda-19-23-mart.html", "text": "Възможни са временни прекъсвания на електрозахранването на територията на област Плевен в периода 19-23 март. Това съобщиха от пресцентъра на ЧЕЗ. „ЧЕЗ Разпределение“ осъществява амбициозна инвестиционна програма за подобряване на услугите за своите клиенти.  Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други.  Успешната реализация на тези мерки налага кратковременни прекъсвания на електрозахранването. \r\nВъв връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 19 - 23 март 2018 г.  включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върxу които са извършвани планирани дейности. ОБЛАСТ ПЛЕВЕН   Община Белене\r\nЗа периода 19-20.03.2018 г. /14:00 - 15:00 ч./ -  Белене: България, Възраждане \r\nНа 19.03.2018 г. /12:45 - 14:00 ч./ -  Белене: България, Украина \r\nНа 19.03.2018 г. /09:15 - 16:15 ч./ -  Белене: Васил Левски, Г С Раковски, Георги Кирков, Градище, Лозенец, Любен Каравелов, Слатина, Средна Гора, Стефан КараджаОбщина Гулянци   \r\nНа 19.03.2018 г. /08:00 - 10:00 ч. по искане на \"ЕСО\" ЕАД/   На 20.03.2018 г. /15:00 - 17:00 ч. по искане на \"ЕСО\" ЕАД/ -  Байкал: Александър Стамболийски, Асен Златаров, Байкал, Бенковски, Васил Левски, Вит, Г Димитров, Гаврил Генов, Георги Кирков, Георги Михайлов, Георги Раковски, Градинарска, Дунав, Искър, Лом, Любен Каравелов, Марица, Н Дъбовянов, Оборище, Огоста, Пирин, Рила, Родопи, Росица, Сакар, Средна Гора, Стадиона, Стара Загора, Стара Планина, Странджа, Христо Ботев, Шипка;  Брест, Общ. Гулянци: Хан Аспарух;  Гиген: Ан Кънчев, Байкалска, Велико Търново, Вит, Волга, Г Делчев, Г Димитров, Градище, Д Благоев, Д Груев, Дунав, Иван Вазов, Й Николова, Козлодуй, Л Мишев, Ливада, М Палаузов, Н Гигенски, Н. Дуканов, Осъм, Отец Паисий, П Евтимий, Панега, Пощенска, Преслав, Раковска, Роза, Русенска, Силистра, Скопие, Стрела, Тодор Каблешков, Троянска, Трън, Трявна, Христо Смирненски;\r\nНа 19.03.2018 г. /08:00 - 10:00 ч./   На 20.03.2018 г. /15:00 - 17:00 ч./ -  Брест, Общ. Гулянци: 000560 М.Садина, 27, І-995,996 Кв. 12, А Кънчев, Ал Стамболийски, Амур, Баба Тонка, Батак, Бездремна, Болшевик, Бузлуджа, България, В Априлов, В Левски, Вардар, Вит, Въча, Г Бенковски, Г Делчев, Ген.Столетов, Градинарска, Д-Р П Берон, Демокрация, Детелина, Добруджа, Драва, Дунав, Еделвайс, Елтепе, З.Зограф, З.Стоянов, Здравец, Иван Вазов, извън регулация, Индже Войвода, К и Методий, Кирил Тодоров /Ул.Витоша/, Крали Марко, Л Каравелов, Лом, Люляк, М.1-ви Бежански Квартал, Мизия, Морава, Мусала, Н Рилски, Одеса, Орфей, Осогово, Отец Паисий, П Р Славейков, П.К.Яворов, П.Хитов, Пенчо Славейков, Пирин, Плиска, Радецки, Раковски, Рила, Ружа, С Караджа, С Румянцев, С Стефано, С.Стамболов, Симеон Велики, Скобелев, Средна Гора, Стадиона, Странджа, Страцин, Струма, Трапезица, Трън, Тръстиката, Тунджа, Хан Аспарух, Христо Ботев, Цанко Церковски, Чайка, Черно Море, Шипка, Юмрукчал, Яне Сандански;  Гиген: Аксаков, Ал Стамболийски, Арда, Асен Златаров, Б Киро, Байкалска, Бенковски, Борун Сабия, В Коларов, Вапцаров, Везувий, Вела Пискова, Витоша, Г Димитров, Г Русинов, Д Благоев, Дебърска, Дойран, Искър, К и Методий, Кавала, Казанлък, Котленска, Л Димитрова, Л Каравелов, Лагера, Ливада, М Гвардия, М Пачев, Марица, Морава, Н. Дуканов, Охрид, П Хитов, Пазарище, Перущица, Пирин, Русенска, Сашка, Славейков, Сливен, Солунска, Средна Гора, Ст Караджа, Стара Планина, Странджа, Тракийска, Трапезица, Троянска, Тутракан, Хаджи Димитър, Христо Ботев, Цоню Матев, Чирпан, Шипка;  Гулянци: местност Крайсело;  Искър, Общ. Гулянци: Акация, Ангел Кънчев, Арда, Бенковски, В Левски, В Петлешков, Витоша, Дунав, Е Пелин, Искър, Калоян, Пирин, Пологара, Раковски, Рила, С Караджа, Стамболийски, Стара Планина, Страцин, Тимок, Тодор Каблешков, Хаджи Димитър, Хан Крум, Христо Ботев, Христо Смирненски, Чавдар;  Крушовене: 10-ти Конгрес, 23-ти Септември, 9-ти Май, I-345,Кв.72, Александър Стамболийски, Антон Иванов, Асен Халачев, Бузлуджа, Васил Коларов, Васил Левски, Витоша, Владимир Заимов, Владимир Илич Ленин, Вълчо Иванов, Ген Винаров, Гео Милев, Георги Бенковски, Георги Димитров, Георги Кирков, Георги Михайлов, Димитър Благоев, Дунав, Иван Вазов, Искър, Катя Попова, Лазар Станев, Любен Каравелов, Мара Денчева, Маршал Толбухин, Оборище, Опълченска, Плиска, Райко Даскалов, Раковска, Ростов на Дон, Свилен Русев, Слави Алексиев, Средец, Стара Планина, Стефан Караджа, Фердинанд Козовски, Филип-Тотю, Хан Аспарух, Христо Ботев, Цар Самуил, Цветан Спасов, Цеко Нинов, Чавдар, Шипка, Ю.А.Гагарин, Янко Забунов;Община Долна Митрополия   \r\nНа 19.03.2018 г. /08:00 - 09:00 ч./ -  Банкя, Общ. Столична: Връх Богдан;  Горна Митрополия: Александър Стамболийски, Антон Иванов, Асен и Петър, Балчик, Батак, Беласица, Васил Априлов, Васил Левски, Вежен, Гео Милев, Георги Бенковски, Георги Димитров, Гоце Делчев, Граф Игнатиев, Димитър Благоев, Иван Вазов, Иван Рилски, Кирил и Методий, Люлин, Марагидик, Местн.Хрушково, Мургаш, Н.Й.Вапцаров, Неофит Рилски, П.Р.Славейков, Паисий, Панайот Хитов, Петрохан, Пирин, Пробива, Раковски, Рила, Родопа, Ропотамо, Силистра, Сливница, Стара Планина, Стефан Караджа, Странджа, Хаджи Димитър, Хан Аспарух, Хан Крум, Христо Ботев, Христо Смирненски, Цар Иван Шишман, Цар Иван-Асен Втори, Цар Калоян, Черно Море, Шипка, Ю.А.Гагарин, Янтра;  Долна Митрополия: 057065, Ал Стамболийски, Алеко Константинов, Батак, Бузлуджа, Васил Друмев, Г.С.Раковски, Георги Бенковски, Георги Кочев, Заводска, Зърнобаза, Иван Вазов, Индустриална Зона, Лозарски Дол, Люлин, местност Лозята, Оборище, Огоста, Панайот Волов, Пирин, Прогрес, Райко Даскалов, Св.Св.Кирил и Методий, Стефан Караджа, Стопански Двор, Странджа, Съединение, Трети Март, Хаджи Димитър, Хан.Аспарух, Цанко Церковски, Янтра;  Искър, Общ. Искър: Ресторант Чекръците;  Тръстеник, Общ. Долна Митрополия;Община Долни Дъбник   \r\nНа 19.03.2018 г. /09:00 - 09:10 ч./   На 23.03.2018 г. /15:00 - 15:10 ч./ -  Горни Дъбник: 23 Септември, Адил Дервишев, Ал Стамболийски, Ангел Кънчев, Асен Златарев, Асен Златаров, Баба Тонка, Боженска, Бузлуджа, Васил Априлов, Васил Левски, Васил Петлешков, Вела Пеева, Виктор Юго, Вл Заимов, Вл и Ленин, Г Бенковски, Г Г Деж, Г Димитров, Г Пърличев, Ген Лавров, Гоце Делчев, Гурко, Д Благоев, Д Даскала, Ив Вазов, Кирил Методий, Коста Златарев, Лазар Станев, Лиляна Бърдарова, Любен Вежков, Малчика, Марин Дринов, Маршал Толбухин, Митко Палаузов, Н Й Вапцаров, Назъм Хикмет, Одрин, Опълченска, П Пенев, П Р Славейков, П Яворов, Пан Хитов, Панайот Волов, Петър Берон, Поп Андрей, Р Даскалов, Ручина Бара, С Румянцев, Садовска, Солун, Ст Георгиев, Ст Караджа, Ст Михайловски, Филип-Тотю, Хаджи Димитър, Христо Ботев, Христо Смирненски, Цар Иван Шишман, Цариград, Цв.Христова, Цветан Спасов, Черковна, Черно Море, Яне Сандански\r\nНа 20.03.2018 г. /09:00 - 16:00 ч./   На 21.03.2018 г. /09:00 - 16:00 ч./ -  Долни Дъбник: Социално Включване Хр.Янчев, В Левски, Ген Ганецки, Долни Дъбник, Иван Вазов, Ропотамо, Стара Планина, Тодор Каблешков, Христо ЯнчевОбщина Искър   \r\nНа 19.03.2018 г. /08:00 - 09:00 ч./   На 23.03.2018 г. /15:00 - 17:00 ч./ -  Горни Дъбник: 037014 Стопански Двор, Гергов Геран, М-Ст Стопански Двор, местност Гергов Геран, Стопански Двор;  Искър, Общ. Искър: Адил Дервишев;  Писарово, Общ. Искър: III-422, Кв. 81, XII-295 Кв.72, Алеко Константинов, Александър Стамболийски, Ангел Кънчев, Асен Халачев, Боримечката, Братя Миладинови, Валерий Чкалов, Васил Коларов, Васил Левски, Вера Златарева, Волга, Възраждане, Генерал Заимов, Гео Милев, Георги Бенковски, Георги Димитров, Георги С.Раковски, Даме Груев, Димитър Благоев, Димитър Грънчаров, Иван Рилски, Кирил и Методий, Лазар Станев, Максим Горки, Мара Балева, Никола Й.Вапцаров, Николай Петрини, Опълченска, Панайот Волов, Панайот Хитов, Партизанска, Петко Д.Петков, Петко Напетов, Райко Даскалов, Сергей Румянцев, Слави Алексиев, Софроний Врачански, Спас Дупаринов, Стопански Двор, Стопански Двор ПИ 620042, Стоян Едрев, Тодор Каблешков, Хаджи Димитър, Христо Ботев, Христо Кърпачев, Христо Наумов, Цанко Церковски, Цано Нанов, Цвятко Аврамов, Цвятко Георгиев, Цоню Матев, Яне Сандански;\r\nНа 19.03.2018 г. /08:00 - 10:00 ч. по искане на \"ЕСО\" ЕАД/   На 23.03.2018 г. /15:00 - 17:00 ч. по искане на \"ЕСО\" ЕАД/ -  Искър, Общ. Искър: Нап. Системи \r\nНа 20.03.2018 г. /09:00 - 16:00 ч./   На 21.03.2018 г. /09:00 - 16:00 ч./   На 22.03.2018 г. /09:00 - 16:00 ч./   На 23.03.2018 г. /09:00 - 16:00 ч./ -  Искър, Общ. Искър: Бр Миладинови, Бузлуджа, Валентина Терешкова, Въло Йончев, Георги Димитров, Иван Вазов, Лиляна Димитрова, Отец Паисий, Перущица, Петър Берон, Райко Даскалов\r\nНа 22.03.2018 г. /08:30 - 16:15 ч./ -  Долни Луковит: Босилеградска, Братя Миладинови, Гео Милев, Георги Димитров, Гоце Делчев, Димитър Спасов, Иван Вазов, Любен Каравелов, Отец Паисий, Пирин, Хаджи Димитър, Цар СимеонОбщина Кнежа   \r\nНа 19.03.2018 г. /08:30 - 16:15 ч./ -  Кнежа: Гостиля, Димитър Бутански, Калиакра, Клокотница, Лозенец, Лонгоза, Солун, Стефан Цанов, Тракия, Цар Самуил\r\nНа 20.03.2018 г. /08:30 - 16:15 ч./ -  Кнежа: Васил Априлов, Георги Димитров, Иван Бонов, Охрид, Пею Тодоров, Стражин, Хаджи Димитър, Христо Смирненски\r\nНа 21.03.2018 г. /08:15 - 16:15 ч./ -  Кнежа: 23-ти Септември, Ген. Владимир Стойчев, Георги Бенковски, Георги Димитров, Иларион Макариополски, Лом, Мадара, Плиска, Христо Смирненски, Юрий Венелин\r\nНа 22.03.2018 г. /09:00 - 12:00 ч. по искане на \"ЕСО\" ЕАД/ -  Кнежа: Кнежа \r\nНа 22.03.2018 г. /13:00 - 13:05 ч./ -  Кнежа: 3761, Батак, Батак, Бачо Киро, Брацигово, Васил Левски, Върбица, Георги Димитров, Георги Михайлов, Гостиля, Димитър Бутански, Димитър Бутански, Драва, Драва, Калиакра, Кирил и Методий, Клокотница, Козлодуй, Козлодуй, Козница, Ком, Лозенец, Лонгоза, Марин Боев, Марин Боев, Маршал Толбухин, местност Град Кнежа, местност Мерата, Митко Палаузов, Найден Геров, Никола Петков, Околчица, Опълченска, Опълченска, Осогово, Перущица, Петко Д. Петков, Пирин, Райна Княгиня, Рила, Родопи, Родопи, Св.Наум, Солун, Солун, Стара Планина, Стефан Цанов, Стефан Цанов, Тракия, Цар Самуил, Цар Самуил, Шейново, Шипка, Шипка\r\nНа 22.03.2018 г. /13:00 - 13:05 ч.; 15:55 - 16:00 ч./   На 23.03.2018 г. /13:00 - 13:05 ч. по искане на \"ЕСО\" ЕАД; 15:55 - 16:00 ч. по искане на \"ЕСО\" ЕАД/ -  Червен Бряг: Стефан Караджа \r\nНа 22.03.2018 г. /15:55 - 16:00 ч. по искане на \"ЕСО\" ЕАД/   На 23.03.2018 г. /13:00 - 13:05 ч.; 16:00 - 16:05 ч./ -  Кнежа: Батак, Бачо Киро, Брацигово, Васил Левски, Върбица, Георги Димитров, Георги Михайлов, Димитър Бутански, Драва, Кирил и Методий, Козлодуй, Марин Боев, Маршал Толбухин, Митко Палаузов, Найден Геров, Никола Петков, Околчица, Опълченска, Перущица, Петко Д. Петков, Райна Княгиня, Рила, Родопи, Св.Наум, Солун, Стефан Цанов, Цар Самуил, Шейново, Шипка\r\nНа 22.03.2018 г. /15:55 - 16:00 ч./   На 23.03.2018 г. /13:00 - 13:05 ч. по искане на \"ЕСО\" ЕАД; 15:55 - 16:00 ч. по искане на \"ЕСО\" ЕАД/ -  Кнежа: 3761, Батак, Гостиля, Димитър Бутански, Драва, Калиакра, Клокотница, Козлодуй, Козница, Ком, Лозенец, Лонгоза, Марин Боев, местност Град Кнежа, местност Мерата, Опълченска, Осогово, Пирин, Родопи, Солун, Стара Планина, Стефан Цанов, Тракия, Цар Самуил, Шипка\r\nНа 23.03.2018 г. /08:30 - 16:15 ч./ -  Еница: Бачо Киро, Васил Коларов, Ген. Тотлебен, Кирил и Методий, Митко Палаузов, Одрин, Хан Аспарух, Христо Ботев, Шипка\r\nНа 23.03.2018 г. /09:00 - 12:00 ч. по искане на \"ЕСО\" ЕАД/ -  Кнежа Община Левски   \r\nНа 19.03.2018 г. /08:45 - 16:00 ч./   На 20.03.2018 г. /08:45 - 16:00 ч./   На 21.03.2018 г. /08:45 - 16:00 ч./   На 22.03.2018 г. /08:45 - 16:00 ч./   На 23.03.2018 г. /08:45 - 16:00 ч./ -  Българене, Общ. Левски: Ангел Бонгалов, Беласица, В Априлов, Веселин Кръстев, Витоша, Клисура, Крум Драголов, Родопи, Сливница, Спас Венков, Средец, Средна Гора, Стара Планина, Стефан Караджа;\r\nНа 22.03.2018 г. /09:45 - 10:10 ч.; 10:10 - 14:30 ч.; 14:30 - 16:00 ч./ -  Бацова махала: Аврора, Адалберт Антонов-малчика, Александър Стамболийски, Васил Априлов, Васил Коларов, Васил Левски, Генерал Скобелев, Гео Милев, Георги Бенковски, Георги Димитров, Д-Р Петър Берон, Дунав, Захари Стоянов, Иван Вазов, Карл Маркс, Кирил и Методий, Лиляна Димитрова, Любен Каравелов, Неофит Рилски, Панайот Волов, Пенчо Славейков, Радецки, Сергей Румянцев, Слави Алексиев, Средец, Станке Димитров, Стефан Караджа, Хаджи Димитър, Христо Ботев, Христо Смирненски, Шипка, Ю.А.Гагарин;  Изгрев, Общ. Левски: Акация, Балкан, Вардар, Витоша, Възраждане, Георги Павлов, Дунав, Евлоги Христов, Еделвайс, Заря, Игнат Величков, Камчия, Коми, Лъки, Люлин, Марица, Осъм, Пирин, Поляна, Рила, Родопи, Свобода, Стадион, Стара Планина, Странджа, Тинтява, Тополница, Явор;  Санадиново: № 280011, Александър Стамболийски, Асен Халачев, Васил Левски, Вежен, Вела Пеева, Вит, Витоша, Георги Димитров, Георги Кирков, Гоце Делчев, Д-Р Петър Берон, Димитър Благоев, Иван Вазов, Кирил и Методий, Любен Каравелов, Марица, Москва, Осъмски, Панайот Волов, Рила, Свобода, Христо Ботев, Христо Смирненски, Шипка, Ю.А.Гагарин, Янтра;  Трънчовица: Бачо Киро, Бистрица, Витоша, Волга, Григор Вачков, Дунав, Епископ Евгений Босилков, Искър, Камчия, Малчика, Марица, Места, Митко Палаузов, Мусала, П Р Славейков, Рила, Родопи, Росица, Странджа, Тунджа, Христо Ботев, Цанко Церковски, Шипка, Янтра; На 22.03.2018 г. /09:45 - 10:10 ч.; 14:30 - 16:00 ч./ -  Българене, Общ. Левски: Ангел Бонгалов, Беласица, В Априлов, В Левски, Веселин Кръстев, Витоша, Гео Милев, Георги Бенковски, Георги Кочев, Иван Вазов, Клисура, Крум Драголов, Любен Каравелов, Панайот Хитов, Петко Петков, Пирин, Полтава, Преслав, Рила, Родопи, Сливница, Спас Венков, Средец, Средна Гора, Стара Планина, Стефан Караджа, Стоян Едрев, Съботин Генов, Христо Ботев, Шипка, Янтра;Община Никопол   \r\nНа 19.03.2018 г. /09:15 - 16:15 ч./   На 20.03.2018 г. /09:15 - 16:15 ч./   На 21.03.2018 г. /09:15 - 16:15 ч./   На 22.03.2018 г. /09:15 - 16:15 ч./   На 23.03.2018 г. /09:15 - 16:15 ч./ -  Новачене, Общ. Никопол: 23-ти Септември, 9-ти Септември, Алеко, Борис Стефанов, Велико Ваков, Възраждане, Г Димитров, Ив Винаров, Крайна, Л Димитрова, Любен Мойсеев, Марийка Петракиева, Петраки Ангелов, Трети Март, Хаджи ДимитърОбщина Плевен   \r\nНа 19.03.2018 г. /08:30 - 16:00 ч./   На 20.03.2018 г. /08:30 - 16:00 ч./   На 21.03.2018 г. /08:30 - 16:00 ч./   На 22.03.2018 г. /08:30 - 16:00 ч./   На 23.03.2018 г. /08:30 - 16:00 ч./ -  Бохот: 1-ви Май, Борис Шаранков, Боровец, Бузлуджа, Васил Левски, Ген.Столетов, Мусала, Никола Петков, Пирин, Радецки, Рила, Стамболийски, Стефан Караджа, Хаджи Димитър, Христо Ботев, Ю.А.Гагарин\r\nНа 19.03.2018 г. /08:30 - 16:00 ч./   На 20.03.2018 г. /08:30 - 16:00 ч./   На 21.03.2018 г. /08:30 - 16:00 ч./   На 22.03.2018 г. /08:30 - 16:00 ч./   На 23.03.2018 г. /08:30 - 16:00 ч./ -  Пелишат: Бузлуджа, Коста Златарев, Лом, Москва, Пирин, Пробуда, Рила, Сингур, Трифон Гърчев\r\nНа 19.03.2018 г. /08:45 - 12:00 ч./ -  Плевен: Генерал Тотлебен, Люляк, Мир, Рудозем, Сторгозия \r\nНа 19.03.2018 г. /09:00 - 09:30 ч./ -  Плевен: ул.Георги Кочев N: 94 \r\nНа 19.03.2018 г. /09:00 - 15:30 ч./ -  Плевен: Акд.Й.Трифонов, Десети Декември, Ем.Васкидович/Аврора/, Йордан Йовков, Русе/Д-Р Бешев/\r\nНа 19.03.2018 г. /09:15 - 15:30 ч./ -  Славяново, Общ. Плевен: Анастас Тодоров, Вежен, Георги Кирков, Девети Септември, Назъм Хикмет, Пенчо Славейков, Станке Димитров-марек, Хималаи\r\nНа 19.03.2018 г. /09:15 - 15:30 ч./ -  Тотлебен: 500048, Александър Стамболийски, Ангел Кънчев, Асен и Петър, Асен Халачев, Васил Априлов, Васил Левски, Велес, Г.С.Раковски, Георги Бенковски, Георги Димитров, Девети Септември, Димитър Благоев, Добрич, Екзарх Антим Първи, Иван Вазов, Иван Рилски, Иларион Макариополски, Каварна, Кирил и Методий, Княз Борис Първи, Крум Страшни, Крушева, Лагерна, Любен Каравелов, Люле Бургас, Местн.Над Село, местност Над Село, Мизия, Ниш, Отец Паисий Хилендарски, П.Р.Славейков, Панайот Хитов, ПИ 200023, Пирот, Прилеп, Райко Даскалов, Ростов, Скопие, Сопот, Софроний Врачански, Средна Гора, Тетевен, Хаджи Димитър, Хан Аспарух, Христо Ботев, Цар Освободител, Цариброд, Чорлу\r\nНа 19.03.2018 г. /10:00 - 11:00 ч./ -  Плевен: Г.С.Раковски, Д.Константинов/Ц.Спасо/, Константин Величков, Неофит Рилски, Парашкев Цветков\r\nНа 19.03.2018 г. /13:00 - 16:00 ч./   На 20.03.2018 г. /13:00 - 16:00 ч./   На 21.03.2018 г. /13:00 - 16:00 ч./ -  Плевен: Георги Кочев \r\nНа 19.03.2018 г. /13:15 - 13:30 ч.; 13:15 - 16:30 ч.; 16:15 - 16:30 ч./ -  Плевен: Българска Авиациа /Индустр., Гренадирска \r\nНа 19.03.2018 г. /13:30 - 16:30 ч./ -  Плевен: Българска Авиациа /Индустр., Георги Кочев, Изт.Индустриална Зона, Източна Инд. Зона XXIV-1281, Източна Индустриална Зона, Индустриална Зона, Местн.Западна Идустриална Зона, ХI А Кв.617\r\nНа 20.03.2018 г. /09:00 - 11:00 ч./ -  Плевен: Д.Константинов/Ц.Спасо/, Иван Вазов, Цар Борис III \r\nНа 20.03.2018 г. /09:00 - 12:30 ч./ -  Плевен: Генерал Тотлебен, Люляк \r\nНа 21.03.2018 г. /09:00 - 11:00 ч./ -  Плевен: Ангел Кънчев, Г.С.Раковски, Георги Бенковски, Люлин, Полтава, Русе/Д-Р Бешев/, Уилиам Гладстон\r\nНа 21.03.2018 г. /09:00 - 12:30 ч./ -  Плевен: Железничар, Крали Марко/Мл.Гвардия/, Люляк, Сторгозия\r\nНа 22.03.2018 г. /08:30 - 09:00 ч.; 08:30 - 15:00 ч.; 14:30 - 15:00 ч./ -  Плевен: Дружба, Местн.Витска Равнина, Редута, Сторгозия \r\nНа 22.03.2018 г. /09:00 - 13:15 ч./ -  Плевен: Божурица, Васил Петлешков, Д-Р Г.М.Димитров/Н.Гиг/, Добри Чинтулов/Й.Никол/, Иван Тодоров, Копринка, Лозенка, Найден Геров, Орлица, Сторгозия\r\nНа 23.03.2018 г. /08:30 - 15:30 ч.; 08:30 - 09:00 ч.; 15:00 - 15:30 ч./ -  Плевен: 1036 \r\nНа 23.03.2018 г. /09:00 - 13:00 ч./ -  Плевен: Сторгозия Община Пордим   \r\nНа 19.03.2018 г. /08:30 - 16:00 ч./   На 20.03.2018 г. /08:30 - 16:00 ч./   На 21.03.2018 г. /08:30 - 16:00 ч./   На 22.03.2018 г. /08:30 - 16:00 ч./   На 23.03.2018 г. /08:30 - 16:00 ч./ -  Пордим: Алеко Константинов, Ангел Кънчев, Балкан, Веслец, Владимир Заимов, Драва, Зора, Иван Божинов, Кала Тепе, Крайречна, Люлин, Мусала, Неофит Рилски, Отец Паисий, Радецки, Рила, Родопи, Сергей Румянцев, Славейков, Средна Гора, Струмица, Христо Ботев, Цар Калоян, Цар Освободител, Централна, Централна\r\nНа 20.03.2018 г. /09:00 - 16:00 ч./ -  Згалево: Аврора, Асен Халачев, Бачо Киро, Божин Чулев, Гаврил Генов, Генерал Столетов, Герман Титов, Дунав, Елтепе, Килиманджаро, Комуна, Костурна, Москва, Пирин, Пловдив, Ракета, Раковски, Сердика, Христо Ботев, Юмрукчал\r\nНа 21.03.2018 г. /09:00 - 16:00 ч./ -  Згалево: Адалберт Антонов-малчика, Антон Иванов, Васил Левски, Вит, Витоша, Гаврил Генов, Георги Димитров, Димитър Благоев, Западна, Искър, Йорданка Николова, Москва, Оборище, Поп Андрей, Радомир, Средна Гора, Стара Планина, Стопански Двор, Шипка, Ю.А.Гагарин\r\nНа 22.03.2018 г. /09:00 - 16:00 ч./ -  Згалево: Божин Чулев, Васил Левски, Владимир Поптомов, Георги Димитров, Искър, Космос, Любен Каравелов, Осъм, Разград, София, Средна Гора, Станке Димитров, Стара Планина, Странджа, Три Чешми, Черна Гора, Ю.А.Гагарин\r\nНа 23.03.2018 г. /09:00 - 16:00 ч./ -  Згалево: II Кв.1, Божин Чулев, Витоша, Восток, Георги Димитров, Йорданка Николова, Клисура, Марица, Москва, Мургаш, Поп Андрей, Стефан Караджа, Странджа, Христо БотевОбщина Червен бряг   \r\nНа 19.03.2018 г. /08:30 - 16:15 ч./ -  Червен Бряг: Г.С.Раковски, Княз Александър Батенберг, Княз Борис I, Панайот Волов, Тома Петков, Търговска, Християнска\r\nНа 20.03.2018 г. /10:00 - 10:30 ч.; 10:00 - 15:30 ч.; 15:00 - 15:30 ч./ -  Бресте: Александър Стамболийски, Антон Страшимиров, Васил Коларов, Васил Левски, Върбан Йотов, Ген.Вл.Заимов, Георги Бенковски, Георги Димитров, Двадесет и Шести Юни, Девети Септември, Димитър Кьосовски, Иван Вазов, Иван Диловски, Иван Чифлигарски, Илия Стоянов, Любен Каравелов, Мито Гачев, Н.Й.Вапцаров, Никола Горанов, Отец Паисий Хилендарски, П.Р.Славейков, Рила, Хаджи Димитър, Христо Ботев, Христо Смирненски, Чудна\r\nНа 20.03.2018 г. /10:00 - 10:30 ч.; 15:00 - 15:30 ч./ -  Горник: Бузлуджа, Вихрен, Втора, Г Бенковски, Дванадесета, Девета, Десета, Дунав, Дядо Вълко, Елена, Иван Вазов, Искър, Осемнадесета, Осма, Партизанска, Пета, Петко Горанов, Петко Хр Петков, Пирин, Първа, Рила, Родопи, Седма, Средна Гора, Стара Планина, Стефан Караджа, Филип-Тотю, Христо Ботев, Христо Ненов, Цвятко Иванов, Четвърта, Шеста, Янка Митова, Янтра\r\nНа 20.03.2018 г. /10:00 - 10:30 ч.; 15:00 - 15:30 ч./ -  Сухаче: Ал Стамболийски, Асен Златаров, Баба Мария, Баба Тонка, Безименна, Вешка Данова, Г Тошев, Ген Заимов, Девети Септември, Дядо Вълко, Л Димитрова, Л Каравелов, Маршал Толбухин, Паисий, Партизанска, Петко Д Петков, Петко Напетов, Стефан Караджа, Христо Ботев, Христо Михайлов, Христо Смирненски, Цвятко Радойнов\r\nНа 21.03.2018 г. /08:30 - 16:15 ч./ -  Червен Бряг: 23 Септември, Княз Борис I, Тома Петков, Християнска, Цар Калоян, Цар Самуил\r\nНа 22.03.2018 г. /08:30 - 16:15 ч./ -  Реселец: Баба Тонка, Белилото, Бор, Иван Христов, Каймаков, Латинка, Победа, Ръчене, Теменуга, Тодор Попов, Челник\r\nНа 23.03.2018 г. /08:30 - 16:15 ч./ -  Реселец: Балканска, Голеж, Д Дачев, Девети Май, Дружба, Иван Христов, Милиндол, Младост, Опанец, Ръчене, Стефан Бацов.", "date": "2018.03.16", "title": "Възможни са временни прекъсвания на електрозахранването на територията на област Плевен в периода 19-23 март"}
{"url": "http://www.focus-news.net/news/2018/03/16/2500177/dobrich-kontsert-na-trio-hristov-shte-se-provede-v-grada-na-29-mart.html", "text": "Великденските празници и поканата на Община град Добрич са поводите за пребиваването на Евгения Христова, Мария Христова и Петър Христов в родния Добрич. Това съобщиха от пресцентъра на Общината. Почитателите на класическата музика ще имат възможността да се срещнат с изкуството им на 29 март от 18.00 ч. в Огледална зала „Нели Божкова“. Концертът пред родна публика в Добрич включва класическа, романтична и латиноамериканска музика. За първи път в Добрич ще бъде представен един от първите електронни музикални инструменти и единственият, на който се свири без да бъде докосван. Трио Христов се завръща на родна сцена в навечерието на Великден и ни обещават едно истинско преживяване.\r\nПетър Христов, Мария Христова и Евгения Христова започват музикалния си път в родния си град Добрич, възпитаници са на средното музикално училище „Добри Христов” - Варна, на Държавната музикална академия „Панчо Владигеров” - София и са специализирали солова, камерна и барокова музика в германските музикални академии в Мюнхен, Берлин, Хановер, Карлсруе, Тросинген и Любек, завършвайки най-високата степен за музикално изпълнителско образование в Германия – солистичен диплом. Лауреати са на награди от конкурси в България, Германия, САЩ, Чехия, Италия и Австрия. Професионалният им път преминава през оркестрите на Българското национално радио, Българската национална опера, Оркестър „Густав Малер” с диригент Клаудио Абадо, Мюнхенските симфоници, Мюнхенския камерен оркестър, Магдебургския симфоничен оркестър, Франкфуртската опера, Ансамбъл „Феникс” Базел, преподавателска дейност във висши немски музикални училища, воденето на майсторски класове, концерти със солова и камерна музика в страни от пет континента. \r\nВходът на концерта в Добрич е свободен.", "date": "2018.03.16", "title": "Добрич: Концерт на Трио Христов ще се проведе в града на 29 март"}
{"url": "http://www.focus-news.net/news/2018/03/16/2500176/vnasyaneto-na-chuzhdi-ili-novi-za-sredata-organizmi-shte-se-smyata-za-zamarsyavane-na-morskata-i-rechnata-voda.html", "text": "Внасянето на чужди или нови за средата организми ще се смята за замърсяване на морската и речната вода, решиха депутатите с ратифицирането на Международната конвенция за контрол и управление на корабните баластни води и седименти, предаде репортер на Агенция \"Фокус\". Текстът бе заложен в заключителните разпоредби на проекторешението и с него се създаде допълнение на Закона за морските пространства, вътрешните водни пътища и пристанищата на Република България. С направените промени замърсяване на морската или речната среда ще е налице освен при внасяне на вещества или енергии в морската среда или реките и в случаите на внасяне на чужди или нови за тази среда организми, които причиняват или могат да причинят вредни последици. В основния текст на конвенцията са включени клаузи, регламентиращи приложното ѝ поле, обема на правата и задълженията на държавите – страни по нея и техническите изисквания за въвеждане на контрол и управление на баластните води и утайките от кораби. С Конвенцията се осигурява на международно равнище хармонизиран подход към контрола и екологосъобразното управление и изхвърляне на баластни води от кораби, както и механизъм за изпълнение от страна на държавите –страни по документа. Конвенцията е приета на дипломатическа конференция, проведена в централата на Международната морска организация в Лондон на 13 февруари  2004 г.\r\nДеница КИТАНОВА", "date": "2018.03.16", "title": "Внасянето на чужди или нови за средата организми ще се смята за замърсяване на морската и речната вода"}
{"url": "http://www.focus-news.net/news/2018/03/16/2500174/dzhema-grozdanova-gerb-rabotih-za-tova-istanbulskata-konventsiya-da-bade-podpisana-sasedkite-ni-rumaniya-sarbiya-i-turtsiya-veche-sa-ya-ratifitsirali.html", "text": "Работих за това Истанбулската конвенция да бъде подписана, съседките ни Румъния, Сърбия и Турция вече са я ратифицирали. Това каза депутатът от ГЕРБ и председател на Комисията по външна политика Джема Грозданова по време на Международна конференция „Сигурно бъдеще за жените – сигурно бъдеще за всички”, която се провежда под неин патронаж, предаде репортер на Агенция „Фокус“. „Днес ще говора за Истанбулската конвенция. Няма процедура в парламента по нейната ратификация. България подписа последна конвенцията. Аз работих за това тя да бъде подписана. От съседните ни страни Румъния, Сърбия и Турция са ратифицирали конвенцията. Предстои Гърция също да я ратифицира. Знаем, че Гърция е с много силна православна църква, но няма никакъв проблем с ратификацията“, заяви Грозданова. По думите ѝ в един момент България ще стане страна по конвенцията, независимо дали я е ратифицирала. „Имаше проблеми в превода на Конвенцията, това е факт. Българският превод в момента се изготвя и очакваме да бъде предложен на нашето внимание. Джендър балансът в българското общество е добър“, добави тя. Грозданова уточни, че конвенцията е била подложена на повторен правен анализ и е било потвърдено, че няма никакви задължения към страните за признаване на еднополовите бракове и даване на статут на бежанци със транссексуален статус. Според нея Конвенцията се съобразява с националните изисквания.\r\nЛюба АЛЕКСИЕВА", "date": "2018.03.16", "title": "Джема Грозданова, ГЕРБ: Работих за това Истанбулската конвенция да бъде подписана, съседките ни Румъния, Сърбия и Турция вече са я ратифицирали"}
{"url": "http://www.focus-news.net/news/2018/03/16/2500178/liderat-na-bsp-sofiya-kaloyan-pargov-e-pokanen-za-mezhdunaroden-nablyudatel-na-prezidentskite-izbori-v-rusiya.html", "text": "Лидерът на БСП – София Калоян Паргов и заместник-председателят на столичната организация проф. Ваня Добрева са поканени за международни наблюдатели на президентските избори в Русия, които ще се проведат на 18 март. Това съобщиха от пресцентъра на ГС на БСП - София. Посещението е по покана на Съвета на федерацията на Федералното събрание на Руската федерация.", "date": "2018.03.16", "title": "Лидерът на БСП – София Калоян Паргов е поканен за международен наблюдател на президентските избори в Русия"}
{"url": "http://www.focus-news.net/news/2018/03/16/2500179/sofiya-lek-avtomobil-se-e-vryazal-v-mantinelata-na-bul-simeonovsko-shose.html", "text": "Лек автомобил се е врязал в мантинелата на бул. „Симеоновско шосе“ в близост до кръстовището с ул. „Борис Арсов“ предаде репортер на Агенция „Фокус“. \r\nОт СДВР съобщиха за „Фокус“, че инцидентът е възникнал в четвъртък вечерта и при него няма пострадали.", "date": "2018.03.16", "title": "София: Лек автомобил се е врязал в мантинелата на бул. „Симеоновско шосе“"}
{"url": "http://www.focus-news.net/news/2018/03/16/2500169/tsvetan-tsvetanov-gerb-forumat-za-nasilieto-nad-zheni-tryabvashe-da-bade-v-balgarskiya-parlament.html", "text": "Форумът за насилието над жени трябваше да бъде в българския парламент. Това каза зам.-председателят на ГЕРБ и председател на парламентарната група на партията Цветан Цветанов по време на Международна конференция „Сигурно бъдеще за жените – сигурно бъдеще за всички”, предаде репортер на Агенция „Фокус“. „Всеки един от нас си задава въпроса какво искаме да постигнем от днешния форум. Днешният форум трябваше да бъде проведен в българския парламент, защото за голямо съжаление това, което наблюдаваме в после месеци - всеки се дистанцира и смята, че този проблем не го вълнува. Никой не може да влезе в същността на истинските проблеми, които стоят днес“, заяви Цветанов. По думите му когато институциите работят задно, могат да постигнат и необходимия ефект със законодателните промени. „Дали всеки един политик, гражданин е съпричастен към тази борбата с трафика на хора? Няма необходимото желание на местната власт да изградят местните комисии за борба с трафика на хора. Смятате ли, че 10 комисии са достатъчни? Семейната среда е факторът, който може да ни даде по-добрата основа и да предпазим децата си от въвличането в подобни престъпни схеми и те да станат жертви на насилие“, подчерта Цветанов. Според него трябва да стигат до тази чувствителна част обществото, която е податлива и е възможно да бъде част от жертвите. „Длъжни сме да предпазим всеки един от насилие и да бъде въвлечен в трафик на хора. Прекрасни момичета бяха въвлечени в т.нар. „скъп сексуален туризъм“. Всеки един от нас трябва ежедневно да работи по тази тема. Още веднъж казвам, че съжалявам, че този дебат не е в парламента. Има нужди депутатите да чуват хората и жертвите за това, което се случва“, каза още Цветан Цветанов. \r\nЛюба АЛЕКСИЕВА", "date": "2018.03.16", "title": "Цветан Цветанов, ГЕРБ: Форумът за насилието над жени трябваше да бъде в българския парламент"}
{"url": "http://www.focus-news.net/news/2018/03/16/2500180/api-vremenno-dvizhenieto-na-am-trakiya-ot-km-60-do-km-61-v-posoka-sofiya-se-osashtestvyava-v-edna-lenta-poradi-remont.html", "text": "Временно движението на АМ \"Тракия\" от км 60 до км 61, в посока София, се осъществява в една лента, поради ремонтни дейности. Това съобщиха от пресцентъра на Агенция \"Пътна инфраструктура\" (АПИ). Движението се извършва в изпреварващата лента.", "date": "2018.03.16", "title": "АПИ: Временно движението на АМ \"Тракия\" от км 60 до км 61, в посока София, се осъществява в една лента, поради ремонт"}
{"url": "http://www.focus-news.net/news/2018/03/16/2500181/prokuror-rumyana-arnaudova-zapochvat-7-razsledvaniya-za-bezstopanstvenost-sled-proverkata-na-bolnitsite.html", "text": "Започват 7 разследвания за безстопанственост след проверката на болниците. Това заяви на брифинг в Съдебната палата прокурор Румяна Арнаудова – говорител на главния прокурор, която обобщи резултатите от направена проверка на финансовото състояние на болнични заведения, предаде репортер на Агенция „Фокус”. Окончателният доклад за състоянието на всички болнични заведения на страната ще бъде оповестени от Министерство на здравеопазването до края на месец март.Агенция „Фокус” припомня: Съвместната проверка на Прокуратурата, МВР и Министерство на здравеопазването започна през месец декември 2017 г. във всички общински и държавни болници в страната, които получават средства от НЗОК. Тогава на пресконференция здравният министър Кирил Ананиев уточни, че целта е да се анализира дали ефективно се изразходват публичните средства за лечение на българските граждани, а проверките ще засегнат всички болници. По думите му целта е да се намери източването на пари, а на проверка ще бъдат подложени всички договори на държавните болници с частни болници, както и с представители на извънболничната помощ. От своя страна главният прокурор Сотир Цацаров посочи, че проблемът е налице в случаите, в които на територията на общинско или държавно лечебни заведение функционира частна болница, която осъществява идентични, а не различни дейности. \r\nИван ЛАЗАРОВ", "date": "2018.03.16", "title": "Прокурор Румяна Арнаудова: Започват 7 разследвания за безстопанственост след проверката на болниците"}
{"url": "http://www.focus-news.net/news/2018/03/16/2500183/realnoe-vremya-balgariya-iska-da-postavi-pametnik-na-han-kotrag-v-tatarstan.html", "text": "Посланикът на България в Русия Бойко Коцев съобщи, че София има планове да постави паметник на основателя на Волжка България хан Котраг в град Болгар (Татарстан), съобщи РИА Новости, предава руското електронно издание „Реалное время“.\r\nСпоред Коцев, става дума за един от петте сина на Кубрат, последния хан на Велика България, която се е простирала от Киев до Одеса.\r\nТой „е тръгнал по Волга и е основал Волжка България“, заяви българският посланик. „Сега ние, български функционери и общественици, имаме планове да поставим паметник на Котраг“, заяви Коцев.\r\nПревод и редакция:", "date": "2018.03.16", "title": "„Реалное время“: България иска да постави паметник на хан Котраг в Татарстан"}
{"url": "http://www.focus-news.net/news/2018/03/16/2500185/kardzhali-11-godishna-uchenichka-e-strelyala-vav-vazduha-s-pnevmatichna-pushka-sled-svada-sas-svoy-uchenik-v-uchilishteto-v-selo-guliyka.html", "text": "11-годишна ученичка е стреляла във въздуха с пневматична пушка след свада със свой ученик в училището в село Гулийка. Това съобщиха от ОДМВР-Кърджали. Полицаи от Районно управление на МВР-Крумовград проверяват инцидента, които станал на 14 март, около 16.00 часа. По първоначални данни след спор със съученик момичето се прибрало вкъщи, взело оръжието, което е не е огнестрелно и е регистрирано по надлежния ред от майка ѝ. Пушката е иззета и е на съхранение в РУ-Крумовград. Проверката се извършва от група „Криминална полиция“ и инспектор от Детска педагогическа стая в управлението. Случаят е докладван в Районна прокуратурата в Крумовград и е уведомен Отделът за закрила на детето.", "date": "2018.03.16", "title": "Кърджали: 11-годишна ученичка е стреляла във въздуха с пневматична пушка след свада със свой ученик в училището в село Гулийка"}
{"url": "http://www.focus-news.net/news/2018/03/16/2500182/ministar-neno-dimov-shte-uchastva-v-seminar-integrirano-upravlenie-na-otpadatsite-v-kurorta-pamporovo.html", "text": "Министърът на околната среда и водите Нено Димов ще участва в семинар „Интегрирано управление на отпадъците“, който ще се проведе на днес и на и 17 март в курорта „Пампорово“. Това съобщиха от пресцентъра на министерството. Форумът се организира от Варненския свободен университет „Черноризец Храбър“ и Института за интегрирано управление на общините в партньорство с областната управа на Смолян.\r\nВ семинара, който е предвиден като обучение за общините, ще участват над 100 представители на местната власт и бизнеса от 27 общини – от Смолянска, Пловдивска, Пазарджишка, Кърджалийска, Бургаска и Софийска област. Сред лекторите са проф. Анна Недялкова, президент на ВСУ „Черноризец Храбър“, председателят на парламентарната комисия по околната среда и водите Ивелина Василева, Джордж Кремлис, ръководител на отдел „Екологична оценка на въздействието на околната среда и политика на сближаване“ към Главна дирекция „Околна среда“ на Европейската комисия.\r\nОткриването на семинара е предвидено за 13,30 часа в хотел „Орфей“, зала „Евридика“.", "date": "2018.03.16", "title": "Министър Нено Димов ще участва в семинар „Интегрирано управление на отпадъците“ в курорта „Пампорово“"}
{"url": "http://www.focus-news.net/news/2018/03/16/2500187/vazmozhni-sa-vremenni-prekasvaniya-na-elektrozahranvaneto-na-teritoriyata-na-oblast-pernik-v-perioda-19-23-mart.html", "text": "Възможни са временни прекъсвания на електрозахранването на територията на област Плевен в периода 19-23 март. Това съобщиха от пресцентъра на ЧЕЗ. „ЧЕЗ Разпределение“ осъществява амбициозна инвестиционна програма за подобряване на услугите за своите клиенти.  Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други.  Успешната реализация на тези мерки налага кратковременни прекъсвания на електрозахранването. \r\nВъв връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 19 - 23 март 2018 г.  включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върxу които са извършвани планирани дейности. ОБЛАСТ ПЕРНИК   Община Брезник   \r\nНа 19.03.2018 г. /09:15 - 10:30 ч.; 14:30 - 16:00 ч./ -  Банище;  Бегуновци;  Беренде, Общ. Земен;  Брезник: Мтп;Ръждавец;;  Брезнишки Извор;  Велиново;  Габровдол;  Горна Секирна: Местност Валога;  Долна Секирна: МТП; Д.Секирна;;  Ерул;  Кошарево;  Милкьовци;  Непразненци;  Режанци;  Садовик;  Станьовци;\r\nНа 19.03.2018 г. /09:15 - 10:30 ч.; 14:30 - 16:00 ч./   На 20.03.2018 г. /09:00 - 16:15 ч./ -  Гигинци: УПИ ХІV-219, Кв.22;\r\nНа 19.03.2018 г. /09:15 - 16:00 ч./ -  Долна Секирна;\r\nНа 19.03.2018 г. /09:15 - 16:00 ч.; 09:15 - 10:30 ч.; 14:30 - 16:00 ч./ -  Душинци;\r\nНа 20.03.2018 г. /09:00 - 16:15 ч./ -  Гигинци;\r\nНа 20.03.2018 г. /09:00 - 16:15 ч./   На 23.03.2018 г. /09:00 - 16:15 ч./ -  Слаковци;\r\nНа 21.03.2018 г. /09:00 - 12:45 ч./   На 22.03.2018 г. /09:00 - 10:30 ч.; 14:00 - 16:00 ч./ -  Озърновци;\r\nНа 21.03.2018 г. /12:45 - 16:30 ч./   На 22.03.2018 г. /09:00 - 10:30 ч.; 14:00 - 16:00 ч./ -  Красава;\r\nНа 22.03.2018 г. /09:00 - 10:30 ч.; 09:00 - 16:00 ч.; 14:00 - 16:00 ч./ -  Гоз: махала Логатор, местност Янкулица; На 22.03.2018 г. /09:00 - 10:30 ч.; 14:00 - 16:00 ч./ -  Арзан: Рангелова махала;  Брезник: Велин Ваклинов, извън регулацията, Трън;  Брусник;  Видрица;  Горни Романци;  Долни Романци;  Завала;  Ярославци;\r\nНа 22.03.2018 г. /09:15 - 16:15 ч./   На 23.03.2018 г. /09:15 - 16:15 ч./ -  Брезник: 06286.502.39, Генерал Владимир Заимов, Гоздовска, Еретин, Забел, Клисура, Петров Камък;Община Ковачевци   \r\nНа 19.03.2018 г. /09:30 - 09:45 ч.; 09:30 - 10:30 ч.; 10:15 - 10:30 ч./ -  Габровдол;  Горна Глоговица;  Дивля: махала Кукувичарска, махала Фильова;  Долна Врабча;  Долна Секирна;  Калотинци;  Кошарево: 000339;  Мурено;  Светля;  Слатино, Общ. Ковачевци \r\nНа 19.03.2018 г. /09:30 - 09:45 ч.; 10:15 - 10:30 ч./ -  Калище;  Ковачевци, Общ. Ковачевци: XXIV-1148, Кв.49, Нупи 1,Масив 1,С.Ковачевци, Нупи 17а, С. Ковачевци, С. Ковачевци, Общ. Ковачевци местност Яз. Пчелина, УПИ XІІ-343 Кв.36, УПИ-XIII, Кв.53а, Циганка;  Лобош;  Перник: Хасково;  Радибош;  Сирищник: УПИ ІV-494, Кв.38;\r\nНа 19.03.2018 г. /09:30 - 09:45 ч.; 10:15 - 10:30 ч.; 12:00 - 16:00 ч./ -  Косача;\r\nНа 19.03.2018 г. /09:30 - 10:30 ч./ -  Сирищник;\r\nНа 19.03.2018 г. /09:30 - 10:30 ч.; 09:30 - 09:45 ч.; 10:15 - 10:30 ч./ -  Горна Врабча: Стопански Двор;  Еловдол: Кв.15;  Ракиловци;  Смиров Дол; Чепино;Община Перник   \r\nНа 22.03.2018 г. /08:00 - 10:00 ч. по искане на \"ЕСО\" ЕАД/   На 23.03.2018 г. /15:00 - 16:30 ч. по искане на \"ЕСО\" ЕАД/ -  Друган: УПИ ХV-407 Кв.49 \r\nНа 19.03.2018 г. /08:00 - 10:00 ч. по искане на \"ЕСО\" ЕАД; 15:00 - 16:30 ч. по искане на \"ЕСО\" ЕАД/ -  Перник: Алеко Константинов, Бродо, Бунтовник, Васил Априлов, Гео Милев, Георги Мамарчев, Димова махала, Димчо Дебелянов, Добруджа, Дойран, Захари Стоянов, Зюмбюл, Ивайло, Иван Вазов, Капитан Векилски, Клисура, Кокиче, Любен Каравелов, Люлин, Миньор, Мургаш, Мусала, Найден Геров, Никола Козлев, Оборище, Пейо Яворов, Пенчо Славейков, Перелик, Протожерица, Родопи, Сан Стефано, Св.Св. Кирил и Методий, Селимица, Силистра, Синчец, Софийско Шосе, Станционна, Стара Планина, Стефан Караджа, Тева, Теменуга, Тодор Каблешков, Тутракан, Христо Ботев, Хумни Дол, Шибой\r\nНа 19.03.2018 г. /08:00 - 10:00 ч.; 15:00 - 16:30 ч./   На 20.03.2018 г. /08:15 - 10:15 ч.; 14:45 - 16:15 ч./ -  Перник: Арх. Йордан Миланов, Архитект Йордан Пешев, Благой Гебрев, Изток, Кадиевка, Клемент Готвалд, Луганск, Младен Стоянов, Младен Стоянов Кв.63 Парцел, Мошино, Рашо Димитров, Юрий Гагарин\r\nНа 19.03.2018 г. /08:15 - 10:15 ч.; 14:45 - 16:15 ч./ -  Перник: Ален Мак, Балван, Бачо Киро, Божур, Бузлуджа, Бунтовник, Васил Априлов, Васил Петлешков, Витоша, Вихрен, Дъга, Ела, Захари Стоянов, Зюмбюл, Ивайло, Изток, Калина, Капитан Векилски, Кръстец, Лилия, Люлин, Малашевска, Мальовица, Младен Стоянов, Могиличе, Момина Сълза, Монтана, Мургаш, Никола Козлев, Оборище, Острица, Отец Паисий, Палма, Панайот Волов, Панайот Хитов, Пантелеи, Петрохан, Пирин, Протожерица, Рила, Родопи, Роза, Света Петка, Селимица, Сергей Румянцев, Синчец, Софийско Шосе, Средец, Стара Планина, Стефан Караджа, Стоян Заимов, Странджа, Тодор Каблешков, Хаджи Димитър, Христо Ясенов, Чавдар, Чинар, Шибой, Шипка\r\nНа 19.03.2018 г. /08:30 - 16:30 ч./   На 21.03.2018 г. /08:30 - 16:30 ч./ -  Перник: Кракра \r\nНа 19.03.2018 г. /09:00 - 12:00 ч./ -  Студена, Общ. Перник: Баба Тонка, Бистрица, Вардар, Ерма, Иван Вазов, Каражинец, махала Кашова, Местн.Каражинец/И.Р./, Простор, Разсадника, Ропотамо, Стария Площад, Струма, Христо Ботев\r\nНа 20.03.2018 г. /08:00 - 10:00 ч.; 15:00 - 16:30 ч./ -  Перник: Благой Гебрев, Волгоград, Изток, Карл Маркс, Клемент Готвалд, Ленински Проспект, Лом, Минск, Несебър, Одеса, Созопол, Юрий Гагарин\r\nНа 20.03.2018 г. /08:30 - 16:30 ч./ -  Перник: Отец Паисий \r\nНа 21.03.2018 г. /08:00 - 10:00 ч. по искане на \"ЕСО\" ЕАД; 15:00 - 16:30 ч. по искане на \"ЕСО\" ЕАД/ -  Перник: 101, Бенковска, Вардар, Васил Левски, Васил Стоин, Железничарска, Искър, Княз Александър Батенберг, Кракра, Миньор, Найчо Цанов, Отец Паисий, Раковска, Раковски, Търговска\r\nНа 21.03.2018 г. /08:00 - 10:00 ч.; 15:00 - 16:30 ч./ -  Перник: Изток, Младен Стоянов, Монтана \r\nНа 21.03.2018 г. /08:15 - 10:15 ч.; 14:45 - 16:15 ч./ -  Перник: Арх. Йордан Миланов, Архитект Йордан Пешев, Асен Златаров, Бенковска, Благой Гебрев, Вардар, Васил Левски, Васил Стоин, Изток, Искър, Кадиевка, Клемент Готвалд, Княз Александър Батенберг, Кракра, Кракра Пернишки, Луганск, Миньор, Младен Стоянов, Младен Стоянов Кв.63 Парцел, Мошино, Найчо Цанов, Отец Паисий, Петко Каравелов, Райко Даскалов, Раковска, Раковски, Рашо Димитров, Рено, Търговска, Черешово Топче, Юрий Гагарин\r\nНа 21.03.2018 г. /09:00 - 16:00 ч./   На 22.03.2018 г. /09:00 - 16:00 ч./   На 23.03.2018 г. /09:00 - 16:00 ч./ -  Рударци: Бреза, Загарица, Йовчова, Кирил и Методий, Минерал, Москва, Никола Вапцаров, Обеля, Рига, Солун, Христо Смирненски, Черни Връх, Шумнатица\r\nНа 22.03.2018 г. /08:00 - 10:00 ч. по искане на \"ЕСО\" ЕАД/ -  Перник: Арчар, Асен Златаров, Бенковска, Вардар, Васил Левски, Васил Левски, Васил Стоин, Горно Могиличе, Ела, Железни Заводи, Захари Зограф, Искър, Калина, Калкас, Караманица, Княз Александър Батенберг, Кракра, Кракра Пернишки, Куциян, Липа, Миньор, Могиличе, Найчо Цанов, Незабравка, Отец Паисий, Петко Каравелов, Райко Даскалов, Раковска, Раковски, Резервоара, Рено, Търговска, Черешово Топче, Чинар\r\nНа 22.03.2018 г. /08:00 - 10:00 ч. по искане на \"ЕСО\" ЕАД/   На 23.03.2018 г. /15:00 - 16:30 ч. по искане на \"ЕСО\" ЕАД/ -  Радомир: Върба, Райко Даскалов \r\nНа 22.03.2018 г. /08:00 - 10:00 ч. по искане на \"ЕСО\" ЕАД/   На 23.03.2018 г. /15:00 - 16:30 ч. по искане на \"ЕСО\" ЕАД/ -  Стефаново, Общ. Радомир: махала Егреците \r\nНа 22.03.2018 г. /08:00 - 10:00 ч.; 15:00 - 16:30 ч./ -  Кралев Дол: 3-ти Март, Божилец, Боян Витков, В.Левски, Васил Левски, Велико Търново, Волга, Голо Бърдо, Граничар, Драва, Дунав, Дъбрава, Еделвайс, Извора, Искър, Калофер, Калужерец, Лале, Люлин, Люляк, махала Айдарица, махала Орниче, Металург, Минзухар, Миньор, Орниче, Отец Паисий, Родопи, Светлина, Синчец, Славей, Струма\r\nНа 22.03.2018 г. /08:00 - 10:00 ч.; 15:00 - 16:30 ч./ -  Перник: Аврора, Айдарица, Баба Парашкева, Балева махала/Даскалово/, Белоградчишки Скали, Бор, Боровец, Братя Кокарешкови, Волга, Грамаге, Димитър Благоев, Димитър Хранов, Драва, Евгении Ачанов, Жива Вода, Ивайло, Йордан Лютибродски, Климент Охридски, Костенец, Кралевски Път, Лазар Робев, Леденика, Ленин, махала Захаринова, махала Чешкарова, Момин Проход, Рилски Езера, Станке Димитров, УПИ І Кв.81, Христо Македонски, Христо Смирненски, Църква, Чехов, Чуйпетлово\r\nНа 22.03.2018 г. /08:00 - 10:00 ч.; 15:00 - 16:30 ч./ -  Студена, Общ. Перник: Бор, Боровец, Волга, Кралевски Път, Райко Даскалов, Христо Ботев\r\nНа 22.03.2018 г. /08:15 - 10:15 ч.; 14:45 - 16:15 ч./ -  Перник: 101, Аврора, Александър Стоянов, Асен Търновски, Белоградчик, Бенковска, Бор, Боян Чонос, Ваклин Церковски, Валентина Терешкова, Вардар, Васил Левски, Васил Стоин, Вела Пеева, Димитър Благоев, Добри Миланов, Дъбрава, Еднофамилни Къщи, Железничарска, Жива Вода, Искър, Йордан Лютибродски, Калофер, Кирил Тупанков, Княз Александър Батенберг, Ковачевци, Кракра, Крум Накев, Кръстина Михайлова, Кюстендил, Лазар Робев, Ленин, Лиляна Димитрова, Мадарски Конник, Малчика, Маниш, Мануш Войвода, Металург, Миньор, Момин Проход, Найчо Цанов, Никифор Панкев, Никола Вапцаров, Николай Островски, Огнян Ягодински, Огоста, Опълченска, Отец Паисий, Паисий Хилендарски, Пещера, Пушкин, Ракитовец, Раковска, Раковски, Рахила Ангелова, Родина, Свети Спас, Сините Вълни, Станке Димитров, Страцин, Тинтява, Тодор Йорданов, Търговска, Училищна, Хан Крум, Христо Кърпачев, Цветна Градина, Църква, Черни Връх, Черно Море, Явор\r\nНа 22.03.2018 г. /08:30 - 16:30 ч./   На 23.03.2018 г. /08:30 - 16:30 ч./ -  Перник: Вардар \r\nНа 22.03.2018 г. /15:00 - 16:30 ч. по искане на \"ЕСО\" ЕАД/ -  Перник: Асен Златаров, Бенковска, Вардар, Васил Левски, Васил Стоин, Искър, Княз Александър Батенберг, Кракра, Кракра Пернишки, Миньор, Найчо Цанов, Отец Паисий, Петко Каравелов, Райко Даскалов, Раковска, Раковски, Рено, Търговска, Черешово Топче\r\nНа 23.03.2018 г. /08:00 - 10:00 ч. по искане на \"ЕСО\" ЕАД/ -  Перник: 252 Цгч ул.Отец Паисий, Ален Мак, Гарата Атц, Гарата Мрц, Горно Могиличе, Железничарска, Искър, Княз Александър Батенберг, Кристал Блокове, Люлин, Могиличе, Найчо Цанов, Отец Паисий, Палма, Райко Даскалов, Света Петка, Средец, Търговска, Черешово Топче, Шамък\r\nНа 23.03.2018 г. /08:15 - 10:15 ч.; 14:45 - 16:15 ч./ -  Перник: Арда, Асенова Крепост, Вардар, Върбица, Гарата, Граховска, Железничарска, Искър, Камчия, Княз Александър Батенберг, Кракра, Кракра Пернишки, Отец Паисий, Райко Даскалов, Розова Долина, Росица, Средец, Струма, Тунджа, УПИ 1 Кв.263\r\nНа 23.03.2018 г. /15:00 - 16:30 ч. по искане на \"ЕСО\" ЕАД/ -  Перник: 252 Цгч ул.Отец Паисий, Ален Мак, Арчар, Васил Левски, Гарата Атц, Гарата Мрц, Горно Могиличе, Горно Могиличе, Ела, Железни Заводи, Железничарска, Захари Зограф, Искър, Калина, Калкас, Караманица, Княз Александър Батенберг, Кристал Блокове, Куциян, Липа, Люлин, Могиличе, Могиличе, Найчо Цанов, Незабравка, Отец Паисий, Палма, Райко Даскалов, Резервоара, Света Петка, Средец, Търговска, Черешово Топче, Чинар, ШамъкОбщина Радомир   \r\nНа 19.03.2018 г. /10:00 - 10:30 ч./ -  Радомир: Архимандрит Зинови, Батенберг, Васил Левски, Витоша, Гаврил Радомир, Гео Милев, Георги Маджаров, Георги Янев, Голобръдска, Гурко, Гърляница, Драгоман, Дупнишка, Дядо Анани Николов, Екзарх Йосиф, Земеделска, Ивайло, Иглика, Изворска, Кракра, Люлякова, Милан Грънчаров, Младост, Неофит Рилски, Никола Вапцаров, Осогово, Острица, Панайот Волов, Парижка Комуна, Патриарх Евтимий, Преслав, Пчелинци, Път №627, Рилска, Софроний Врачански, Стара Планина, Стефан Караджа, Стефан Стамболов, Струма, Училищна, Филип Тотю, Хаджи Димитър, Хайдут Дамшо, Хайдут Румяна, Хан Аспарух, Цар Борис I, Цар Симеон, Черковна, Шаблин, Шипка, Широки Дол, Юрий Гагарин\r\nЗа периода 22-23.03.2018 г. /08:00 - 16:30 ч. по искане на \"ЕСО\" ЕАД/ -  Радомир: Сн Червена Могила \r\nНа 19.03.2018 г. /13:00 - 16:00 ч./ -  Стефаново, Общ. Радомир: махала Егреците.", "date": "2018.03.16", "title": "Възможни са временни прекъсвания на електрозахранването на територията на област Перник в периода 19-23 март"}
{"url": "http://www.focus-news.net/news/2018/03/16/2500188/plovdiv-3-sela-v-oblastta-sa-bez-voda-zaradi-avarii-i-lipsa-na-elektrozahranvane.html", "text": "Жителите на 3 села в Пловдивска област са без вода заради аварии и липса на електрозахранване. Това съобщиха за Радио „Фокус“ – Пловдив от ВиК-Пловдив. До 16.30 часа с нарушено водоподаване заради липса на ток са жителите на селата Голям чардак и Триводици, а заради авария по водопроводната мрежа – село Болярино. Частично нарушено е и водоподаването на територията на град Баня, заради авария на ул. „Карловска“.\r\nЕкипите работят и по отстраняването на аварии в град Пловдив. Без вода са живущите в района на улица „Отец Паисий“ и по бул. „Освобождение“. Нарушено е и водоподаването към домакинствата в района на Инсдустриалната зона в район „Северен“.\r\nТони МИХАЙЛОВ", "date": "2018.03.16", "title": "Пловдив: 3 села в областта са без вода заради аварии и липса на електрозахранване"}
{"url": "http://www.focus-news.net/news/2018/03/16/2500190/aktsenti-v-predavaneto-chasat-na-blagoevgrad-na-radio-fokus-pirin.html", "text": "В днешното издание на предаването „Часът на Благоевград“ на Радио „Фокус“ – Пирин ще говорим за предстоящото издание на „Blagoevgrad Blues & Jazz”2018, като специален гост ще бъде Васко Кръпката.\r\nСъс Заповед на кмета на Благоевград д-р Атанас Камбитов кампанията за записването на деца за прием в детските градини тази година започна от 15 март и ще продължи до 10 април. Какви са критериите и има ли достатъчно места в детските градини ще ни каже Симона Митова, отдел „Образование“ в Община Благоевград.\r\nВ Регионален исторически музей – Благоевград откриха изложба с над 40 вида екзотични животни.  В рамките на изложбата, посетителите на музея могат да видят някои от най-опасните влечуги на земята. Кои са те ще ни разкрие собственикът на експозицията Георги Еленски.\r\nГост в предаването ще бъде и автомобилната състезателка Диана Стоянова, от която ще научим подробнсоти за традиционното състезание „Дамско рали”, посветено на дамите в най-женския месец от годината – март.\r\nВ края на предаването ще Ви срещнем с Румяна Станоева, експерт в направление „Младежки дейности, спорт и туризъм“ в Община Благоевград, която ще ни предостави информация за програмата под надслов „Зимно предизвикателство“, която ще се проведе в местността „Бодрост за поредна година“.", "date": "2018.03.16", "title": "Акценти в предаването „Часът на Благоевград“ на Радио „Фокус“ – Пирин"}
{"url": "http://www.focus-news.net/news/2018/03/16/2500189/veliko-tarnovo-regionalnata-komisiya-za-zashtita-ot-diskriminatsiya-organizira-priemna-za-grazhdanite-ot-obshtina-svishtov.html", "text": "Регионалният представител на Комисията за защита от дискриминация във Велико Търново Дияна Николова организира приемна за гражданите от Община Свищов. Това съобщиха от пресцентъра на Общината. Срещата ще се състои от 13.00 до 14.30 часа в Зала № 1 на Общината.\r\nТази комисия е независим специализиран държавен орган за предотвратяване и защита от всякакъв вид дискриминация, за осигуряване на равенство на възможностите. В съответствие с целите на Закона за защита от дискриминация, Комисията инициира и търси активно и системно сътрудничество в изпълнение на държавната антидискриминационна политика.", "date": "2018.03.16", "title": "Велико Търново: Регионалната комисия за защита от дискриминация организира приемна за гражданите от община Свищов"}
{"url": "http://www.focus-news.net/news/2018/03/16/2500192/vazmozhni-sa-vremenni-prekasvaniya-na-elektrozahranvaneto-na-teritoriyata-na-oblast-montana-v-perioda-19-23-mart.html", "text": "Възможни са временни прекъсвания на електрозахранването на територията на област Монтана в периода 19-23 март. Това съобщиха от пресцентъра на ЧЕЗ. „ЧЕЗ Разпределение“ осъществява амбициозна инвестиционна програма за подобряване на услугите за своите клиенти.  Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други.  Успешната реализация на тези мерки налага кратковременни прекъсвания на електрозахранването. \r\nВъв връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 19 - 23 март 2018 г.  включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върxу които са извършвани планирани дейности. ОБЛАСТ МОНТАНА   Община Берковица   \r\nНа 21.03.2018 г. /13:00 - 16:30 ч./ -  Бистрилица: Александър Стамболийски, Васил Левски, Вела Пеева, Георги Димитров, Еделвайс, Живовска, Ленин, Мир, Морава, Найден Антонов, Сухаре, Церковска Бара\r\nНа 22.03.2018 г. /10:00 - 16:00 ч./ -  Петрохан Община Бойчиновци   \r\nНа 20.03.2018 г. /08:00 - 08:40 ч. по искане на \"ЕСО\" ЕАД; 17:15 - 18:00 ч. по искане на \"ЕСО\" ЕАД/   На 21.03.2018 г. /16:00 - 16:30 ч./ -  Бойчиновци: 216023, 23-ти Септември, 922004, Александър Стамболийски, Васил Левски, Георги Димитров, Георги Кирков, извън регулацията, Кирил и Методи, Комсомолска, Лале, Марица, Пионерска, Поличката, Симеон Влахов, Спартак, Стадион, Стефан Влахов, Тодор Дечев, Христо Михайлов, Цанко Церковски, Юри Гагарин\r\nНа 20.03.2018 г. /08:00 - 08:40 ч. по искане на \"ЕСО\" ЕАД; 17:15 - 18:00 ч. по искане на \"ЕСО\" ЕАД/   На 21.03.2018 г. /16:00 - 16:30 ч./ -  Ерден: 000010, 080068, 972014, Втора, Двадесет, Двадесет и Две, Двадесет и Девет, Двадесет и Едно, Двадесет и Осем, Двадесет и Пет, Двадесет и Седем, Двадесет и Три, Двадесет и Четири, Двадесет и Шест, Дванадесет, Деветнадесет, Десета, Единадесет, извън регулацията, Осма, Пета, Петнадесет, Първа, Седемнадесет, Седма, Трета, Тридесет и Две, Тридесет и Девет, Тридесет и Едно, Тридесет и Осем, Тридесет и Пет, Тридесет и Седем, Тридесет и Три, Тридесет и Четири, Тридесет и Шест, Тринадесет, Четиридесет, Четиридесет и Две, Четиридесет и Едно, Четиридесет и Осем, Четиридесет и Шест, Четиринадесет, Шеста, Шестнадесет\r\nНа 22.03.2018 г. /09:00 - 15:00 ч./ -  Мърчево: Втора, Двадесет, Двадесет и Едно, Двадесет и Осем, Двадесет и Пет, Двадесет и Седем, Двадесет и Шест, Дванадесет, Девета, Осма, Първа, Седма, Трета, Тридесет и Две, Тринадесет, Четвърта, Четиридесет и Две, Четиринадесет, ШестаОбщина Вълчедръм   \r\nНа 20.03.2018 г. /08:30 - 16:30 ч. по искане на \"ЕСО\" ЕАД/ -  Златия, Общ. Вълчедръм: 23-ти Септември, Александър Стамболийски, Антон Иванов, Атанас Николов, Беляев, Бузлуджа, Васил Коларов, Васил Левски, Веселец, Витоша, Владимир Поп Томов, Вола, Гагарин, Георги Бенковски, Георги Дамянов, Георги Димитров, Георги Кирков, Гогол, Девети Септември, Димитър Благоев, Дунав, Егоров, Ел-Тепе, Елин Пелин, Здравец, Зоя Космодамянская, Иван Вазов, извън регулацията, Искър, Каблешков, Китка, Кубрат, Ленин, Люляк, Малчика, Марин Негрилов, Места, Методи Попов, Мирон Тодоров, Митко Палаузов, Мичурин, Млада Гвардия, Мусала, Никола Кръстев, Огоста, Осогово, Отец Паисий, Петър Попов, Пирин, Попович, Пушкин, Първи Май, Ракета, Рила, Роза, Славейков, Совата, София, Стара Планина, Стефан Караджа, Столетов, Страхил Войвода, Струма, Суворов, Терешкова, Тимок, Титов, Толбухин, Христо Ботев, Христо Смирненски, Цибрица, Чапаев, Чарлс Дарвин, Черно Море, Янтра\r\nНа 20.03.2018 г. /08:30 - 16:30 ч. по искане на \"ЕСО\" ЕАД/ -  Разград, Общ. Вълчедръм: Двадесет, Двадесет и Две, Двадесет и Едно, Дванадесет, Девета, Деветнадесет, Десета, извън регулацията, местност Ракчин Дол, Осемнадесет, Осма, Пета, Пета А, Петдесет, Петдесет и Две, Петдесет и Две-А, Петдесет и Едно, Петдесет и Осем, Петдесет и Пет, Петдесет и Пет-А, Петдесет и Три, Петдесет и Четири, Петдесет и Шест, Петнадесет, Първа, Първа А, Седемдесет и Едно, Седемдесет и Пета, Седемдесет и Три, Седемнадесет, Седма, Тридесет и Девет, Тридесет и Едно, Тридесет и Осем, Тридесет и Пет, Тридесет и Седем, Тридесет и Три, Тридесет и Четири, Тридесет и Шест, Четвърта, Четиридесет, Четиридесет и Две, Четиридесет и Девет, Четиридесет и Едно, Четиридесет и Осем, Четиридесет и Пет, Четиридесет и Седем, Четиридесет и Три, Четиридесет и Четири, Четиринадесет, Шеста, Шестдесет, Шестдесет и Девет, Шестдесет и Девета А, Шестдесет и Осем, Шестдесет и Седем, Шестдесет и Четири, Шестдесет и Шест, Шестнадесет\r\nНа 21.03.2018 г. /08:30 - 16:30 ч. по искане на \"ЕСО\" ЕАД/ -  Вълчедръм: Алабин /В.Пеева/, Алеко Константинов, Амбарица, Антон Иванов, Антон Страшимиров, Баба Тонка, Балатон, Беласица, Белмекен, Бенковски /Д.Благоев/, Братя Миладинови, Бузлуджа, Бъкстон, България /Г.Димитров/, Васил Априлов, Васил Друмев, Вежен, Веслец, Вълчедръма, Генерал Скобелев, Граф Игнатиев /А.Жданов/, Даскал Тодор, Димитър Маринов, Добри Войников, Драва, Дунав, Евлоги Георгиев /Ален Мак, Златия, Ивайло, Иван Вазов, Извън Населеното Място, Иларион Макриополски, Кирил и Методий, Клокотница, Ком, Кръстовищ.На ул.Алабин и Раковски, Лом, Любен Каравелов, Людмил Стоянов, Места, местност Мтс, Морава /М.Тодоров/, Неофит Бозвели, Никола Вапцаров, Никола Обретенов /В.П-ва/, Оборище, Отец Пайсий, Панайот Волов, Патриарх Евтимий, Пенчо Славейков, Петко Славейков, Петър Берон, Пирин, Радовиш, Райна Княгиня /Яташка/, Раковски /Г.Кирков/, Рила, Руен, Славянска, Софрони Врачански, Средна Гора, Стара Планина /П-Занска/, Стефан Караджа, Странджа, Съединение /В.Коларов/, Толбухин, Трети Март /Г.Генов/, УПИ I Кв.46, Хаджи Димитър, Хан Аспарух, Хан Крум, Христо Давидов, Цар Борис I /Л.Димитрова, Цар Иван Асен /Й.Николова, Цар Иван Шишман, Цар Калоян, Цар Самуил, Цар Симеон Велики /М-Л Т/, Юрий Гагарин, Янка Войвода\r\nНа 22.03.2018 г. /08:30 - 16:30 ч. по искане на \"ЕСО\" ЕАД/ -  Вълчедръм: 22-ти Септември /23-ти/, 919016, 922026, 922032, 922035, 922045, 922046, 922050, 922058, Адалберт Антонов, Александър Стамболийски, Ангел Кънчев, Антон Страшимиров, Армалуй, Ахелой, Баба Тонка, Балатон, Бачо Киро, Бенковски /Д.Благоев/, Битоля, България /Г.Димитров/, Васил Левски, Васил Петлешков /Г.К-ва/, Верила, Витоша, Вихрен, Ген.Владимир Стойчев /Мб/, Генерал Гурко, Генерал Скобелев, Георги Попадийски, Граф Игнатиев /А.Жданов/, Евлоги Георгиев /Ален Мак, Златия, Извън Населеното Място, Изгрев /М.Гвардия/, Капитан Савойски, Кирил Марков, Климент Охридски, Клокотница, Лайош Кошут, Марица, Никола Обретенов /В.П-ва/, Освобождение /Ленин/, Отец Пайсий, Пенчо Славейков, Петко Славейков, Петър Парчевич, Пъстрина, Сан Стефано, Стадиона /Комсомолска/, Стефан Караджа, Стоян Заимов /С.Русев/, Струма, Съединение /В.Коларов/, Тимок, Тодор Каблешков /Х.М-Лов/, Хаджи Димитър, Хаимбоаз, Христо Ботев, Христо Давидов, Хъшове, Цар Самуил, Цар Симеон Велики /М-Л Т/, Цибрица, Черни Връх, Шейново, Шипка, Ъгълъ на Хр. Ботев и ул. Отец Паисий, Янтра\r\nНа 22.03.2018 г. /08:30 - 16:30 ч. по искане на \"ЕСО\" ЕАД/ -  Якимово: извън регулацията \r\nНа 22.03.2018 г. /11:00 - 16:30 ч./ -  Златия, Общ. Вълчедръм: Веселец, Вола, Георги Бенковски, Георги Димитров, Девети Септември, Елин Пелин, Искър, Китка, Ленин, Малчика, Методи Попов, Мусала, Никола Кръстев, Петър Попов, Първи Май, Совата, София, Стефан Караджа, Суворов, Терешкова, Толбухин, Христо Смирненски, Цибрица, Чапаев, Черно Море\r\nНа 22.03.2018 г. /13:00 - 16:30 ч./ -  Вълчедръм: Алеко Константинов, Баба Тонка, Балатон, Бенковски /Д.Благоев/, Бузлуджа, България /Г.Димитров/, Вежен, Генерал Скобелев, Златия, Никола Вапцаров, Отец Пайсий, Патриарх Евтимий, Радовиш, Раковски /Г.Кирков/, Славянска, Софрони Врачански, Трети Март /Г.Генов/, Хаджи Димитър, Хан Аспарух, Христо Давидов, Цар Борис I /Л.Димитрова, Цар Самуил, Цар Симеон Велики /М-Л Т/Община Вършец   \r\nНа 19.03.2018 г. /13:00 - 16:30 ч./   На 21.03.2018 г. /09:30 - 15:00 ч./ -  Вършец: 23-ти Септември, Бреза(Безименна), Бялата Вода(М.Арсенов), Георги Д.Истатков, Липа(Асен Дионисиев), местност Иваново Поле, Найден Геров, Република(Г.Димитров), Тинтява(Безименна 2), Явор(Дионисий Илиев)\r\nНа 19.03.2018 г. /09:30 - 15:00 ч./ -  Спанчевци: Арто, Билото, Георги Димитров, Десета, Илинден, Пета, Петнадесета, Седма, Селището, Четиринадесет, Шеста, Шестнадесета, Яне СанданскиОбщина Лом   \r\nНа 21.03.2018 г. /13:00 - 13:30 ч.; 16:00 - 16:30 ч./ -  Долно Линево: Александър Стамболийски, Васил Левски, Васил Петлешков(Л.Димитро, Веслец(23-ти Септември), Витоша(9-ти Септември), Вишна(Г.Димитров), Георги Сава Раковски, Дунав, Малина, Марица, местност Дръмките, Пирин, Покрайна, Първа, Рила(Р.Даскалов), Стефан Караджа, Христо Ботев\r\nЗа периода 19-23.03.2018 г. /08:30 - 16:30 ч./ -  Лом: Алеко Константинов, Братя Миладинови, Гоце Делчев, Искър, Люляк(Петър Калчев), Марица, Митко Палаузов, Пелистър, Пирот, Стара Планина, Тимок, Тунджа, Цар Петър(М.Стефанов), Шести Септември\r\nНа 19.03.2018 г. /08:30 - 16:30 ч./ -  Лом: Ангел Кънчев, Бабуна(Н.Караджата), Бозвели, Драгоман(Н.Вапцаров), Славянска(Г.Димитров), Хаджи Димитър, Хан Омуртаг(23 Септември)\r\nНа 19.03.2018 г. /13:00 - 13:30 ч.; 16:00 - 16:30 ч./ -  Лом: Алекси Попангелов(К.Лазо), Алмус, Ангел Кънчев, Бабуна(Н.Караджата), Белоградчишко Шосе(Г.Мос), Бозвели, Борил(Аспарух Яков), Бунар Хисар, Варош(Димитър Маринов), Васил Априлов, Генерал Владимир Заимов, Георги Кирков, Георги Манавски(Н.Чуков), Георги Спасов(Ан.Иванов), Д-Р Петър Кърджиев(Ц.Рач), Добруджа, Драгоман(Н.Вапцаров), Дунавска(Д Благоев), Еремия Българов, Ивайло, Иван Вазов, Каймакчелан, Кирил и Методи, Кирил Петров(Ал.Беремл.), Крум Пастърмаджиев, Кръстьо Пишурката, Луй Айер, Любен Каравелов, Никола Войводов, Никола Първанов, Панайот Волов, Панайот Хитов, Петър Евстатиев, Пирин, Пирот, Пристанищна(Лом.Комуна), Ропотамо, Свобода, Славянска(Г.Димитров), Солун, Стефан Караджа, Стоянка Акушерката, Трети Март, Търлис(Русин Костов), Филип Тотю, Хаджи Димитър, Хан Аспарух, Хан Крум, Хан Омуртаг(23 Септември), Цар Асен, Цар Симеон(В.Коларов), Цветко Павлов(Ал.Караст), Чавдар Войвода, Чеган, Червена Стена, Юрий Венелин\r\nНа 19.03.2018 г. /13:00 - 13:30 ч.; 16:00 - 16:30 ч./ -  София: Панайот Волов \r\nНа 20.03.2018 г. /08:30 - 13:30 ч./ -  Сталийска махала: Втора, Извън Селото, Петдесет и Първа, Петдесета, Първа, Четиридесет и Пета, Четиридесет и Първа, Четиридесет и Трета, Четиридесет и Четвърта, Четиридесета, Шестдесет и Втора, Шестдесет и Трета, Шестдесет и Четвърта, Шестдесета\r\nНа 21.03.2018 г. /08:30 - 12:30 ч. по искане на \"ЕСО\" ЕАД/ -  Лом: Лодовико Миланези(К-Ска) \r\nНа 21.03.2018 г. /13:00 - 13:30 ч.; 16:00 - 16:30 ч./ -  Замфир: 110047, Битоля, Васил Друмев, Васил Коларов, Елин Пелин, Зайчер, Никола Й.Вапцаров, Охрид, Пирин, Сливница, Солун, Царибродска, Шипка\r\nНа 21.03.2018 г. /13:00 - 13:30 ч.; 16:00 - 16:30 ч./ -  Златия, Общ. Вълчедръм: извън регулацията \r\nНа 21.03.2018 г. /13:00 - 13:30 ч.; 16:00 - 16:30 ч./ -  Ковачица: Втора, Двадесет, Двадесет и Девет, Двадесет и Едно, Двадесет и Седем, Двадесет и Три, Двадесет и Четвърта, Двадесет и Шест, Дванадесет, Девета, Десета, Единадесет, извън регулацията, местност Втори Стопански Двор, местност Читалище, Осемнадесет, Осма, Пета, Петдесет, Петдесет и Девет, Петдесет и Едно, Петдесет и Осем, Петдесет и Пет, Петдесет и Седем, Петдесет и Три, Петдесет и Четири, Петдесет и Шест, Петнадесет, Първа, Седемнадесет, Седма, Трета, Тридесет, Тридесет и Две, Тридесет и Едно, Тридесет и Осем, Тридесет и Пет, Тридесет и Седем, Тридесет и Три, Тридесет и Четири, Тридесет и Шест, Тринадесет, Четвърта, Четиридесет, Четиридесет и Две, Четиридесет и Осем, Четиридесет и Пет, Четиридесет и Първа, Четиридесет и Седем, Четиридесет и Три, Четиридесет и Шест, Четиринадесет, Шеста, Шестдесет и Две, Шестдесет и Едно, Шестдесет и Три, Шестнадесет\r\nНа 21.03.2018 г. /13:00 - 13:30 ч.; 16:00 - 16:30 ч./ -  Лом: 238035 М.Садовете, 44238,1149,6, Акациева, Александър Атанасов, Александър Ликов, Асен Разцветников, Бачо Киро, Бели Ружи, Бело Море, Белоградчишко Шосе(Г.Мос), Бено Първанов(Синчец-Мл.), Бено Първанов(Синчец-Мл.), Бойка Войвода, Борис Гайдаров(П.Мойсеев), Бреза, Вакумна Фабрика, Васил Друмев, Войводова Бахча, Възраждане(2-ма Партизани, Въстаническа, Генерал Гурко, Генерал Столетов, Голинци, Горанова Чешма, Гредовете, Девичи Бряг, Детелина(Ален Мак), Димитър Милков(В.Чкалов), Димитър Ралчев(Черв.Знаме, Димитър Ралчев(Черв.Знаме, Димчо Дебелянов, Драгоман(Н.Вапцаров), Дългошевско Шосе, Дядо Горан, Елин Пелин, Елха, Иван Вазов, Иван Петков(Т.Никодимов), Иглика(Нов Живот), извън регулацията, извън регулацията, Изгрев, Индустриална, Искра, Йолова Чешма, Кален Поток, Калинка, Клокотница(Ср.Гора-Мл.), Коваленко Петков(Партиз.), Ковачишка, Коста Арсениев(С.Димитров, Крайна, Латинка, Лодовико Миланези(К-Ска), Лозарска, Лозарска, Люлин, Лястовичка, Магура, Минзухар, Мир, Митко Александров, Младенова, Младенова, Младеново/Пейо Яворов, Младеново/Пейо Яворов, Могилата, Момин Брод, Мусала, Найден Попнинов(Д.Радоев), Орляк, Пейо Яворов, Петър Попнинов, Подполковник Леонов, Поточе(Ценко Маринов), Пристанищна(Лом.Комуна), Пчела, Пчела, Първи Май, Райна Княгиня, Рила Планина, Роза, Садовете, Садовете, Садовете/Крайна Лозарска, Септемврийци, Сергей Румянцев, Славейче, Славия, Славянска(Г.Димитров), Софийска, Софийска, Спартак, Страхил Войвода, Съгласие(Аврора), Съгласие(Аврора), Трети Март, Трифон Панов(Марин Цеков), Училищна, Физкултурна, Христо Ясенов, Цар Калоян, Черковна(Г.Карастоянова), Шиновец, Юнак(Толбухин), Юрий Гагарин, Явор, Яне Сандански, Ясен, Ястреб\r\nНа 22.03.2018 г. /08:30 - 09:00 ч.; 15:30 - 16:00 ч./ -  Лом: 238035 М.Садовете, Акациева, Александър Атанасов, Александър Ликов, Асен Разцветников, Бачо Киро, Бело Море, Белоградчишко Шосе(Г.Мос), Бено Първанов(Синчец-Мл.), Бойка Войвода, Бреза, Вакумна Фабрика, Войводова Бахча, Възраждане(2-ма Партизани, Въстаническа, Генерал Гурко, Генерал Столетов, Голинци, Горанова Чешма, Гредовете, Девичи Бряг, Детелина(Ален Мак), Димитър Милков(В.Чкалов), Димитър Ралчев(Черв.Знаме, Драгоман(Н.Вапцаров), Дългошевско Шосе, Елин Пелин, Елха, Иван Петков(Т.Никодимов), извън регулацията, Изгрев, Индустриална, Искра, Йолова Чешма, Калинка, Клокотница(Ср.Гора-Мл.), Ковачишка, Коста Арсениев(С.Димитров, Крайна, Латинка, Лодовико Миланези(К-Ска), Лозарска, Люлин, Лястовичка, Магура, Минзухар, Мир, Митко Александров, Младенова, Младеново/Пейо Яворов, Момин Брод, Мусала, Найден Попнинов(Д.Радоев), Петър Попнинов, Подполковник Леонов, Пристанищна(Лом.Комуна), Пчела, Първи Май, Райна Княгиня, Рила Планина, Роза, Садовете, Септемврийци, Сергей Румянцев, Славейче, Славия, Славянска(Г.Димитров), Софийска, Спартак, Страхил Войвода, Съгласие(Аврора), Трети Март, Трифон Панов(Марин Цеков), Училищна, Физкултурна, Христо Ясенов, Черковна(Г.Карастоянова), Шиновец, Юнак(Толбухин), Юрий Гагарин, Явор, Яне Сандански, Ясен, Ястреб\r\nНа 21.03.2018 г. /13:00 - 13:30 ч.; 16:00 - 16:30 ч./ -  Станево: Втора, Двадесет, Двадесет и Две, Двадесет и Девет, Двадесет и Едно, Двадесет и Осем, Двадесет и Пет, Двадесет и Три, Двадесет и Четири, Двадесет и Шест, Дванадесет, Девета, Деветнадесет, Единадесета, извън регулация, местност Църковен Двор, Осемнадесет, Осма, Пета, Петнадесет, Първа, Седемнадесет, Седма, Трета, Тридесет и Две, Тридесет и Девет, Тридесет и Едно, Тридесет и Осем, Тридесет и Пет, Тридесет и Седем, Тридесет и Три, Тридесет и Четири, Тридесет и Шест, Тринадесет, Четвърта, Четиридесет, Четиридесет и Пет, Четиридесет и Три, Четиридесет и Шест, Четиринадесет, Шеста, ШестнадесетОбщина Монтана   \r\nНа 20.03.2018 г. /08:15 - 08:40 ч.; 17:00 - 17:25 ч./ -  Долно Белотинци: 460008, 800692, Александър Стамболийски, Арм. Ген.Иван Михайлов, Асен Греков, Васил Коларов, Васил Левски, Владимир Минчев, Гаврил Генов, Гео Милев, Георги Бенковски, Георги Дамянов, Георги Димитров, Д-Р Стамен Илиев, Дамян Колов Оловански, Дара Михайлова, Емил Марков, Замфир Попов, Игнат Колов, извън регулацията, Илия Андрев, Кокиче, Коло Василев, Лика Рачин, Малчика, Младен Апостолов, Младен Кръстев, Ненка Илиева, Никола Йонков Вапцаров, Огоста, Петко Дошов, Петко Рачев Славейков, Победа, Пъстрина, Синчец, Стадиона, Христо Михайлов, Цеко Тодоров\r\nЗа периода 19-23.03.2018 г. /08:00 - 16:00 ч./ -  Монтана: Веренишка(М.Веренишки), Райна Княгиня, Свети Патриарх Евтимий(П., Цар Иван Александър(Т.Тр.\r\nЗа периода 19-23.03.2018 г. /08:30 - 16:00 ч./ -  Монтана: 22-ри Септември, 48489.25.738, Ангел Кънчев, Баба Тонка, Баба Тонка, Бачо Киро, Васил Априлов, Васил Априлов, Веренишка(М.Веренишки), Веренишка(М.Веренишки), Генерал Арнолди, Гоце Делчев(Лика Рачин), Екзарх Йосиф, Жеравица, Захари Стоянов, извън регулацията, Младост, Младост, Неофит Бозвели, Неофит Бозвели, Неофит Рилски, Никола Сапунджиев(П.Сред), Никола Трендафилов-Колич, Опълченска, Панайот Хитов, Панайот Хитов, Панайот Хитов, Петко Р.Славейков(К.Дим.), Петко Р.Славейков(К.Дим.), Петър Берон, Петър Парчевич, Свети Климент Охридски, Свети Климент Охридски(Г. Славейков, Славчо Красински(Н.Куката, Стоян Марков(Г.Бонков), Странджа, Тодор Каблешков, Трапезица, Трети Март(Г.Димитров), Хаджи Димитър, Хаджи Димитър, Хан Аспарух, Хан Аспарух, Хан Крум, Хан Крум, Христо Ботев, Христо Ботев, Цар Иван Александър(Т.Тр., Шипка, Шипка, Юрий Венелин\r\nНа 20.03.2018 г. /08:15 - 08:40 ч.; 17:00 - 17:25 ч./ -  Ерден: извън регулацията \r\nНа 20.03.2018 г. /08:15 - 08:40 ч.; 17:00 - 17:25 ч./ -  Лом: Филип Тотю \r\nНа 20.03.2018 г. /08:15 - 08:40 ч.; 17:00 - 17:25 ч./ -  Монтана: 1290029, 48489.2.534, 48489.2.643 местност Гламата, 48489.4.502, Жеравица, Захари Зограф, извън регулацията, ПИ 48489.2.537\r\nНа 20.03.2018 г. /09:00 - 15:00 ч./ -  Монтана: Вардар, Вит(Георги Бонев), Княз Александър Батенберг, Парта, Странджа, ТунджаОбщина Чипровци   \r\nНа 20.03.2018 г. /13:00 - 16:30 ч./ -  Мартиново: Втора, Дванадесет, Пета, Първа, Седма, Трета, Четвърта, Четиринадесет, Шеста.", "date": "2018.03.16", "title": "Възможни са временни прекъсвания на електрозахранването на територията на област Mонтана в периода 19-23 март"}
{"url": "http://www.focus-news.net/news/2018/03/16/2500194/anton-kutev-bsp-nedopustimo-e-da-se-tvardi-che-ot-parlamentarnata-tribuna-e-kazano-neshto-koeto-zastrashava-natsionalnata-sigurnost.html", "text": "Недопустимо е да се твърди, че от парламентарната трибуна е казано нещо, което застрашава националната сигурност. Това каза заместник-председателят на ПГ на „БСП за България“ Антон Кутев в процедура по начина на водене след декларация на ГЕРБ, предаде репортер на Агенция „Фокус“.  „Парламентарните декларации сигурно позволяват много възможности, но във всеки случай надали позволяват този тон“, каза Кутев по повод изказването на Маноил Манев от ГЕРБ. \r\nПо думите на Кутев това трябва да се спазва дори, когато човек не си сдържа нервите. „Ако не сме в състояние да поддържаме нормален тон в парламента, да спазваме поне децибелите“, допълни Кутев. \r\nДеница КИТАНОВА", "date": "2018.03.16", "title": "Антон Кутев, БСП: Недопустимо е да се твърди, че от парламентарната трибуна е казано нещо, което застрашава националната сигурност"}
{"url": "http://www.focus-news.net/news/2018/03/16/2500193/alsat-m-makedoniya-temata-za-imeto-na-makedoniya-po-vreme-na-poseshtenieto-na-ues-michal-v-gartsiya.html", "text": "Помощник-държавния секретар на САЩ за Европа и Евразия Уес Мичъл в четвъртък се срещна с висши функционери от гръцкото правителство по време на посещението си в Атина. Въпреки че срещите бяха закрити, се вярва, че американският представител е направил препоръки по спора за името между Гърция и Македония. След посещението си в Скопие, Мичъл призова страните да намерят трайно решение. Говорителят на гръцкото правителство, на среща с журналистите, повтори позицията за име за всички употреби и промяна на македонската конституция, предава излъчващият на албански скопски телевизионен канал „Алсат – М“.\r\n“Позицията на гръцкото правителство е сложно име за цялостна употреба. Какво значи това? Че са нужни конституционни промени, за да се стигне до взаимноприемливо и трайно решение. Конституционните промени се отнасят до името и иредентистките позиции, които са включени в Конституцията на съседката. Но това са въпроси, които трябва да се решат в течение на преговорите и за които е ясно, че ще се обвържат с международен договор, тъй като говорим за договор между две независими държави“, заяви Димитрис Янакопулос.\r\nГоворителят разкритикува гръцката опозиция за деструктивния й принос в процеса. Междувременно, лидерът на най-голямата опозиционна партия Нова Демокрация Кириякос Мицотакис неотдавна заяви, че решение е възможно, само ако от Конституцията и учебниците бъде отстранен иредентизмът, а това било още по-важно и от името на държавата. Гръцкият вестник Ефимерида пише, че накрая премиера Алексис Ципрас е останал сам в спора за името. Коалиционният партньор, има се предвид лидерът на „Независимите гърци“ (АНЕЛ) Панос Каменос, му е обърнал гръб, като е заявил, че няма да подкрепи правителството в решаването на този въпрос, с оглед на това, че, както той е заявил, никога няма да подкрепи решение, в което се съдържа терминът „Македония“. Гръцкото издание вече изрази съмнения, че Ципрас ще се опита да замени Каменос с лидера на партията „То Потами“ – Ставрос Теодоракис, който от своя страна заяви пред гръцките медии, че очаква около Великден (8 април) гръцкият парламент да излезе с конкретни предложения за името.\r\nПревод и редакция:", "date": "2018.03.16", "title": "„Алсат – М“ (Македония): Темата за името на Македония по време на посещението на Уес Мичъл в Гърция"}
{"url": "http://www.focus-news.net/news/2018/03/16/2500184/zam-ministar-georg-georgiev-po-danni-na-mvnr-209-mln-dushi-po-sveta-sa-zhertvi-na-trafika-na-hora.html", "text": "Към момента по информация на МВнР около 20,9 млн. души по света са жертви на трафика на хора. Това каза зам.-министърът на външните работи Георг Георгиев по време на Международна конференция „Сигурно бъдеще за жените – сигурно бъдеще за всички”, предаде репортер на Агенция „Фокус“. „Бях много разколебан в каква посока трябва да бъде концентрирано изказването ми – дали по-емоционално и гневно, или по-рационално и прагматично. Смятах, че изказване от гледна точка на родители или бъдещи такива би могло да ни помогне. В много случаи насилието започва от най-ранна възраст и идва не само от посока на родители, но и от на партньори и приятели. По какъв начин образователната система третира проблема и как се създават тези насилници? Това е един затворен цикъл. 45% от жените в ЕС в някакъв момент са били жертви на насилие. 80% от жертвите на трафик на хора са били жени“, заяви Георгиев. По думите му проблемът допълнително се засилва от обстоятелства, които благоприятстват трафикирането на хора и насилието над тях. „Идентифицираме насилието над жени и момичета и трафика на хора като едно от най-тежките престъпления и посегателства над човешките права. Имаме правото не само да бъдем активни участници и обекти на всички международно-правни спогодби, но и да бъдем държава, от която произтича знание. Противодействието на трафика на хора е сред приоритетите на българското председателство на Съвета на ЕС. Българската държава изключително адекватно работи и концентрира възможностите си на всички нива, за да разработват механизми, за да може да предоставя подкрепа на хората“, каза още Георг Георгиев. \r\nЛюба АЛЕКСИЕВА", "date": "2018.03.16", "title": "Зам.-министър Георг Георгиев: По данни на МВнР 20,9 млн. души по света са жертви на трафика на хора"}
{"url": "http://www.focus-news.net/news/2018/03/16/2500195/sergey-lavrov-vsyako-izpolzvane-na-sila-ot-sasht-protiv-siriya-e-nedopustimo.html", "text": "Всяко използване на сила от САЩ против Дамаск на основата на измислени предлози и голословни обвинения, както се е случило през април миналата година, е недопустимо. Това заяви в петък министърът на външните работи на Русия Сергей Лавров след края на министерската среща на страните-гаранти (Русия, Иран и Турция) на примирието в Сирия, предава ТАСС.\r\nЛавров отбеляза също, че всичко това е било ясно казано и на американските представители и по дипломатически, и по военни канали.\r\nПревод и редакция:", "date": "2018.03.16", "title": "Сергей Лавров: Всяко използване на сила от САЩ против Сирия е недопустимо"}
{"url": "http://www.focus-news.net/news/2018/03/16/2500196/vazmozhni-sa-vremenni-prekasvaniya-na-elektrozahranvaneto-na-teritoriyata-na-oblast-lovech-v-perioda-19-23-mart.html", "text": "Възможни са временни прекъсвания на електрозахранването на територията на област Ловеч в периода 19-23 март. Това съобщиха от пресцентъра на ЧЕЗ. „ЧЕЗ Разпределение“ осъществява амбициозна инвестиционна програма за подобряване на услугите за своите клиенти.  Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други.  Успешната реализация на тези мерки налага кратковременни прекъсвания на електрозахранването. \r\nВъв връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 19 - 23 март 2018 г.  включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върxу които са извършвани планирани дейности. ОБЛАСТ ЛОВЕЧ   Община Априлци   \r\nНа 22.03.2018 г. /09:00 - 16:00 ч./   На 23.03.2018 г. /09:00 - 16:00 ч./ -  Априлци, Общ. Априлци: Изгрев/Ново Село/, Ковашка/Острец/, Ковашка/Острец/, Мазалат/Острец/, Марагидик/Острец/, Острец/Острец/, Острец/Острец/, Отдих/Острец/, Русалийски Проход/Острец/, Сенковчица/Острец/, Сенковчица/Острец/, Събевска/Острец/, Събевска/Острец/, Топола/Острец/, Цанко Дюстабанов/Острец/, Цанко Дюстабанов/Острец/\r\nНа 19.03.2018 г. /09:00 - 16:00 ч./   На 20.03.2018 г. /09:00 - 16:00 ч./   На 21.03.2018 г. /09:00 - 16:00 ч./ -  Априлци, Общ. Априлци: Изгрев/Ново Село/, Ковашка/Острец/, Мазалат/Острец/, Острец/Острец/, Сенковчица/Острец/, Събевска/Острец/, Цанко Дюстабанов/Острец/\r\nНа 22.03.2018 г. /09:00 - 12:00 ч./ -  Драшкова Поляна: Липова Могила, Местн.Балинцова, Местн.Липова Могила, Христо Ботев\r\nНа 22.03.2018 г. /12:30 - 16:00 ч./ -  Драшкова Поляна: Драшковска, Липовска, Местн.Липова Могила, Местн.Цветански, Христо БотевОбщина Луковит   \r\nНа 19.03.2018 г. /10:00 - 12:00 ч./ -  Карлуково: Ангел Кънчев, Байкал, Бачището, Бачо Киро, Бор, Бузлуджа, Вежен, Георги Бенковски, Георги Иванов, Георги Раковски, Девети Май, Дико Илиев, Желю Войвода, Здравец, Иван Ангелов, Изгрев, Кап Петко Войвода, Лале, Латко Лилов, Младост, Оборище, Околовръстен Път, Орляк, Отец Паисий, Петко Петков, Петър Берон, Пролет, Райна Княгиня, Сергей Румянцев, Стара Планина, Стефан Караджа, Хаджи Димитър, Христо АндреевОбщина Тетевен   \r\nНа 21.03.2018 г. /09:30 - 09:40 ч./ -  Тетевен: местност Атанашкото \r\nНа 22.03.2018 г. /09:00 - 14:30 ч./ -  Тетевен: 005041, 72343.31.148, махала Гечовото \r\nНа 23.03.2018 г. /11:00 - 13:00 ч./ -  Дивчовото: 20996.12.27, 20996.7.50, Боровец, Георги Бенковски, Йото Генков, Капитан Никола Войновски, махала Зеленика, махала Косица, Местн.Боатин, Сава Младенов\r\nНа 23.03.2018 г. /11:00 - 13:00 ч./ -  Тетевен: Козница, махала Байовица, махала Ванковци, махала Недковци, махала Свидово, местност Банков Дол, местност Гурга, местност Недковци, Полатен\r\nНа 23.03.2018 г. /11:00 - 13:00 ч./ -  Черни Вит: 80902.18.151, Ангел Крачунов, Антийо Панчев, Боровец, Братойо Петков, Васил Левски, Дели Пало, Димитър Стойков, Дружба, Еловска, Здравец, Капитан Войновски, Лазар Ралчев, махала Бръшленица, махала Делиевци, махала Елов Дол, махала Златевци, махала Петровци, махала Платуница, местност Боатин, местност Дъскот, местност Остриля, Миковци, Момина Поляна, Нейо Крачунов, Орлов Камък, Остриля, Петко Милев Страшния, Райна Княгиня, Стоян Генков, Хан Аспарух, Хан Крум, Христо Ботев, ЯворОбщина Троян", "date": "2018.03.16", "title": "Възможни са временни прекъсвания на електрозахранването на територията на област Ловеч в периода 19-23 март"}
{"url": "http://www.focus-news.net/news/2018/03/16/2500197/veliko-tarnovo-vapreki-ochakvanoto-povishenie-nivata-na-rekite-v-oblastta-spadat.html", "text": "Въпреки очакваното повишение, нивата на реките в област Велико Търново спада. Това съобщиха за Радио „Фокус“ – Велико Търново от Хидрометеорологичната обсерватория във Велико Търново. За изминалото денонощие река Янтра при кв. „Чолаковци“ в областния център е спаднала с 11 см, а нивото е 164 см. При село Джюлюница спадът е с 21 см, а водната стойност е 173 см. Голяма река при град Стражица е спаднала с 5 см и отчетеното тази сутрин ниво е 147 см. При село Каранци Янтра е с водна стойност 206 см, а спрямо вчера понижението в нивото е с 21 см.\r\nЛуиза ТРАНЧЕВА", "date": "2018.03.16", "title": "Велико Търново: Въпреки очакваното повишение, нивата на реките в областта спадат"}
{"url": "http://www.focus-news.net/news/2018/03/16/2500198/vmro-dpmne-zoran-zaev-i-talat-dzhaferi-postaviha-pod-vapros-i-preporakata-za-pregovori-s-es.html", "text": "Македонския премиер Зоран Заев и председателят на македонския парламент Талат Джафери са режисирали разочароващ ден в парламента, поставяйки под въпрос препоръката за започване на преговори с Европейския съюз. Това е била реакцията на френския посланик в Македония Кристиян Тимоние по отношение на „насилственото и недемократично“ приемане на Закона за езиците, съобщават от ВМРО-ДПМНЕ, предава скопското електронно издание „МКД“.\r\n„СДСМ наруши правилникът за работа на парламента. Управляващото мнозинство осуети дебатите за поправките и насила прие неконституционния закон за двуезичност“, пише в съобщението на македонската опозиционна партия.\r\nПревод и редакция:", "date": "2018.03.16", "title": "ВМРО-ДПМНЕ: Зоран Заев и Талат Джафери поставиха под въпрос и препоръката за преговори с ЕС"}
{"url": "http://www.focus-news.net/news/2018/03/16/2500186/todor-baychev-bsp-zakonat-za-chastnata-ohranitelna-deynost-e-abdikatsiya-na-darzhavata-ot-grizhata-za-balgarskite-grazhdani-upravlyavashtite-targuvat-sas-sigurnostta.html", "text": "Законът за частната охранителна дейност е абдикация на държавата от грижата за българските граждани, управляващите търгуват със сигурността. Това каза народният представител от ПГ на „БСП за България“ Тодор Байчев в декларация от името на група, предаде репортер на Агенция „Фокус“. „Управляващите често забравят основите, върху които трябва да градим дейността си. Още по-често превръщат Народното събрание в орган, който пази и прокарва нечии чужди и частни интереси“, каза Байчев. По думите му това граничи с политически егоизъм. „Това именно е случаят на МВР. Този състав на правителството - между ГЕРБ и „Обединени патриоти“, са първите, които си позволяват да раздържавяват МВР, да търгуват с най-ценното на българските граждани – сигурността“, отбеляза Байчев. „Законът за частната охранителна дейност е един от най-опасните прецеденти в съвременното законодателство. Той е една врата към връщане на добре познатите охранители от първите години на прехода“, поясни депутатът от БСП. Той отбеляза, че по този закон вече са се изказали Прокуратурата и Президентството. „Според БСП в политически план Законът за частната охранителна дейност е абдикация на държавата от грижата за българските граждани. Чрез закона категорично се легитимира безотговорността и абсолютната слабост на това управление“, поясни Тодор Байчев. По думите му законът предоставя в ръцете на кметовете нов ресурс за наливане на пари в обществени поръчки и частни фирми. „Този закон е изключителна обида към служителите на МВР“, заяви Байчев.  \r\nДеница КИТАНОВА", "date": "2018.03.16", "title": "Тодор Байчев, БСП: Законът за частната охранителна дейност е абдикация на държавата от грижата за българските граждани, управляващите търгуват със сигурността"}
{"url": "http://www.focus-news.net/news/2018/03/16/2500202/st-komisar-atanas-ilkov-odmvr-plovdiv-psihichni-problemi-pri-mazha-nay-veroyatno-sa-prichinata-za-ubiystvoto-i-posledvaloto-samoubiystvo.html", "text": "Психични проблеми при мъжа най-вероятно са причината за убийството и последвалото самоубийство в Пловдив. Това каза пред журналисти в Пловдив директорът на ОДМВР-Пловдив старши комисар Атанас Илков, предаде репортер на Радио „Фокус”-Пловдив. „Версията за възникването на инцидента все още се изяснява, но най-вероятно се касае за здравословен проблем при мъжа”, посочи Илков. Няма никакви данни до момента за любовен триъгълник и за любовна история на единия от двамата. По думите на старши комисар Илков мъжът, на 32 години, първо е убил с кухненски нож жена си, а след това се е самоубил. Криминалистите са открили двете тела с множество прободни рани в шията, а ножът на мъжа все още е бил във врата му. Тепърва ще се установява дали младият мъж е имал психични проблеми, дали се е лекувал и дали е търсил лекарска помощ. И двамата нямат никакви криминални прояви. Няма и никакви данни да са имали финансови проблеми. Предполага се, че смъртта е настъпила около 08.30 часа вчера.\r\nПървият сигнал в полицията са подали братът на убития и ключарят, отишъл да отвори вратата. Убитата жена е правила опит да се свърже с брата на съпруга си около 08.25 часа, но не е успяла. По-късно през деня той вижда и връща обаждането, но не успява да се свърже с нея. После звъни и на брат си, но безуспешно. Това го кара да се усъмни и да отиде на място в апартамента, който двамата са обитавали. Там вижда, че ключът е от вътрешната страна. Чува се и плач на детето, което е на 13 месеца. Вика ключар и отварят вратата. Намират безжизнените тела - едното в хола, другото в кухнята, а ножът все още е забит във врата на брат му.\r\n„По данни от съседите между двамата не е имало никакви скандали, те не са ставали свидетели на такива”, каза Илков. Близките на мъжа пък твърдят, че той няма здравословни проблеми.\r\nДетето е обгрижено, намира се у брата и жена му и е в добро състояние.\r\nОбстановката все още се изяснява, очакват се и резултатите от аутопсията.\r\nЦветана ТОНЧЕВА", "date": "2018.03.16", "title": "Ст. комисар Атанас Илков, ОДМВР-Пловдив: Психични проблеми при мъжа най-вероятно са причината за убийството и последвалото самоубийство"}
{"url": "http://www.focus-news.net/news/2018/03/16/2500201/vazmozhni-sa-vremenni-prekasvaniya-na-elektrozahranvaneto-na-teritoriyata-na-oblast-kyustendil-v-perioda-19-23-mart.html", "text": "Възможни са временни прекъсвания на електрозахранването на територията на област Кюстендил в периода 19-23 март. Това съобщиха от пресцентъра на ЧЕЗ. „ЧЕЗ Разпределение“ осъществява амбициозна инвестиционна програма за подобряване на услугите за своите клиенти.  Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други.  Успешната реализация на тези мерки налага кратковременни прекъсвания на електрозахранването. \r\nВъв връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 19 - 23 март 2018 г.  включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върxу които са извършвани планирани дейности. ОБЛАСТ КЮСТЕНДИЛ   Община Бобов дол   \r\nНа 19.03.2018 г. /09:00 - 16:00 ч./   На 20.03.2018 г. /09:00 - 16:00 ч./   На 21.03.2018 г. /09:00 - 16:00 ч./   На 22.03.2018 г. /09:00 - 16:00 ч./   На 23.03.2018 г. /09:00 - 16:00 ч./ -  Шатрово: 067016, VІ-255, Кв.27 \r\nНа 21.03.2018 г. /09:30 - 15:30 ч./ -  Големо Село \r\nНа 22.03.2018 г. /09:30 - 13:00 ч./ -  Долистово: I-89,Кв.25, ХII-257,Кв.19 \r\nНа 22.03.2018 г. /09:30 - 13:00 ч./ -  Паничарево \r\nНа 22.03.2018 г. /12:00 - 16:00 ч./ -  Паничарево: УПИ-VІ-102,Кв. 16 \r\nНа 23.03.2018 г. /13:00 - 16:00 ч./ -  Блато: местност Турските Ниви Община Бобошево   \r\nНа 20.03.2018 г. /09:30 - 15:30 ч./ -  Бобошево: Алекси Величков, Васил Левски, Върба, Георги Зограф Бобошевски, Георги С. Раковски, Еделвайс, Единство, Ела, Иван Кепов, Иван Попмихайлов, Крайречна, Лале, местност Мърдище, Морава, Никифор Бибин, Пирин, Пламък, Свети Иван Рилски, Свобода, Сотир Бранков, Струма, Тиха Струма, Тодор Каблешков, Топола, ЯворОбщина Дупница   \r\nНа 19.03.2018 г. /08:30 - 09:30 ч. по искане на \"ЕСО\" ЕАД; 15:30 - 16:30 ч. по искане на \"ЕСО\" ЕАД/   На 23.03.2018 г. /08:30 - 09:30 ч.; 15:30 - 16:30 ч./ -  Дупница: 68789.17.484, 68789.23.413, Александър Стамболийски, Андон Величков, Арда, Асен Златаров, Бачо Киро, Бел Кладенец, Бешика, Бистрица, Битоля, Ботьо Петков, Братя Миладинови, Бричи Бор, Булаир, Бяло Море, Венелин, Витоша, Влахина Планина, Войводска, Гергана, Добруджа, Драган Овчаров, Дренски Рид, Еделвайс, Елица, Жива Вода, Здравец, Иван Вазов, Искър, Кирил и Методий, Княз Борис I, Кокиче, Криволак, Латинка, Липа, Максим Горки, Марин Дринов, местност Дренски Рид, местност Марек, Милин Камък, Невена Коканова, Неофит Рилски, Никола Лазаров, Одрин, Орляк, Оструган, Патриарх Евтимий, Плиска, Побит Камък, Професор Ал. Балабанов, Професор Александър Балан, Рилски Езера, Свобода, Седма Рилска Дивизия, Средна Гора, Старите Жилища, Стръмна, Тобеница, Трети Гвардейски Полк, Тумбата, УПИ II, Кв. 109, УПИ - 68789.24.9, УПИ ХІ, Фенерка, Христо Ботев, Цанко Церковски, Цар Освободител, Цар Симеон Велики, Черни Връх, Яне Сандански, Янтра\r\nНа 19.03.2018 г. /08:30 - 09:30 ч.; 15:30 - 16:30 ч./   На 23.03.2018 г. /08:30 - 09:30 ч. по искане на \"ЕСО\" ЕАД; 15:30 - 16:30 ч. по искане на \"ЕСО\" ЕАД/ -  Дупница: 68789.20.626, Кв.248, Академик Петър Динеков, Александър Стамболийски, Асен Златаров, Асен Меджидиев, Атанас Величков, Бачо Киро, Бистрица, Братя Миладинови, Бричи Бор, Бузлуджа, Велико Търново, Влахина Планина, Генерал Владимир Вазов, Двадесет и Втори Март, Дупница, Евтим Трайчев, Еделвайс, Жива Вода, Иван Шишман, Калина, Калоян, Княз Ал. Батенберг, Люляк, Максим Горки, махала Гиздова, местност Савако, Никола Чомаков, Отец Полихроний, Професор Ал. Балабанов, Ропотамо, Средец, Фенерка, Цар Симеон Велики, Чавдар Войвода\r\nНа 19.03.2018 г. /08:30 - 09:30 ч.; 15:30 - 16:30 ч./   На 23.03.2018 г. /08:30 - 09:30 ч. по искане на \"ЕСО\" ЕАД; 15:30 - 16:30 ч. по искане на \"ЕСО\" ЕАД/ -  Самораново: Георги Димитров \r\nНа 19.03.2018 г. /09:00 - 12:00 ч./ -  Дупница: Бричи Бор, Дренски Рид, Здравец, Криволак, Лакатица, местност Дренски Рид, Момина Сълза, Невена Коканова, Стръмна, Тодор Самодумов\r\nНа 19.03.2018 г. /09:00 - 16:00 ч./   На 20.03.2018 г. /09:00 - 16:00 ч./   На 21.03.2018 г. /09:00 - 16:00 ч./   На 22.03.2018 г. /09:00 - 16:00 ч./   На 23.03.2018 г. /09:00 - 16:00 ч./ -  Дупница: Битоля, Битоля, Битоля, Битоля, Бяло Море, Бяло Море, Дренски Рид, Дренски Рид, Елица, Елица, Иван Вазов, Иван Вазов, местност Дренски Рид, местност Дренски Рид, Неофит Рилски, Неофит Рилски, Неофит Рилски, Неофит Рилски, Орляк, Орляк, Орляк, Орляк, Патриарх Евтимий, Патриарх Евтимий, Патриарх Евтимий, Патриарх Евтимий, Плиска, Плиска, Побит Камък, Побит Камък, Побит Камък, Побит Камък, Фенерка, Фенерка, Цар Освободител, Цар Освободител, Яне Сандански, Яне Сандански\r\nНа 19.03.2018 г. /09:30 - 15:00 ч./ -  Дупница: Бистрица, Драган Овчаров, Милин Камък, Оструган, Свобода, Черни Връх\r\nНа 19.03.2018 г. /10:00 - 16:00 ч./ -  Дупница: Никола Малашевски \r\nНа 19.03.2018 г. /13:00 - 16:00 ч./ -  Дупница: Дупница, Свети Георги \r\nНа 21.03.2018 г. /13:00 - 16:00 ч./ -  Дупница: I,Кв.124 Ж.П Гара, Аракчийски Мост, Възход, Никола Малашевски, Отец Паисий, Свети Иван Рилски, Тютюнева ДолинаОбщина Кочериново   \r\nНа 20.03.2018 г. /13:00 - 16:00 ч./ -  Кочериново: VII-372, Кв.4, Аврора, Баба Люба, Братя Костови, В.Вретенарски, Георги Бенковски, Иван Вазов, Искър, Калин, Комсомолска, Крашево, М.Бангоев, М.Преображенски, Места, Оборище, Родопи, Свети Иван Рилски, Свилен Русев, Сотир Карпудски, Странджа, Трети Март, УПИ - VII ,Кв.40, УПИ 14, Кв. 38, Христо Сокола, ШипкаОбщина Кюстендил   \r\nНа 19.03.2018 г. /08:30 - 09:30 ч. по искане на \"ЕСО\" ЕАД; 15:30 - 16:30 ч. по искане на \"ЕСО\" ЕАД/ -  Кюстендил: Аверки, Александър Стамболийски, Братя Миладинови, България, Гладстон, Гороцветна, Двадесет и Осми Февруари, Демокрация, Димитър Беровски, Димитър Грънчаров, Димчо Дебелянов, Драгоман, Екзарх Йосиф, Захари Стоянов, Иларион Макариополски, Индустриална, Калоян, Каменица, Кирил и Методий, Клокотница, Княз Ал. Батемберг, Княз Богороди, Колуша, Кресна, Лиляна Димитрова, Лозенград, Людмил Янков, Македония, местност Гърлянски Черешарник, Метохия, Оборище, Орлица, Осоговска, Отец Паисий, Панайот Хитов, Петър Берон, Полковник Стефан Манов, Румена Войвода, Савойски, Свети Георги, Свети Мина, Сливница, Соволска, Средна Гора, Стрема, Тодор Пеев, Три Кладенци, Хаджи Йоаким, Хайдушка, Цар Освободител, Чапаев, Черно Море, Шейново, Шести Септември\r\nНа 19.03.2018 г. /08:30 - 09:30 ч.; 15:30 - 16:30 ч./   На 20.03.2018 г. /09:00 - 10:00 ч./ -  Кюстендил: Александър Стамболийски, Ангел Кънчев, България, Велбъжд, Врабча, Генерал Заимов, Генерал Крум Лекарски, Гороцветна, Гургулят, Демокрация, Дондуков, Жданов, Иван Шишман, Иларион Ловчански, Иларион Макариополски, Индустриална, Калосия, Калоян, Константинова Баня, Кракра, Крали Марко, Кубрат, Лавале, Левски, Любен Харалампиев, Люле Бургас, Македония, Неофит Рилски, Оборище, Орлица, Отец Паисий, Патриарх Евтимий, Петър Берон, Полковник Стефан Манов, Преславска, Раковски, Родопи, Свети Георги, Свети Мина, Соволска, Тодор Ангелов - Божаната, Търговска, ул. Цар Калоян, Хаджи Йоаким, Хайдушка, Цар Крум, Цар Освободител, Цар Симеон 1-ви, Шейново, Шести Септември, Юри Гагарин\r\nНа 19.03.2018 г. /08:30 - 10:30 ч./   На 20.03.2018 г. /15:00 - 16:30 ч./ -  Бобешино;  Горно Уйно;  Гурбановци;  Гюешево: 000053, Васил Левски, Георги Раковски, Иван Вазов, Ильо Войвода, Кирил и Методий, Комсомолска, махала Богданица, махала Борнарска, махала Гарище, махала Димирци, махала Зарева, махала Рекалска, махала Тонева, махала Центъра, махала Цървенджийска, махала Чачарска, Младен Тасков, Отец Паисий, Поручик Борис Чуковски, Руен, Румяна Войвода, Стефан Караджа, Стойо Якимов Георгиев, Стоян Лудев, Хан Аспарух;  Долно Село: М.Планиница, махала Бистрица, махала Буковска, махала Дяволска, махала Каймаканска, махала Кошарелска, махала Логовска, махала Малиновска, махала Пищилци, махала Превалец, махала Ридарци, махала Салакунска, махала Транчовска, махала Чукарска, махала Шаламанци;  Долно Уйно: махала Олтоманци;  Ивановци, Общ. Кюстендил;  Каменичка Скакавица: Васил Левски, Здравец, Каменица, махала Дудевска, махала Пилищарска, махала Чакмаджийска, махала Чифутска, Осогово, Хаджи Димитър;  Коприва;  Кутугерци;  Кършалево;  Ломница, Общ. Кюстендил: махала Анина, махала Батина, махала Богойна, махала Грамаче, махала Джурина, махала Донина, махала Милоорниче, махала Плавнище, махала Попов Дол, махала Прекендачка, махала Равно Буче, махала Щърбец;  Мазарачево: махала Безбелинци, махала Модро Поле, махала Тренките, махала Черна Река;  Преколница: махала Байковска, махала Вароша, махала Делевска, махала Карадачка, махала Османци, махала Прапорска, махала Ридарска, махала Сливарска, махала Тупандийска, махала Чукойска;  Раненци: Людмила Живкова, махала Боровска, махала Велиновска, махала Димовска, махала Друмлийска, махала Кривошийска, махала Лехчанска, махала Мечкарска, махала Реджовска, махала Славевска, махала Стругарска, махала Центъра, махала Шляпарска;  Церовица: махала Бело Камене;  Чудинци;\r\nНа 19.03.2018 г. /08:30 - 10:30 ч./   На 20.03.2018 г. /15:30 - 16:30 ч./ -  Вратца: махала Вучкова, махала Гаджалска, махала Илчова, махала Ливадска, махала Мазнево, махала Мацаранска, махала Рекалска, махала Стоилкова, махала Терзийска, С. Вратца, М. Дервена, Общ. Кюстендил;  Горна Брестница;  Грамаждано: местност Гола Велика;  Гърляно: Владимир Заимов, Девети Септември, Димитър Каляшки, Крум Кюлявков, махала Балиндол, махала Баовец, махала Биковска, махала Джопарска, махала Долна, махала Леските, махала Реката, махала Ресенска, махала Ярешка, местност Смоквата, местност Средно Поле, Руен;  Жиленци: Везенска махала, С. Жиленци Общ. Кюстендил, Георги Димитров, Гюешевско Шосе, Деляница, Димитър Каляшки, Курбанци, махала Босачка, махала Везенска, махала Грънчарска, махала Долна, махала Мазнево, махала Сиракова, махала Сърбинска, махала Чифлика, махала Юручка, местност Грамаге, Осогово, Радослав Нотев, Рекалска, Стопански Двор, Христо Ботев;  Кюстендил: Белият Камък, Бреза, Гюешевско Шосе, Димитър Иванов, Димитър Кукудов, Емил Марков, Крум Зарев, махала Корубанска, местност Влахов Дол, местност Гнила, местност Гола Велика, местност Динката, местност Жабокрътски Рид, местност Полски Имоти, местност Ръжеве, местност Хисарлъка, Митко Палаузов, Невестинско Шосе, Незабравка, Никола Атанасов, Раденко Видински, Светамински Бор, Станкевско Шосе, ул. Дупнишко Шосе;  Ръсово: махала  Рекалска, Община Кюстендил, махала Лесичка;\r\nНа 19.03.2018 г. /08:45 - 16:00 ч./ -  Кюстендил: Индустриална, Соволска;\r\nНа 19.03.2018 г. /09:00 - 12:00 ч./ -  Кюстендил: Овощарска, Цар Освободител;\r\nНа 19.03.2018 г. /13:00 - 16:00 ч./ -  Раждавица: Александър Стамболийски, Асен Златаров, Васил Коларов, Владимир Поптомов, Георги Димитров, Георги Кирков, Железничар, Партизанска, Славянска, Струга, Христо Смирненски, Юрий Гагарин;\r\nНа 20.03.2018 г. /09:00 - 12:00 ч.; 11:00 - 12:00 ч./ -  Кюстендил: Индустриална, Петър Берон;\r\nНа 21.03.2018 г. /08:30 - 13:00 ч. по искане на \"ЕСО\" ЕАД/ -  Кюстендил;\r\nНа 22.03.2018 г. /09:00 - 12:00 ч./ -  Кюстендил: Белият Камък;\r\nНа 22.03.2018 г. /09:00 - 12:00 ч./ -  Слокощица: Александър Димитров, Георги Кръстев, Ивайло, махала Диновска, местност Галеница, местност Чадъра, Синчец;\r\nНа 22.03.2018 г. /12:00 - 15:00 ч./ -  Кюстендил: местност Хисарлъка;\r\nНа 22.03.2018 г. /12:00 - 15:00 ч./ -  Слокощица: Александър Димитров, Георги Кръстев, Иглика, Калоян, местност Галеница, местност Змиярника, Мичурин, Пролет, Радецки, Синчец, Теменужка, Шипка;\r\nНа 23.03.2018 г. /08:45 - 09:30 ч.; 08:45 - 12:00 ч./ -  Богослов: 037149, махала Топилата;\r\nНа 23.03.2018 г. /08:45 - 09:30 ч.; 08:45 - 12:00 ч./ -  Кюстендил: Абоба, местност Планина Осогово, местност Хисарлъка;\r\nНа 23.03.2018 г. /08:45 - 09:30 ч.; 08:45 - 12:00 ч./ -  Слокощица: махала Рошковци;\r\nНа 23.03.2018 г. /08:45 - 09:30 ч.; 11:00 - 12:00 ч./ -  Ветрен, Общ. Невестино: махала Агушка, махала Дамянска, махала Капралска, махала Ковачевска, махала Новаковска, махала Ризовци, махала Смиленска;  Илия;  Ново Село, Общ. Кюстендил: махала Двете Реки;  Раково, Общ. Невестино: махала Бурнаавска, махала Зидинци, махала Ковачка, махала Озранци, махала Рахталинска, махала Реката, махала Решанска, махала Чеканец;  Савойски: махала Бреза, махала Пелтечка;  Сажденик: махала Златанска;  Търсино;\r\nНа 23.03.2018 г. /08:45 - 12:00 ч.; 08:45 - 09:30 ч.; 11:00 - 12:00 ч./ -  Цървена Ябълка: Таскова Плевня;\r\nНа 23.03.2018 г. /09:00 - 10:00 ч.; 11:00 - 12:00 ч./ -  Кюстендил: Аверки, Александър Стамболийски, Александър Стамболийски, Ангел Кънчев, Братя Миладинови, България, България, Велбъжд, Врабча, Генерал Заимов, Генерал Крум Лекарски, Гладстон, Гороцветна, Гороцветна, Гургулят, Двадесет и Осми Февруари, Демокрация, Демокрация, Димитър Беровски, Димитър Грънчаров, Димчо Дебелянов, Дондуков, Драгоман, Екзарх Йосиф, Жданов, Захари Стоянов, Иван Шишман, Иларион Ловчански, Иларион Макариополски, Иларион Макариополски, Индустриална, Индустриална, Калосия, Калоян, Калоян, Каменица, Кирил и Методий, Клокотница, Княз Ал. Батемберг, Княз Богороди, Колуша, Константинова Баня, Кракра, Крали Марко, Кресна, Кубрат, Лавале, Левски, Лиляна Димитрова, Лозенград, Любен Харалампиев, Людмил Янков, Люле Бургас, Македония, Македония, местност Гърлянски Черешарник, Метохия, Неофит Рилски, Оборище, Оборище, Орлица, Орлица, Осоговска, Отец Паисий, Отец Паисий, Панайот Хитов, Патриарх Евтимий, Петър Берон, Петър Берон, Полковник Стефан Манов, Полковник Стефан Манов, Преславска, Раковски, Родопи, Румена Войвода, Савойски, Свети Георги, Свети Георги, Свети Мина, Свети Мина, Сливница, Соволска, Соволска, Средна Гора, Стрема, Тодор Ангелов - Божаната, Тодор Пеев, Три Кладенци, Търговска, ул. Цар Калоян, Хаджи Йоаким, Хаджи Йоаким, Хайдушка, Хайдушка, Цар Крум, Цар Освободител, Цар Освободител, Цар Симеон 1-ви, Чапаев, Черно Море, Шейново, Шейново, Шести Септември, Шести Септември, Юри Гагарин;\r\nНа 23.03.2018 г. /09:00 - 12:00 ч./ -  Кюстендил: Александър Стамболийски, България, Кирил и Методий, Кресна, Людмил Янков, Сливница, Тодор Пеев;\r\nНа 23.03.2018 г. /10:00 - 16:00 ч./ -  Кюстендил: Владимир Димитров Майстора, Генерал Крум Лекарски, Демокрация, Емил Шекерджийски, Жданов, Капанска, Константинова Баня, Пауталия, Полковник Стефан Манов, Тодор Ангелов - Божаната, Търговска, Цар Освободител;\r\nНа 23.03.2018 г. /11:00 - 12:00 ч./ -  Богослов: 037149, махала Топилата, местност Саманли Баир;\r\nНа 23.03.2018 г. /11:00 - 12:00 ч./ -  Кюстендил: Абоба, Белият Камък, местност Планина Осогово, местност Ръжеве, местност Самали Баир, местност Хисарлъка;\r\nНа 23.03.2018 г. /11:00 - 12:00 ч./ -  Слокощица: 247, Александър Димитров, Васил Левски, Георги Кръстев, Георги С. Раковски, Димитър Канин, Ивайло, Иглика, Калоян, Кирил и Методий, Кубрат, махала Диновска, махала Маркова, махала Рошковци, местност Галеница, местност Змиярника, местност Саманли Баир, местност Чадъра, Мичурин, Мусала, Опълченска, Осоговска, Пролет, Радецки, Руен, Синчец, Стефан Караджа, Теменужка, Шипка;Община Невестино   \r\nНа 23.03.2018 г. /09:30 - 16:00 ч./ -  Мърводол \r\nОбщина Рила   \r\nНа 20.03.2018 г. /09:30 - 12:00 ч./ -  Рила: 62671.500.2, Васил Демиревски, Здравец, Кокиче, Крайречна, Света Варвара, Септемврийска, Спортела, Спротива, ТинтяваОбщина Сапарева баня   \r\nНа 21.03.2018 г. /09:30 - 12:00 ч./ -  Овчарци, Общ. Сапарева Баня: Верила, Георги Бенковски, Гоце Делчев, Здравец, Кокиче, Лозана, местност Герена, местност Ридо, местност Фидиня, Незабравка, Прогона, Ридо, Рилски Езера, Седемнадесети Март, Сталевица, Хаджи Димитър.", "date": "2018.03.16", "title": "Възможни са временни прекъсвания на електрозахранването на територията на област Кюстендил в периода 19-23 март"}
{"url": "http://www.focus-news.net/news/2018/03/16/2500199/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Македонския премиер Зоран Заев и председателят на македонския парламент Талат Джафери са режисирали разочароващ ден в парламента, поставяйки под въпрос препоръката за започване на преговори с Европейския съюз. Това е била реакцията на френския посланик в Македония Кристиян Тимоние по отношение на „насилственото и недемократично“ приемане на Закона за езиците, съобщават от ВМРО-ДПМНЕ, предава скопското електронно издание „МКД“.\r\n„СДСМ наруши правилникът за работа на парламента. Управляващото мнозинство осуети дебатите за поправките и насила прие неконституционния закон за двуезичност“, пише в съобщението на македонската опозиционна партия.\r\n***Решението на Лондон да се противопостави открито на Русия по случая с отравянето на бившия полковник от ГРУ Сергей Скрипал във Великобритания изглежда цели да наложи нов дневен ред в енергийната политика на Европейския съюз, пише в материал, публикуван от електронното издание на гръцкия вестник Protothema.\r\nНо в същото време, в което Обединеното кралство се готви да съживи политиките, характеризиращи ситуацията от Студената война в Европа, никой не може да пропуска факта, че целия ЕС е в силна зависимост от руския природен газ. Великобритания, разбира се, е много по-малко зависима от Русия, тъй като набавя недостига в своя енергиен пазар с газ от Норвегия. Въпреки това, „Газпром“ остава втория най-голям доставчик на газ за британската индустрия, според британските регулаторни власти Ofgem.\r\nНо това не е всичко. Обединеното кралство внася и втечнен газ от Сибир.\r\n„Великобритания печели от силно деиверсифицирани и гъвкави източници на природен газ“, пише в съобщение на британския департамент за бизнес, енергийни и индустриални стратегии. Там се добавя още: „Изчислихме, че по-малко от 1% от нашия газ идва от Русия и ние по никакъв начин не сме зависими от него“.\r\nНо, статистиката, публикувана от руското финансово министерство и предадена от Bloomberg, сочи, че  миналата година „Газпром“ е продал газ на стойност 2,85 милиарда долара, а общия износ достига до 4,49 милиарда долара.\r\n„Начинът, по който Русия използва енергийните си ресурси, за да упражнява влияние над тези страни, които си я доставят. Важни за Москва са и доходите от износа“, заяви британския премиер Тереза Мей. „Ще продължим да обсъждаме с ЕС не само нашата енергийна сигурност, но и въпросът за по-широката енергийна сигурност“, подчерта тя.\r\n„Изглежда Германия не е научила нищо от миналото, не е учила история“, заяви Агния Григас, експерт в Атлантическия съвет, в доклад, където се подчертава, че „Вашингтон трябва да си спомни своите действия по време на Студената война, когато се опитваше да обезкуражи европейските си съюзници да работят с Русия и да създават отношения на зависимост от руската енергия“.\r\nИма и спорове между германския канцлер Ангела Меркел и полския премиер Матеуш Моравиецки заради подкрепата на Германия за газопровода „Северен поток 2“; Берлин твърди, че той не е заплаха за европейската енергийна сигурност.\r\n***Турската Национална разузнавателна служба (МИТ) планира да изтегли бойците от „Джебхат ан-Нусра“ от Източна Гута, като главната цел остава евакуацията на мирните граждани, заяви говорителят на турския президент Ибрахим Калън в интервю пред държавната телевизия TRT Haber, пише турското издание Daily Sabah.\r\nКалън е подчертал, че военните операции на сирийския режим и Русия срещу „ан-Нусра“ в Източна Гута не могат да бъдат оправдаят обстрелите срещу мирното население в обсадения район. „Не е приемливо хиляди хора да бъдат наказвани колективно, като за това се използва оправданието, че там има 300-500 терористи“, заяви Калън.\r\n„Нашата разузнавателна агенция в момента работи за изтеглянето на „ан-Нусра“ и другите елементи от Източна Гута.Нашите приятели работят, за да постигнат това, но не е много лесно“, обясни политикът.\r\nСпоред думите на Калън, обсаденият сирийски регион ще продължи да е сред приоритетите на Турция през следващите дни. „Нашият приоритет е да спрем въздушните удари“, заяви той преди срещата в Астана.\r\nТурското издание коментира, че бойците от „ан-Нусра“ са изключени от руския план за ежедневни 5-часови периоди на примирие.", "date": "2018.03.16", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/03/16/2500200/prokuror-rumyana-arnaudova-sgp-obrazuva-dosadebno-proizvodstvo-za-bezstopanstvenost-za-deynosti-v-umbalsm-n-i-pirogov.html", "text": "Софийска градска прокуратура образува досъдебно производство за дейности, осъществени на територията на УМБАЛСМ „Н. И. Пирогов”. Това заяви на брифинг в Съдебната палата прокурор Румяна Арнаудова – говорител на главния прокурор, която обобщи резултатите от направена проверка на финансовото състояние на болнични заведения и започналите 7 отделни разследвания, предаде репортер на Агенция „Фокус”. „Данните сочат, че са извършени престъпни, според нас, деяния на територията на 7 отделни населени места, поради което прокурори от Върховна касационна прокуратура образуваха шест досъдебни производства, а Софийска градска прокуратура – седмото. Всичките досъдебни производства са за извършено престъпление „безстопанственост”, по смисъла  на чл. 219 от НК и считаме, че данните, които до настоящия момент са били събрани, сочат за престъпна дейност, стартирала още през 210 година”, посочи говорителят на главния прокурор. Тя уточни, 6-те производства, образувани от ВКС, са за МБАЛ-Попово, УМБАЛ-Бургас, МБАЛ-Благоевград, МБАЛ-Русе и МБАЛ „Д-р Черкезов” –Велико Търново и МБАЛ „Д-р Атанас Дафовски”-Кърджали. Прокурор Арнаудова уточни, че с разпореждане на главния прокурор разследването по тях ще се ръководи от СГП.\r\nГоворителят на главния прокурор поясни, че изнесените днес данни се съдържат в два междинни доклада, а самата проверка още не е приключила.\r\nИван ЛАЗАРОВ", "date": "2018.03.16", "title": "Прокурор Румяна Арнаудова: СГП образува досъдебно производство за безстопанственост за дейности в УМБАЛСМ „Н. И. Пирогов”"}
{"url": "http://www.focus-news.net/news/2018/03/16/2500204/vatreshniyat-ministar-na-germaniya-islyamat-ne-prinadlezhi-na-germaniya.html", "text": "Новият министър на вътрешните работи на Германия Хорст Зеехофер заяви, че ислямът не принадлежи на Германия в интервю, публикувано в петък, предава Reuters, като коментира, че това е в противоречие на позицията на канцлера Ангела Меркел, която подчерта нуждата да се интегрират мюсюлманите.\r\nЗеехофер също заяви, че ще приложи редица мерки срещу имиграцията.\r\n„Ислямът не принадлежи на Германия“, заяви той пред вестник „Билд“.\r\nПревод и редакция:", "date": "2018.03.16", "title": "Вътрешният министър на Германия: Ислямът не принадлежи на Германия"}
{"url": "http://www.focus-news.net/news/2018/03/16/2500203/vasil-ivanov-obshtestven-posrednik-za-obshtina-kyustendil-reshenieto-na-obshtinskiya-savet-za-obyavyavane-na-21-mart-za-praznichen-i-neprisastven-den-vazhi-za-vsichki.html", "text": "Решението на Общинския съвет в Кюстендил за обявяване на 21 март за празничен и неприсъствен ден важи за всички. Това каза на пресконференция общественият посредник за Община Кюстендил Васил Иванов, предаде репортер на Радио „Фокус” – Кюстендил. „Много хора погрешно смятат, че това решение се отнася само за държавните служители. Уточнявам, че това касае всички работещи на територията на Община Кюстендил”, заяви Васил Иванов. \r\nПо думите му в тази връзка той е уведомил двата най-големи синдиката в Кюстендил. „В писмото си ги помолих те да защитават интересите на работниците, които представляват. Уведомих и трите най-големи работодателски организации на територията на общината. С това уведомление съм изпратил и становището на Министерството на труда и социалната политика”, каза Васил Иванов. По думите му е уведомен и националният омбудсман. „Считам, че ако на 21 март не се спази решението на Общински съвет, това ще бъде пряко нарушение на правата гражданите на Община Кюстендил. Това го правя за да може и екипът на националния омбудсман да извърши проверки след 21, и да установи от кого е спазено и от кого не това решение”, каза Васил Иванов.\r\nВенцеслав ИЛЧЕВ", "date": "2018.03.16", "title": "Васил Иванов, обществен посредник за Община Кюстендил: Решението на Общинския съвет за обявяване на 21 март за празничен и неприсъствен ден важи за всички"}
{"url": "http://www.focus-news.net/news/2018/03/16/2500205/pp-glas-naroden-izliza-ot-koalitsiyata-na-reformatorskiya-blok.html", "text": "ПП Глас Народен излиза от коалицията на Реформаторския блок, това става ясно от декларация на партията. От нея става ясно, че през февруари 2017 г. ПП Глас Народен е подписала коалиционно споразумение с Реформаторски блок, с ясната идея, че единственият път за запазване на дясното, е обединение. От партията посочват, че в последвалата предизборна кампания за 44-то Народно събрание разцепените на три и самоопределили се за десни коалиции са воювали сами със себе си като са оставили на изборното поле близо 300 хиляди души без представителство в българския парламент, като от това са спечелили ГЕРБ, БСП, ДПС, Обединени патриоти, та дори и ВОЛЯ на Веселин Марешки.\r\n\"В последните месеци инициирахме дебати и срещи за обединение на десните партии, като ясно заявихме, че ПП Глас Народен няма претенции да си приписва водеща роля в този процес, но обединението е задължително, за да има дясната опозиция алтернатива на сегашното управление.\r\nВ момента, традиционната десница продължава своя разпад, като десните партии търсят партньори, без значение от мястото им в политическото пространство, чрез които да се бори за влизане в Парламента.Замразяването на членството на ДБГ в РБ е ясен знак за разединени позиции и непреодолими различия на партиите в Реформаторския блок\", заявяват от ПП Глас Народен. \r\nОт партията заявяват още че продължават самостоятелно като остават отворени към всички десни партии, организации и граждани за диалог, общи политики и инициативи.", "date": "2018.03.16", "title": "ПП Глас Народен излиза от коалицията на Реформаторския блок"}
{"url": "http://www.focus-news.net/news/2018/03/16/2500206/evrodeputatat-momchil-nekov-sazdavaneto-na-usloviya-za-realizatsiya-i-razgrashtane-na-potentsiala-na-mladite-hora-tryabva-da-sa-prioritet-na-es.html", "text": "Евродепутатът Момчил Неков гласува в подкрепа на доклада на ЕП относно общите насоки за изготвянето на бюджета на ЕС за 2019 г. по време на пленарната сесия в Страсбург. Това съобщиха от пресофиса на евродепутата.\r\nВ изказването си Неков постави акцент върху необходимостта младите хора да бъдат стимулирани с финансова подкрепа от ЕС, като даде за положителен пример някои от действащите програми в сферата на младежта и образованието, сред които е и Европейският корпус за солидарност.\r\nЕвропейският корпус за солидарност е програма за финасиране на младежкото доброволчество от страна на ЕС. Възможностите, които дава са за финансиране на широк спектър от доброволчески проекти за младите хора на възраст до 30 г. \r\nЕвродепутатът заяви, че подкрепя напълно разширяване на финансирането по подобни програми, но подчерта, че това не трябва да става за сметка на програма Еразъм +, която е най- успешната програма в сферата на образованието и младежта.", "date": "2018.03.16", "title": "Евродепутатът Момчил Неков: Създаването на условия за реализация и разгръщане на потенциала на младите хора трябва да са приоритет на ЕС"}
{"url": "http://www.focus-news.net/news/2018/03/16/2500191/manoil-manev-gerb-bsp-si-igrae-sas-strahovete-na-horata-po-tema-sigurnost-koeto-e-opasno-za-darzhavata.html", "text": "Фактите са ясни - няма нито една крачка на отстъпление от задълженията на МВР по отношение на охраната на обществения ред в България. Това каза депутатът от ПГ на ГЕРБ Маноил Манев в декларация от името на групата, предаде репортер на Агенция „Фокус“. „Няма нито един текст и дума в нито един закон, приет в последните години, който да отнема права на гражданите“, заяви той. „Много добре звучи популистката политика в последните месеци, но да се заиграваш със страха на хората, с най-важното желание - да живеят в сигурност, и манипулираш фактите - това вече е опасно. Да си играеш със страховете на хората по темата сигурност, е опасно за държавата“, изтъкна депутатът. По повод сезирането на Конституционния съд за Закона за частната охранителна дейност Маноил Манев посочи: „Когато една българска институция осъществява конституционните си и законови права да подаде към Конституционния съд текст от един закон - това е правилното. Но да се упражняваш, да яхваш вълната политически е опасно за националната сигурност“. „Странно ми е, когато една политическа партия, имаща себе си за алтернатива, не знам на какво, излиза и казва - ние сме загрижени за това, че МВР отстъпва от законовите си функции“, обясни депутатът. „Когато закрихте и продадохте СОД на МВР, тогава имахте проблеми с това, че пазарът се изкривява. А когато управлението на премиера Орешарски назначаваше по списъци от партийните ви централи неграмотни и необразовани лица да охраняват обществения ред, както пишеше в програмата ви - тогава бяхте ли загрижени“, попита той колегите си от БСП.  \r\n„Едно е, когато главният прокурор реши, че има проблемен текст и сезира Конституционен съд. Друго е когато политическа партия се заиграва и с това- не е нормално“, каза още Маноил Манев.\r\nБиляна ИВАНОВА", "date": "2018.03.16", "title": "Маноил Манев, ГЕРБ: БСП си играе със страховете на хората по тема сигурност, което е опасно за държавата"}
{"url": "http://www.focus-news.net/news/2018/03/16/2500210/anadolu-agency-turtsiya-shte-razpredeli-100-hilyadi-tona-brashno-sred-siriytsite.html", "text": "Турция ще дари 100 хиляди тона брашно на мирните граждани в разкъсваната от война Сирия, съобщи официалния печатен орган на турското правителство, предава Anadolu Agency.\r\nБрашното ще бъде предоставено на Турския червен полумесец, който трябва да го разпредели сред мирното население в близкоизточната страна. Службата за справяне с бедствия и извънредни ситуации на Турция ще помогне на Червения полумесец в транспортирането и разпределянето.\r\nПревод и редакция:", "date": "2018.03.16", "title": "Anadolu Agency: Турция ще разпредели 100 хиляди тона брашно сред сирийците"}
{"url": "http://www.focus-news.net/news/2018/03/16/2500209/vazmozhni-sa-vremenni-prekasvaniya-na-elektrozahranvaneto-na-teritoriyata-na-oblast-blagoevgrad-v-perioda-19-23-mart.html", "text": "Възможни са временни прекъсвания на електрозахранването на територията на област Благоевград в периода 19-23 март. Това съобщиха от пресцентъра на ЧЕЗ. „ЧЕЗ Разпределение“ осъществява амбициозна инвестиционна програма за подобряване на услугите за своите клиенти.  Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други.  Успешната реализация на тези мерки налага кратковременни прекъсвания на електрозахранването. \r\nВъв връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 19 - 23 март 2018 г.  включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върxу които са извършвани планирани дейности. ОБЛАСТ БЛАГОЕВГРАД   Община Банско   \r\nНа 20.03.2018 г. /09:30 - 11:30 ч./ -  Банско: Атон, Драма, местност Грамадето, Найден Геров, Стражите\r\nНа 20.03.2018 г. /13:00 - 14:00 ч./ -  Банско: местност Грамадето, Пирин, Улично Осветление Тп Комфорт\r\nНа 20.03.2018 г. /14:30 - 15:30 ч./ -  Банско: Явор Община Благоевград   \r\nНа 19.03.2018 г. /08:00 - 16:15 ч./   На 20.03.2018 г. /08:00 - 16:15 ч./   На 21.03.2018 г. /08:00 - 16:15 ч./   На 22.03.2018 г. /08:00 - 16:15 ч./   На 23.03.2018 г. /08:00 - 16:15 ч./ -  Рилци: Васил Левски, Диновица, Илинден, местност Диновица, Св.Иван Рилски, Трети Март, УПИ IX-144, Кв. 17, ХІ-482, Нв.22, Хан Аспарух, Цар Борис I\r\nНа 19.03.2018 г. /08:30 - 16:15 ч./ -  Клисура, Общ. Благоевград: Гяурска, махала  Гяурска и махала  Рекарска, махала Гяурска\r\nНа 19.03.2018 г. /08:30 - 16:15 ч./   На 20.03.2018 г. /08:30 - 16:15 ч./   На 21.03.2018 г. /08:30 - 16:15 ч./   На 22.03.2018 г. /08:30 - 16:15 ч./   На 23.03.2018 г. /08:30 - 16:15 ч./ -  Габрово, Общ. Благоевград: 14204.501.10, махала Хамбарджийска, Тугулска\r\nНа 19.03.2018 г. /08:30 - 16:15 ч./   На 20.03.2018 г. /08:30 - 16:15 ч./   На 21.03.2018 г. /08:30 - 16:15 ч./   На 22.03.2018 г. /08:30 - 16:15 ч./   На 23.03.2018 г. /08:30 - 16:15 ч./ -  Рилци: IX-460, 000399, XV-273, Амитица, Грънчарски Андък, Диновица, Илинден, Имот 023001, местност Амитица, местност Габеро, местност Крушите, ПИ 018013, Рафетица, Рила, Св.Иван Рилски, Стремата, Трети Март, УПИ Х-463, Кв.6, УПИ ХIII-261, Кв.11, УПИ-I-468 Кв.25, УПИ-IV-451,Кв.27, УПИ-ІV-468,Кв.25, УПИ-ІІІ-63, ХIХ-33, Кв.7, Хан Аспарух, Цар Иван Асен\r\nНа 19.03.2018 г. /08:30 - 16:15 ч./   На 21.03.2018 г. /08:30 - 16:15 ч./   На 22.03.2018 г. /08:30 - 16:15 ч./   На 23.03.2018 г. /08:30 - 16:15 ч./ -  Благоевград: местност Чимево Дере \r\nНа 19.03.2018 г. /09:00 - 16:15 ч./   На 20.03.2018 г. /09:00 - 16:15 ч./   На 21.03.2018 г. /09:00 - 16:15 ч./   На 22.03.2018 г. /09:00 - 16:15 ч./   На 23.03.2018 г. /09:00 - 16:15 ч./ -  Логодаж: Стоилова Кория \r\nНа 19.03.2018 г. /09:15 - 12:15 ч./ -  Банско: Хан Тервел \r\nНа 19.03.2018 г. /09:15 - 12:15 ч./ -  Благоевград: Васил Левски, Даме Груев, Джеймс Баучер, Крушево, Радовиш, ул. Даме Груев, Кв. 216, УПИ-XII, ПИ 04279.617.14 и 04279.617\r\nНа 19.03.2018 г. /13:00 - 16:15 ч./ -  Благоевград: Грамада, местност Под Грамадите-Ш13, местност Под Черквата, местност Царевско Шосе, местност Чикуто-Ш16, местност Чукито, Орбита\r\nНа 20.03.2018 г. /08:30 - 09:30 ч.; 08:30 - 16:30 ч.; 15:30 - 16:30 ч./   На 22.03.2018 г. /08:30 - 09:30 ч.; 08:30 - 16:30 ч.; 15:30 - 16:30 ч./ -  Церово, Общ. Благоевград: местност Кантона, Надежда, Осми Март, П. Яворов, При Полигона, УПИ VIII-111,112, Кв.15, УПИ І-139,Кв.12, УПИ ІV-110,Кв.15;\r\nНа 20.03.2018 г. /08:30 - 09:30 ч.; 15:30 - 16:30 ч./   На 22.03.2018 г. /08:30 - 09:30 ч.; 15:30 - 16:30 ч./ -  Благоевград: Айдаровско Дере, Димитър Талев, К. и Никола Хайдукови, местност Айдаровско Дере, местност Арнаутски Гроб, местност Колзодуй, местност Медунски Андък, местност Мицански Андък, местност Полигона, местност Река Струма, Мицански Андък, Неуточнен Адрес, Огражден, Петко Р.Славейков, Подстанция Ален Мак, Свобода, Стопански Двор Струмско, Струма, Струмско Център, Тодор Александров, Яне Сандански;  Делвино, Общ. Благоевград: Баздо, Вировете, махала Кацарска, местност Мицански Андък, местност Преслапо, Пл. 11;  Еленово, Общ. Благоевград;  Изгрев, Общ. Благоевград: 00701, 33.432, Айдарово, Кури Дере, Кучкудерска Нива, махала Деянци, местност Кури Дере, местност Пейчинска Чука, местност Чуката, УПИ IV 87, УПИ-Хі218 Кв.21, Чуката;  Марулево;\r\nНа 20.03.2018 г. /08:30 - 16:15 ч./ -  Благоевград: Вардар, местност Чимево Дере, Ридо, Скакавица, Шар Планина;\r\nНа 20.03.2018 г. /08:30 - 16:30 ч./   На 22.03.2018 г. /08:30 - 16:30 ч./ -  Благоевград: Айдаровско Дере, Гладно Бърдо, Димитър Талев, К. и Никола Хайдукови, местност Айдаровско Дере, местност Арнаутски Гроб, местност Колзодуй, местност Полигона, местност Река Струма, Огражден, Петко Р.Славейков, Подстанция Ален Мак, Свобода, Струма, Струмско Център, Тодор Александров, Яне Сандански;\r\nНа 20.03.2018 г. /08:30 - 16:30 ч./   На 22.03.2018 г. /08:30 - 16:30 ч./ -  Изгрев, Общ. Благоевград;\r\nНа 20.03.2018 г. /09:30 - 12:15 ч./ -  Благоевград: Еленово, Калина, Хвойна;\r\nНа 20.03.2018 г. /10:00 - 10:30 ч./ -  Бело Поле, Общ. Благоевград: Васил Левски, Имот 04279.818.47, Полето, Тухларната;  Благоевград: 14-ти Полк, Грамада, Еленово, Кузман Шапкарев, местност Герено, местност Среден Път-Ш-9, местност Тухларната, местност Царевско Шосе, Мир, Пътен Възел, Средния Път-Ш.09, Стоимен Календерски;  Бучино: Ахмедово, До Моста на Р. Струма, Лозята, махала Каракачанка, махала Мичевци, местност Долно Поле, местност Лозята, местност Полето, местност Текето, местността Чукарски Рид, Община Благоевград, махала  Тасковска;  Дренково: махала Балевска, местност Реката, С. Дренково, Община Благоевгр, Старите Къщи-Р;  Зелен Дол: местност Валого-Краварник, местност Крачаница, местност Реката;  Лешко;  Логодаж: Гръчка махала, махала Гелинска, махала Мазневци, махала Нединска, местност Палански Валог  Рилци: УПИ VI-465,Кв.27, Цигларката \r\nНа 20.03.2018 г. /10:00 - 10:30 ч./   На 21.03.2018 г. /11:00 - 16:30 ч./ -  Българчево: местност Змиярски Рид, местност Реката-Корията, местност Реката-Присоето, Турски Гробища\r\nНа 20.03.2018 г. /13:00 - 16:15 ч./ -  Благоевград: Бадемите, Борис Сарафов, Дъбравска, К. и Никола Хайдукови, Мелник, Родолюбие, Сотир Атанасов, Трети Март, Христо Чернопеев\r\nНа 20.03.2018 г. /13:15 - 16:15 ч./   На 22.03.2018 г. /13:15 - 16:15 ч./ -  Благоевград: Еленово \r\nНа 21.03.2018 г. /08:30 - 12:15 ч.; 13:15 - 16:15 ч./ -  Благоевград: Еленово, Орион \r\nНа 21.03.2018 г. /08:30 - 14:15 ч./ -  Благоевград: Антон Чехов, Броди, Струмско Център, Яне Сандански\r\nНа 21.03.2018 г. /09:45 - 10:20 ч.; 09:45 - 16:30 ч.; 15:45 - 16:30 ч./ -  Благоевград: Антон Чехов, Славово \r\nНа 21.03.2018 г. /09:45 - 10:20 ч.; 09:45 - 16:30 ч.; 15:45 - 16:30 ч./ -  Горно Хърсово: Горни Валог, махала Буровци, махала Горни Двояци, махала Долни Двояци, махала Михтарци, махала Мъртвако, махала Новоселци, махала Панчовци, махала Пържово, махала Стойковци, махала Тачовци, махала Шоповци, местност Валого, местност Гьоловете, Ровината, Шопови Ниви\r\nНа 21.03.2018 г. /09:45 - 10:20 ч.; 15:45 - 16:30 ч./ -  Бистрица, Общ. Благоевград: 319001, 410002, Брезово, махала  Калуцка, махала  Центъра Мотела, махала Брезово, махала Брезовска, махала Милово Тп Милово, махала Петковци, Месност Демирево, местност Горно Демирево, местност Ковачница, Осойната\r\nНа 21.03.2018 г. /09:45 - 10:20 ч.; 15:45 - 16:30 ч./ -  Дъбрава, Общ. Благоевград: 000533, Адиница, Бобови Ниви, Долна Дъбрава, Зимниците, Кромидището, махала  Ваканинци, махала Щърбевци, махала Веляци, извън регулация, местност Атанасова Падина, местност Бобови Ниви, местност Градището, местност Клено, местност Мучова Чука, местност Ръженици, местност Ръжениците, местност Топузица, Митовци, Ръжениците, Яновски Рид\r\nНа 21.03.2018 г. /09:45 - 10:20 ч.; 15:45 - 16:30 ч./ -  Рилци: местност Арсовото, местност Цонева Межда, Телкиево Дере\r\nНа 21.03.2018 г. /09:45 - 16:30 ч./ -  Бистрица, Общ. Благоевград: 319001, 410002, махала  Калуцка, махала  Центъра Мотела, махала Милово Тп Милово, махала Петковци, местност Ковачница, Осойната\r\nНа 22.03.2018 г. /09:15 - 13:15 ч./ -  Благоевград: Васил Левски, местност Международно Шосе, Тодор Александров\r\nНа 23.03.2018 г. /11:30 - 16:15 ч./ -  Зелен Дол: 293, Валого-Краварник, местност Валого-Краварник, УПИ IV-220,Кв.8Община Гоце Делчев   \r\nНа 19.03.2018 г. /08:15 - 09:30 ч.; 15:45 - 16:00 ч./   На 22.03.2018 г. /10:00 - 10:30 ч.; 12:30 - 13:00 ч./ -  Абланица, Общ. Хаджидимово: 000792, 072015, 595, Александър Стамболийски, Анещи Узунов, Асен Джикаров, Балтачица, Бузлуджа, Васил Левски, Вела Пеева, Даме Груев, Димо Хаджидимов, Драма, Дунав, Елин Пелин, Илезица, Йордан Йовков, Кавала, Кирил и Методий, Кокиче, Крали Марко, Ленища, М. Ленища, Места, местност Вельов Рид, местност Лозята, местност Шатора, Неврокоп, Неуточнен Адрес, Октомври, Орфей, Отец Паисий, П.Р.Славейков, ПИ -778, Площада, Победа, Родопа, С. Абланица, Имот 000517, Свилен Русев, Свобода, Селище, Славянка, Славянска, Слатина, Стопански Двор, Теменуга, Тодор Паница, Тридесет и Пета, Тридесет и Шеста, Тъпане, УПИ Іі, Кв.44, Христо Ботев, Чавдар Войвода, Чешмите, Юрий Гагарин;  Долно Дряново;  Блатска: 030023, Местн. Бозукдермен;  Боголин: 253;  Гоце Делчев: Драма, местност Мочура;  Гърмен: местност Маноле;  Дъбница: Двадесет и Втора, Двадесет и Девета, Двадесет и Осма, Двадесет и Пета, Двадесет и Първа, Двадесет и Трета, Двадесет и Шеста, Двадесета, Дванадесета, Девета, Деветнадесета, Десета, Единадесета, Кюприжик, Неуточнен Адрес, Осемнадесета, Осма, Пета, Петнадесета, Първа, Седемнадесета, Седма, Стопански Двор, Трета, Четвърта, Шеста, Шестнадесета;  Крибул: 262;  Крушево, Общ. Гърмен: VІ-138, Кв.10, Іх-108;  Теплен;  Хвостяне: 28028, УПИ-V, Кв.2;\r\nНа 19.03.2018 г. /08:30 - 09:30 ч./ -  Копривлен: Александър Стаболийски, Васил Левски, Георги Бенковски, Драма, Кирил и Методи, Неуточнен Адрес, Петър Берон, Стопански Двор, Тодор Паница, Христо Ботев, Цар Симеон, Юрий Гагарин;\r\nНа 19.03.2018 г. /08:45 - 09:30 ч./ -  Копривлен: 024015, 585 Кв.3, Бачо Киро, Васил Левски, Драва, Драма, Илинден, Мрамора, Неуточнен Адрес, Освобождение, Петър Берон, Първи Май, Славянска, Тодор Паница, Хан Аспарух, Цар Калоян, Цар Симеон, Шипка, Яне Сандански;\r\nНа 19.03.2018 г. /08:45 - 09:30 ч.; 15:45 - 16:00 ч./ -  Гоце Делчев: Гоце Делчев, местност Мочура;\r\nНа 19.03.2018 г. /08:45 - 09:30 ч.; 15:45 - 16:00 ч./ -  Хаджидимово: VIII, І-319, Кв.81, Акация, Ангел Кънчев, Баба Тонка, Бачо Киро, Васил Левски, Георги Бенковски, Гоце Делчев, Димо Хаджидимов, Иван Вазов, Илинденци, Кирил и Методий, Климент Охридски, Македония, Места, местност Савака, местност Свети Димитър, местност Тумбата, Младост, Неуточнен Адрес, Опълченска, Ореляк, Отец Паисий, Пейо Яворов, Св.Димитър, Свети Георги, Свети Димитър, Спартак, Средни Ливади, Стопански Двор, Теменуга, Тодор Каблешков, Трети;\r\nНа 19.03.2018 г. /08:45 - 16:00 ч./ -  Гоце Делчев: Гоце Делчев;\r\nНа 19.03.2018 г. /08:45 - 16:00 ч./ -  Хаджидимово: Стопански Двор;\r\nНа 19.03.2018 г. /15:45 - 16:00 ч./ -  Копривлен: 024015, 585 Кв.3, Александър Стаболийски, Бачо Киро, Васил Левски, Васил Левски, Георги Бенковски, Драва, Драма, Драма, Илинден, Кирил и Методи, Мрамора, Неуточнен Адрес, Неуточнен Адрес, Освобождение, Петър Берон, Петър Берон, Първи Май, Славянска, Стопански Двор, Тодор Паница, Тодор Паница, Хан Аспарух, Христо Ботев, Цар Калоян, Цар Симеон, Цар Симеон, Шипка, Юрий Гагарин, Яне Сандански;\r\nНа 20.03.2018 г. /09:15 - 10:00 ч.; 16:00 - 16:30 ч./ -  Гоце Делчев: Ал.Стамболийски, Алеко Константинов, Арда, Атанас Дуков, Атанас Свещаров, Атанас Тешовски, Братя Миладинови, Бузлуджа, Бяло Море, Васил Априлов, Враня, Генерал Ковачев, Георги С.Раковски, Гоце Делчев, Гранична, Дебър, Димитър Димов, Драгоман, Драма, Дунав, Екзарх Антим, Екзарх Йосиф, Иларион Макариополски, Илинден, Илия Дуков, Кв.157,207,216,218, Кв.158 УПИ І, Кичево, Комсалко Лако, Крива Паланка, Кръстьо Сарафов, Лакото, Майор Димитър Думбалаков, Марица, Марица 5а, местност Стрелбището, Михаил Антонов, Мише Баир, Неофит Бозвели, Неуточнен Адрес, Никола Мандушев, Ниш, Отец Паисий, Охрид, Патриарх Евтими, Пейо К.Яворов, Пенчо Славейков, Пирин, Полковник Борис Дрангов, Потока, Преспа, Прилеп, Солун, Стара Планина, Стефан Захариев, Стойо Льондев, Стоян Петралийски, Струма, Тодор Александров, Тодор Каблешков, Тодор Паласкаря, Тодор Стоянов, Тунджа, Търговска, Христо Матов, Христо Силянов, Цар Иван Асен, Цар Калоян, Цариброд, Царица Йоана, Шипка, Янко Атанасов;\r\nНа 20.03.2018 г. /09:30 - 10:00 ч.; 12:00 - 12:30 ч.; 15:30 - 16:00 ч./ -  Брезница: Керанека;\r\nНа 20.03.2018 г. /09:30 - 10:00 ч.; 12:00 - 12:30 ч.; 15:30 - 16:00 ч./ -  Гоце Делчев: Kурортен Kомплекс Попови Ливади, І-181006, Мест. Ташков Мост, Алеко Константинов, Ален Мак, Арда, Бели Брези, Бяло Море, Вардар, Вардар, Васил Левски, Георги Бенковски, Герман Титов, Гоце Делчев, Гоце Делчев, Даскал Господин, Детска, Драма, Дунав, Дунав, Кв.201 УПИ Іі-344, Кмет Никола Атанасов, местност Мочура, местност Текето, Михаил Даев, Момини Кули, Неуточнен Адрес, Никола Вапцаров, Никола Вапцаров, Панаирски Ливади-Продължение, Петър Сарафов, Петър Сарафов, Попови Ливади, Потока, Радецки, Серес, Складова База, Складова База, Стоян Петралийски, Ташков Мост, Тащков Мост, Текето, Търговска, Христо Ботев, Черна Гора, Черна Гора, Юг, Юрий Гагарин, Юрий Гагарин;\r\nНа 20.03.2018 г. /09:30 - 10:00 ч.; 12:00 - 12:30 ч.; 15:30 - 16:00 ч./ -  Мусомища: местност Стопански Двор;\r\nНа 21.03.2018 г. /09:00 - 16:00 ч./ -  Гоце Делчев: Братя Миладинови, Враня, Екзарх Йосиф, Иларион Макариополски, Пирин, Христо Силянов, Цариброд;\r\nНа 21.03.2018 г. /09:30 - 10:00 ч.; 12:00 - 12:30 ч.; 15:30 - 16:00 ч./ -  Борово, Общ. Гоце Делчев: Капсии;\r\nНа 21.03.2018 г. /09:30 - 10:00 ч.; 12:00 - 12:30 ч.; 15:30 - 16:00 ч./ -  Гоце Делчев: 17395.8.143 17395.8.28 21680.5.136, Kурортен Kомплекс Попови Ливади, Братя Миладинови, Гоце Делчев, Гранична, Димо Хаджидимов, Екзарх Антим, Илия Батаклиев, К.К. Попови Ливади, Кестените, местност Стрелбището, местност Текето, Неофит Бозвели, Панаирски Ливади, Папаз Чаир, Пейо К.Яворов, Попови Ливади, Попови Ливади, Р-Н Манастирчето, Ръждавица, Тодор Александров, Христо Матов, Цар Калоян;\r\nНа 21.03.2018 г. /09:30 - 10:00 ч.; 12:00 - 12:30 ч.; 15:30 - 16:00 ч./ -  Делчево, Общ. Гоце Делчев: 020288 М. Ливадите;\r\nНа 21.03.2018 г. /09:30 - 10:00 ч.; 12:00 - 12:30 ч.; 15:30 - 16:00 ч./ -  Добротино: 4043, Сарп Дере;\r\nНа 22.03.2018 г. /09:30 - 10:00 ч.; 12:00 - 12:30 ч.; 15:30 - 16:00 ч./ -  Гоце Делчев: Горилата, Гоце Делчев, Гоце Делчев, Китка, Криволак, местност Стопнаски Двор, местност Стопнаски Двор, Панаирски Ливади, Панаирски Ливади, Попови Ливади, Рила, Стара Планина;\r\nНа 22.03.2018 г. /10:00 - 10:30 ч.; 12:30 - 13:00 ч./ -  Копривлен: Неуточнен Адрес;\r\nНа 22.03.2018 г. /10:00 - 10:30 ч.; 12:30 - 13:00 ч./ -  Ново Лески;\r\nНа 22.03.2018 г. /10:00 - 10:30 ч.; 12:30 - 13:00 ч./ -  Хаджидимово: Мержането;\r\nНа 22.03.2018 г. /10:00 - 13:00 ч./ -  Абланица, Общ. Хаджидимово: Помпени Станции Подем1,2;\r\nНа 22.03.2018 г. /10:00 - 13:00 ч./ -  Теплен: Помпена Станция;\r\nНа 23.03.2018 г. /09:00 - 16:30 ч./ -  Гоце Делчев: Атанас Свещаров, Кръстьо Сарафов, Мише Баир, Христо Силянов;\r\nНа 23.03.2018 г. /09:30 - 10:00 ч./ -  Гоце Делчев: Ал.Стамболийски, Гоце Делчев, Екзарх Йосиф, Иван Вазов, Кирил и Методий, Одрин, Охрид, Паоло Ленц, Парцел ХіV, Кв.97а, Серес, Скопие, Солун, Стара Планина, Тодор Александров, Търговска, Цар Самуил, Царица Йоана, Юг;\r\nНа 23.03.2018 г. /09:30 - 10:00 ч.; 12:00 - 12:30 ч.; 15:30 - 16:00 ч./ -  Якоруда: Даме Груев/Никола Вапцаров/;\r\nНа 23.03.2018 г. /09:30 - 16:00 ч./ -  Гоце Делчев: Ал.Стамболийски, Атанас Тешовски, Булаир, Васил Левски, Генерал Ковачев, Георги С.Раковски, Горилата, Гоце Делчев, Димитър Ножаров, Димо Хаджидимов, Добруджа, Е и К Дукови, Иван Вазов, Кв.149 УПИ Vііі-1228, Кирил и Методий, Л.Каравелов, Милан Конев, Михаил Антонов, Одрин, Отец Паисий, Охрид, Петър Берон, Петър Сарафов, Полковник Борис Дрангов, Сестри Дукови, Скопие, Стара Планина, Тодор Каблешков, Търговска, ХVІ-763 Кв.138, Христо Ботев, Цар Самуил, Царица Йоана;\r\nНа 23.03.2018 г. /12:00 - 12:30 ч.; 15:30 - 16:00 ч./ -  Гоце Делчев: Ал.Стамболийски, Ал.Стамболийски, Атанас Тешовски, Булаир, Васил Левски, Генерал Ковачев, Георги С.Раковски, Горилата, Гоце Делчев, Гоце Делчев, Димитър Ножаров, Димо Хаджидимов, Добруджа, Е и К Дукови, Екзарх Йосиф, Иван Вазов, Иван Вазов, Кв.149 УПИ Vііі-1228, Кирил и Методий, Кирил и Методий, Л.Каравелов, Милан Конев, Михаил Антонов, Одрин, Одрин, Отец Паисий, Охрид, Охрид, Паоло Ленц, Парцел ХІV, Кв.97а, Петър Берон, Петър Сарафов, Полковник Борис Дрангов, Серес, Сестри Дукови, Скопие, Скопие, Солун, Стара Планина, Стара Планина, Тодор Александров, Тодор Каблешков, Търговска, Търговска, ХVІ-763 Кв.138, Христо Ботев, Цар Самуил, Цар Самуил, Царица Йоана, Царица Йоана, Юг;\r\nНа 23.03.2018 г. /14:00 - 16:00 ч./ -  Гоце Делчев: Ал.Стамболийски, Пирин, Полковник Борис Дрангов, Преспа, Прилеп, Тунджа, Христо Силянов, Цариброд;Община Гърмен   \r\nНа 22.03.2018 г. /09:00 - 16:30 ч./ -  Гърмен: Втора, Двадесет и Втора, Двадесет и Седма, Двадесет и Трета, Двадесет и Четвърта, Дванадесета, Девета, Деветнадесета, Десета, Единадесета, извън регулацията, Неуточнен Адрес, Осемнадесета, Осма, Петнадесета, Първа, Седма, Трета, Тридесет и Пета, Тридесет и Трета, Тридесет и Четвърта, Тридесет и Шеста, Тринадесета, Шеста\r\nНа 23.03.2018 г. /09:30 - 12:00 ч./ -  Долно Дряново \r\nНа 22.03.2018 г. /09:00 - 13:00 ч./ -  Огняново, Общ. Гърмен: 034075, Благой Матеров, Втора, Горни Бани, Двадесет и Девета, Двадесет и Осма, Двадесет и Пета, Двадесет и Първа, Двадесет и Седма, Двадесет и Шеста, Деветнадесета, Димитър Кемалов, Иван Вазов, Кирил и Методий, Неуточнен Адрес, Осемнадесета, Отец Пайсий, Пета, Първа, Ст 2 Кл.В Тп Огняново 1, Трета, Тридесета, Четвърта, Четиридесет и Първа, ШестнадесетаОбщина Кресна   \r\nНа 20.03.2018 г. /09:00 - 11:15 ч./ -  Кресна: местност Кресненско Ханче Община Петрич   \r\nНа 19.03.2018 г. /08:30 - 16:00 ч./   На 20.03.2018 г. /08:30 - 16:00 ч./   На 21.03.2018 г. /08:30 - 16:00 ч./   На 22.03.2018 г. /08:30 - 16:00 ч./   На 23.03.2018 г. /08:30 - 16:00 ч./ -  Чучулигово: Капсиди \r\nНа 19.03.2018 г. /09:00 - 16:00 ч./   На 20.03.2018 г. /09:00 - 16:00 ч./   На 21.03.2018 г. /09:00 - 16:00 ч./   На 22.03.2018 г. /09:00 - 16:00 ч./   На 23.03.2018 г. /09:00 - 16:00 ч./ -  Марикостиново: Асен Златаров, Братя Миладинови, Васил Коларов, Генерал Гурко, Георги Раковски, Димитър Благоев, Димо Хаджидимов, Драва, Екзарх Йосиф, Иван Вазов, Карл Маркс, Марица, Неуточнен Адрес, Отец Пайсий, Струма\r\nНа 19.03.2018 г. /09:30 - 10:00 ч./ -  Тополница, Общ. Петрич: Гробището \r\nНа 19.03.2018 г. /09:45 - 16:00 ч./ -  Петрич, Общ. Петрич: 1, Кв.355, Папульо, Цар Самуил \r\nНа 19.03.2018 г. /12:00 - 14:00 ч./ -  Ново Кономлади \r\nНа 19.03.2018 г. /14:00 - 16:00 ч./ -  С.Капатово \r\nНа 20.03.2018 г. /09:00 - 11:00 ч./ -  Коларово, Общ. Петрич: Драва \r\nНа 20.03.2018 г. /09:00 - 11:00 ч./ -  Петрич, Общ. Петрич: Гео Милев, Георги Бенковски, Георги С.Раковски, Димитър Талев, Драва, Пейо Яворов, Полковник Дрангов, Свети Климент Охридски, УПИ 6-1862, Христо Смирненски, Цар Симеон, Черноризец Храбър\r\nНа 20.03.2018 г. /09:00 - 19:00 ч./   На 21.03.2018 г. /09:00 - 16:00 ч./ -  Старчево: Солун \r\nНа 20.03.2018 г. /09:45 - 16:00 ч./ -  Петрич, Общ. Петрич: Георги Урумов, Дончо Лазаров, Кат Петрич, Марица, Параскева Филипова, Полковник Дрангов, Цар Самуил, Цар Симеон\r\nНа 20.03.2018 г. /11:00 - 13:00 ч./ -  Петрич, Общ. Петрич: Долна Джумая, Иван Апостолов, Капитан Никола Парапанов, Княз Александър Батемберг, Места, Полковник Дрангов, Серска, Цар Борис III\r\nНа 20.03.2018 г. /13:00 - 16:00 ч./ -  Митино \r\nНа 21.03.2018 г. /08:15 - 16:00 ч./   На 22.03.2018 г. /09:00 - 12:00 ч./ -  Кърналово: Дечев Бунар, Змиярнико, Капанлъко, местност Дабето, местност Ливадите, местност Острово, местност Побиен Камък, местност Порой, местност Фабриката, Петко Р.Славейков\r\nНа 21.03.2018 г. /09:15 - 16:00 ч./ -  Петрич, Общ. Петрич: Параскева Филипова, Цар Самуил \r\nНа 22.03.2018 г. /08:45 - 16:00 ч./ -  Петрич, Общ. Петрич: България, Европа, Места, Параскева Филипова, Промишлена Зона, Търговски Комлекс Биляна, Цар Самуил\r\nНа 22.03.2018 г. /12:00 - 14:00 ч./ -  Кърналово: Вит, Витоша, Г.Димитров, извън регулацията, местност Бельовица, местност Джуново, местност Юрето, Одрин, Петко Р.Славейков, Станке Лисичков, Стара Планина, Хилендар, Цар Калоян, Чекръко, Шипка, Юрето\r\nНа 22.03.2018 г. /14:00 - 16:00 ч./ -  Кърналово: Арда, Бъкстон, Вела Благоева, Витоша, Марица, местност Слонищата, местност Улуко, местност Юрето, Оборище, Одрин, Петко Р.Славейков, Родопи, Септемврийска, Славянска, Хилендар, Цв.Радонов, Шипка\r\nНа 23.03.2018 г. /08:45 - 16:00 ч./ -  Петрич, Общ. Петрич: Марица, Папульо, Софрони Врачански, Цар Самуил, Черно Море\r\nОбщина Разлог   \r\nНа 19.03.2018 г. /10:00 - 10:15 ч.; 15:45 - 16:00 ч./ -  Разлог: 61813.645.21 М. Габавица, Александър Стамболийски, Баница, Бела Река, Бела Река, Булаир, Васил Левски, Вихрен, Възраждане, Генерал Ковачев, Голак, Грънчарска, Даме Груев, Занаятчийска, Изток, Изток, Иларион Макариополски, Илийска, Искър, Каракьой, Лазар Топалов, Марица, Мехомия, Неуточнен Адрес, Нов Път, Предел, Саровица, Св.Св.Кирил и Методий, Стара Планина, Телемах Илиев, Тодор Александров, Трети Март, Христо Ботев, Цар Иван Шишман, Цар Калоян, Цар Самуил, Черна Река, Шаркьой, Шипка, Явор\r\nНа 21.03.2018 г. /09:30 - 10:30 ч./ -  Разлог: Александър Стамболийски, Баница, Бела Река, Даме Груев, Изток, Иларион Макариополски, Каракьой, Предел, Черна Река\r\nНа 21.03.2018 г. /11:00 - 12:00 ч./ -  Баня, Общ. Разлог: Шеста \r\nНа 21.03.2018 г. /13:00 - 14:00 ч./ -  Бачево: 23-ти Септември, Димитър Благоев, Костадин Катранджиев, Кръстю Стойчев, Людмила Живкова, Неуточнен Адрес, Шипка\r\nНа 21.03.2018 г. /14:00 - 15:00 ч./ -  Бачево: 23-ти Септември, Александър Стамболийски, Васил Левски, Георги Димитров, Гоце Делчев, Димитър Благоев, Димо Хаджидимов, Захари Стоянов, Иван Вазов, Кирил и Методи, Людмила Живкова, Неуточнен Адрес, Оборище, Партизанска, Пенчо Славейков, Пирин, Рила, Тодор Каблешков, Тримата Ятака\r\nНа 21.03.2018 г. /14:00 - 15:00 ч./ -  Разлог: Черна Река \r\nНа 22.03.2018 г. /09:30 - 11:00 ч./ -  Елешница, Общ. Разлог: Минно Селище \r\nНа 22.03.2018 г. /11:00 - 12:00 ч./ -  Горно Краище \r\nНа 22.03.2018 г. /11:00 - 12:00 ч./ -  Елешница, Общ. Разлог: Васил Бельов, Васил Левски, Втора, Георги Димитров, Иван Вазов, Кокиче, Лале, Минно Селище, Пирин, Първа, Рила, Трета, Шеста\r\nНа 22.03.2018 г. /11:00 - 12:00 ч./ -  Разлог: Александър Стамболийски \r\nНа 22.03.2018 г. /13:00 - 14:30 ч./ -  Разлог \r\nНа 22.03.2018 г. /14:30 - 16:00 ч./ -  Банско: Пирин \r\nНа 22.03.2018 г. /14:30 - 16:00 ч./ -  Разлог: Александър Стамболийски, Бела Река, Възраждане, Иван Даскала, Изгрев, Иларион Макариополски, Лазар Топалов, Мирчо Кипрев/Бело Море/, Опълченска, Охрид, Патриарх Евтимий, Пирин, Родопи, Саровица, Св.Климент Охридски, Св.Св.Кирил и Методий, Телемах Илиев, Хан Пресиян, Цар Иван Асен II, Цар Калоян, Цар Симеон, Черна Река, Яне СанданскиОбщина Сандански   \r\nНа 19.03.2018 г. /09:00 - 12:00 ч./ -  Сандански: Арда, Борис Сарафов, Първи Май, Свобода, Тодор Каблешков, Цар Иван Шишман, Яне Сандански\r\nНа 19.03.2018 г. /09:00 - 16:15 ч./   На 20.03.2018 г. /09:00 - 16:15 ч./   На 21.03.2018 г. /09:00 - 16:15 ч./   На 22.03.2018 г. /09:00 - 16:15 ч./   На 23.03.2018 г. /09:00 - 16:15 ч./ -  Лешница, Общ. Сандански: местност Струма \r\nНа 20.03.2018 г. /09:30 - 16:15 ч./ -  Малки Цалим \r\nНа 21.03.2018 г. /09:00 - 11:00 ч./ -  Сандански: Гоце Делчев, Свети Георги \r\nНа 21.03.2018 г. /09:30 - 16:15 ч./ -  Вихрен \r\nНа 21.03.2018 г. /12:30 - 14:30 ч./ -  С.Катунци Община Сатовча   \r\nНа 19.03.2018 г. /09:00 - 10:00 ч.; 15:00 - 16:00 ч./   На 20.03.2018 г. /09:00 - 10:00 ч.; 15:00 - 16:00 ч./   На 21.03.2018 г. /09:00 - 10:00 ч.; 15:00 - 16:00 ч./   На 22.03.2018 г. /09:00 - 10:00 ч.; 15:00 - 16:00 ч./   На 23.03.2018 г. /09:00 - 10:00 ч.; 15:00 - 16:00 ч./ -  Кочан: 012119, 015218, Аделберт Антонов, Анещи Узунов, Антон Иванов, Беласица, Бузлуджа, Васил Левски, Вела Пеева, Вергил Ваклинов, Витоша, Възход, Георги Бенковски, Десета, Димитър Благоев, Дончо Ганев, Еделвайс, Единадесета, Здравец, Ивайло, Иван Козарев, Капитан Петко Войвода, Кирил и Методи, Лиляна Димитрова, Люляк, местност Стопански Двор, Мир, Митко Палаузов, Младост, Неуточнен Адрес, Никола Вапцаров, Никола Парапунов, Осма, Отец Паисий, Панайот Волов, Панайот Хитов, Пейо К. Яворов, Пеньо Пенев, Пета, Пирин, Плиска, Площада, Победа, Пристране, Пролет, Първа, Рила, Родопи, Свилен Русев, Свобода, Седма, Септемврийска, Сергей Румянцев, Славянска, Стефан Караджа, Стопански Двор, Струма, Тодор Каблешков, Тракия, Трета, Хаджи Димитър, Христо Ботев, Христо Смирненски, Шеста\r\nНа 19.03.2018 г. /09:00 - 16:00 ч./   На 20.03.2018 г. /09:00 - 16:00 ч./   На 21.03.2018 г. /09:00 - 16:00 ч./   На 22.03.2018 г. /09:00 - 16:00 ч./   На 23.03.2018 г. /09:00 - 16:00 ч./ -  Кочан: Младост, Пристране \r\nНа 19.03.2018 г. /09:00 - 16:00 ч.; 09:00 - 10:00 ч.; 15:00 - 16:00 ч./   На 20.03.2018 г. /09:00 - 10:00 ч.; 09:00 - 16:00 ч.; 15:00 - 16:00 ч./   На 21.03.2018 г. /09:00 - 10:00 ч.; 09:00 - 16:00 ч.; 15:00 - 16:00 ч./   На 22.03.2018 г. /09:00 - 16:00 ч.; 09:00 - 10:00 ч.; 15:00 - 16:00 ч./   На 23.03.2018 г. /09:00 - 10:00 ч.; 09:00 - 16:00 ч.; 15:00 - 16:00 ч./ -  Ваклиново: 124, Алексей Морев, Бор, Вергил Ваклинов, Възрожденска, Граничарска, Детелина, Дончо Ганев, Здравец, Иглика, Кирил и Методи, Кл.Охридски, Лале, Мвец Црънча, Места, Неуточнен Адрес, Никола Вапцаров, Отец Паисий, Парка, Партазанска, Пере Тошев, Петър Берон, Пионерска, Пирин, Родопи, Руен, Стефка Събчева, Стопански Двор, Страцин, Струма, Трети МартОбщина Симитли   \r\nНа 19.03.2018 г. /08:00 - 16:30 ч./   На 20.03.2018 г. /08:00 - 16:30 ч./   На 21.03.2018 г. /08:00 - 16:30 ч./   На 22.03.2018 г. /08:00 - 16:30 ч./   На 24.03.2018 г. /08:00 - 16:30 ч./ -  Полето: 026023 \r\nНа 23.03.2018 г. /08:00 - 14:15 ч./ -  Симитли: Иван Козарев, Любен Каравелов, Миразица, Ораново, Партизанска, Предел, Преспа, Симитли, Яне ДаракчийскиОбщина Струмяни   \r\nНа 20.03.2018 г. /12:00 - 14:00 ч./ -  Илинденци: местност Бабище \r\nНа 20.03.2018 г. /12:00 - 14:00 ч./ -  Струмяни: 7-Април, Димчо Дебелянов, Долна Белица, Дядо Ильо Малешевски, Никола Вапцаров, Пейо Яворов, Пенчо Славейков, Св.Св.Кирил и Методи, Св.Св.Константин и Елена, Спартак, Христо Ботев\r\nНа 20.03.2018 г. /14:00 - 16:15 ч./ -  Струмяни: Врабче, Дядо Ильо Малешевски, Кочо Честименски, Мура, Неуточнен Адрес, Св.Св.Кирил и Методи, Синаница, Спартак, Хан Крум, Христо Ботев, Цар СамуилОбщина Хаджидимово   \r\nНа 23.03.2018 г. /11:30 - 13:00 ч./ -  Абланица, Общ. Хаджидимово: Анещи Узунов, Балтачица, Бузлуджа, Васил Левски, Даме Груев, Димо Хаджидимов, Дунав, Елин Пелин, Кокиче, местност Вельов Рид, Неуточнен Адрес, Стопански Двор, Тъпане\r\nНа 19.03.2018 г. /09:00 - 16:00 ч./   На 20.03.2018 г. /09:00 - 16:00 ч./   На 21.03.2018 г. /09:00 - 16:00 ч./   На 22.03.2018 г. /09:00 - 16:00 ч./   На 23.03.2018 г. /09:00 - 16:00 ч./ -  Копривлен: Александър Стаболийски, Атанас Тешовски, Гоце Делчев, Граничар, Драма, Здравец, Изгрев, Илинден, Малка Еловица, Младост, Парка, Петър Берон, Първи Май, Свети Димитър, Стопански Двор, Тодор Паница, Христо Ботев, Цар Калоян, Цар Симеон, Юрий Гагарин, Яне СанданскиОбщина Якоруда   \r\nНа 22.03.2018 г. /10:30 - 14:30 ч./ -  Бел Камен \r\nНа 22.03.2018 г. /12:30 - 16:15 ч./ -  Конарско \r\nНа 22.03.2018 г. /09:00 - 14:30 ч./ -  Якоруда: Алпийска, местност Трещеник, Трещеник, Цар Борис III/Георги Димитр.", "date": "2018.03.16", "title": "Възможни са временни прекъсвания на електрозахранването на територията на област Благоевград в периода 19-23 март"}
{"url": "http://www.focus-news.net/news/2018/03/16/2500216/personalat-na-oon-v-zheneva-e-v-stachka-zaradi-niskite-si-zaplati-osueti-zasedanie-za-narushenie-na-pravata-na-krimchanite-ot-ukrayna.html", "text": "Персоналът на ООН в Женева стачкува в петък с подкрепата на 90% от хилядата служители, което се е разбрало след проведено гласуване помежду им, предава Reuters.\r\nТова ще блокира работата на Съвета за човешките права на организацията и всички заседания, предвидени за петък в Женева, няма да се проведат.\r\nРазяреният персонал, както го нарича агенция Reuters, протестира срещу орязването на заплатите си със 7,5% от май миналата година, което сега е влязло в сила за служителите на професионално ниво.РИА Новости съобщава, че в Женева няма да се проведе заседание на Съвета на ООН по правата на човека, посветено на нарушаването на правата на гражданите на Крим от страна на Украйна, като се позовава на думите на адвокат Александър Молохов.\r\n„Не изключвам, че заседанието може и да е било отменено, включително и заради позицията на украинската делегация“, заяви Молохов. Според неговите думи, Украйна се е стремила да осуети провеждането на заседанието „по всякакъв начин“, а официалната версия за отмяната му е стачката на персонала на ООН в Женева.\r\n„Съгласно заслужаваща внимание информация от източник от профсъюза на персонала на ООН в Женева, в навечерието на стачката сътрудниците на този профсъюз са били забелязани с членове на украинската делегация в един от най-скъпите ресторанти на Женева“, добави Молохов.\r\nПревод и редакция:", "date": "2018.03.16", "title": "Персоналът на ООН в Женева е в стачка заради ниските си заплати, осуети заседание за нарушение на правата на кримчаните от Украйна"}
{"url": "http://www.focus-news.net/news/2018/03/16/2500215/balgarskiyat-cherven-krast-zapochna-razdavaneto-na-hranitelni-produkti-na-nuzhdaeshti-se-balgarski-grazhdani.html", "text": "Българският Червен кръст (БЧК) започна раздаването на хранителни продукти на нуждаещи се български граждани. Това съобщиха от БЧК. Столичната организация на БЧК стартира от 19 март (понеделник) разпределението на храните за правоимащите в общините Панчарево и Нови Искър.\r\nВключени в списъците на Агенцията за социално подпомагане по програмата са следните категории граждани:\r\n-\tлица и семейства, подпомагани с целеви помощи за отопление през  отоплителен сезон 2015/2016г.; \r\n-\tмайки (осиновителки), които са получавали месечни помощи за отглеждане на дете до навършване на една година по реда на чл. 8, ал. 1 от Закона за семейните помощи за деца (ЗСПД) към м. октомври 2016 г.;\r\n-\tлица и семейства, получили еднократна целева помощ за ученици, записани в първи клас по чл. 10а от Закона за семейните помощи за деца (ЗСПД) за учебната 2016/2017г.;\r\n-\tлица и семейства, получили еднократни или месечни помощи, предназначени за превенция и реинтеграция, отглеждане на детето при близки и роднини и в приемни семейства по реда и условията на Правилника за прилагане на Закона за закрила на детето (ППЗЗД) към м.октомври 2016 г.; \r\n-\tлица и семейства, инцидентно пострадали при бедствия и аварии при форсмажорни обстоятелства, подпомогнати с еднократна помощ по реда на чл. 16 от Правилника за прилагане на Закона за социално подпомагане (ППЗСП), въз основа на установеното индивидуално ниво на материално лишение към м.октомври 2016 г.;\r\n-\tлица с установени 90 %трайни увреждания с чужда помощ, получили интеграционни добавки по реда на Закона за интеграция на хората с увреждания (ЗИХУ), които имат личен доход до 314 лв. към м. февруари 2017 г.;\r\n-\tлица получили месечни помощи за отглеждане на дете с трайно увреждане, по реда на чл.8д от Закона за семейните помощи за деца (ЗСПД), към месец февруари 2017 г.  \r\nВсеки, включен в програмата ще получи 16,320 кг от 7 вида хранителни продукти: лютеница - 0,500 кг; доматено пюре - 0,400 кг; грах-зелен стерилизиран - 0,800 кг; рибни консерви - 0,160 кг; леща - 1 кг; пчелен мед - 0,500 кг; бисквити - 0,200 кг.\r\nГрафикът за раздаването е публикуван на интернет страниците на БЧК - www.redcross.bg.", "date": "2018.03.16", "title": "Българският Червен кръст започна раздаването на хранителни продукти на нуждаещи се български граждани"}
{"url": "http://www.focus-news.net/news/2018/03/16/2500211/blagoevgrad-normalno-natovaren-e-trafikat-na-gkpp-ilinden.html", "text": "Нормално натоварен е трафикът на ГКПП „Илинден“. Това съобщиха за Радио „Фокус“ – Пирин от „Гранична полиция“. Без проблеми се извършва и преминаването на моторни превозни средства през ГКПП „Кулата“, както и на останалите пунктове по българо-гръцката граница.\r\nКристина МИТКОВА", "date": "2018.03.16", "title": "Благоевград: Нормално натоварен е трафикът на ГКПП „Илинден“"}
{"url": "http://www.focus-news.net/news/2018/03/16/2500208/kyustendil-sluzhiteli-na-inspektsiya-po-truda-shte-badat-na-razpolozhenie-na-ofitsialniya-praznik-na-grada.html", "text": "Служители на „Инспекция по труда” ще бъдат на разположение на официалния празник на Кюстендил. Това каза на пресконференция инж. Валентин Златински, директор на Дирекция „Инспекция по труда” – Кюстендил, предаде репортер на Радио „Фокус” – Кюстендил. По думите на инж. Златински ще бъде пусната заповед, с която ще се определят инспектори на разположение. \r\n„Мога да потвърдя решението на Общински съвет за обявяване на 21 март за празничен и неприсъствен ден, това е така за територията на Община Кюстендил. Работниците и служителите би следвало да ползват този ден като почивен. Те не трябва да полагат труд, ако са на подневно отчитане на работното време или на ненормиран работен ден. Ако по някаква причина трябва да се работи на този ден, този труд трябва да бъде оформен със заповед на работодателя, този труд трябва да бъде заплатен с 75% увеличение”, каза Валентин Златински. \r\nПо думите му положението е по-различно, ако е въведено сумирано изчисляване на работното време. „Има предприятия които наистина работят на сумирано изчисляване на работното време на територията на Община Кюстендил”, каза Златински. По думите му когато съответните графици за работа при тази хипотеза, тогава не би трябвало в края на периода на отчитане работникът да има положен извънреден труд. Работещите, които са ангажирани на този ден по график, на тях няма как да бъде заплатено допълнително, ако не бъде установен в края на периода положен извънреден труд. „Полагането на извънреден труд в този ден е свързано най-вече със заплащането на този труд, нашата проверка ще бъде обективна когато видим начислените заплати”, каза Валентин Златински. По думите му съответните проверки могат да бъдат във времето. Според законодателството, ако се установят нарушения от страна на работодателите, глобите са от 1 500 лв до 15 000 лева.\r\nВенцеслав ИЛЧЕВ", "date": "2018.03.16", "title": "Кюстендил: Служители на „Инспекция по труда” ще бъдат на разположение на официалния празник на града"}
{"url": "http://www.focus-news.net/news/2018/03/16/2500213/prokuror-rumyana-arnaudova-rzok-lovech-e-bila-oshtetena-s-pochti-1-mln-leva-predstoi-da-bade-povdignato-obvinenie-na-direktora-d-r-antonio-marinov.html", "text": "Въз основа на незаконосъобразни договори РЗОК-Ловеч, за 3 месеца дейности по медицински услуги, е била ощетена с паричната равностойност на почти 1 млн. лева. Това заяви на брифинг в Съдебната палата прокурор Румяна Арнаудова – говорител на главния прокурор, във връзка със задържането на директора на Районната здравноосигурителна каса в Ловеч д-р Антонио Маринов, предаде репортер на Агенция „Фокус”. „Досъдебното производство започна по сигнал на ДАНС, които са извършили предварителна проверка и са предоставили данни, кои са оценени от нас като достатъчни за извършено престъпление по служба. Установено е, че на 18 септември 2017 г., в нарушение на няколко разпоредби, директорът на РЗОК-Ловеч е сключил договор с частно болнично заведение”, обясни говорителят на главния прокурор. Румяна Арнаудова допълни, че директорът Антонио Маринов все още е задържан за срок от 24 часа и се очаква в следобедните часове да му бъде повдигнато обвинение за престъпление по служба. Предстои да бъде решено и каква ще бъде мярката му за неотклонение.\r\nИван ЛАЗАРОВ", "date": "2018.03.16", "title": "Прокурор Румяна Арнаудова: РЗОК-Ловеч е била ощетена с почти 1 млн. лева, предстои да бъде повдигнато обвинение на директора – д-р Антонио Маринов"}
{"url": "http://www.focus-news.net/news/2018/03/16/2500214/svetlana-kuyumdzhieva-fondatsiya-plovdiv-2019-93-sa-odobrenite-proekti-sled-priklyuchvaneto-na-otvorenata-pokana-za-chitalishtata-v-yuzhen-tsentralen-region.html", "text": "93 са одобрените проекти след приключването на отворената покана за читалищата в Южен Централен регион на Фондация „Пловдив 2019“. Това каза на пресконференция артистичният директор на фондацията Светлана Куюмджиева, предаде репортер на Радио „Фокус“ – Пловдив. По думите й със серия информационни и партньорски срещи в Пловдив и региона екипът на фондацията е успял да привлече за участие в програмата общо 247 проекта от над 160 читалища.  \r\n„Поканата с най-леките условия досега успя да постигне значителен регионален обхват на програмата на Европейска столица на културата, да стимулира голям брой партньорства между читалищата и между читалища и други организации, както и реализира една от основните цели на програмата – максимално включване на граждани и общности в културни дейности. Цялото финансиране от 250 000 лв. е разпределено по одобрените проекти като най-високата сума е 5000 лв., както е по условията на отворената покана, а най-ниската е 1000 лв. Това, което сме се постарали да стимулираме  с решението и избора си като жури, са широките партньорства, желанието на читалищата да експериментират с по-необичайни форми, желанието да включат по широки общности, не само като публики, а и като реални участници. Това е и основна цел на програмата „Европейска столица на културата – Пловдив 2019“. каза Куюмджиева. \r\nПо думите й, кандидатите са се постарали да инициират и представят разнообразни проекти, които включват огромен спектър от прояви – от фолклорни спектакли, месения на хляб и надпявания, до светлинни инсталации, влогърски работилници и графити. „Планирали сме всички тези събития, които сега одобрихме, да бъдат отразявани при реализирането им на създадена за тази цел страница във „Фейсбук“, която ще бъде менажирана от екипа на Фондацията „Пловдив 2019“. Целта е да се документират резултатите от тази отворена покана към читалищата“, посочи артистичният директор на Фондация „Пловдив 2019“.\r\n„На тези читалища, чиито проекти не са одобрени, искам да кажа, че по никакъв начин не сме подценили тяхното старание и желание и че им благодарим за инициативата. Бихме ги поощрили да продължат да си партнират с нас и да участват в другите ни отворени покани“, коментира Куюмджиева.  Тя обясни, че са избрани 8 резервни проекта. Ако някое от одобрените читалище се откаже да реализира своя одобрен проект, тогава някоя от резервите ще получи шанс и ще заеме тяхното място.\r\nСпрямо статистиката на резултатите, читалищата в Пловдив и област Смолян са сред най-активните, като два международни проекта ще се осъществят, благодарение на читалищата в Старо Железаре и Раковски. Най-широките партньорства в проектите включват до 13 читалища от различни населени места.\r\n„И през 2019 година ще има отворена покана към читалищата за реализиране на иновативни проекти\", заяви Светлана Куюмджиева. По думите й, идеята е провокирана от изключително добрите резултати, постигнати при вече изтеклата отворена покана към читалищата от целия Южен Централен регион. „Смятаме, че получавайки стимули, читалищата могат да докажат, че са все още доста активни центрове. Те са много важни, особено за малките населени места като средище на културата и средище на общности. За тях опитът, добит по време на изтеклата отворена покана, беше полезен. Целият процес беше много обогатяващ, беше процес на взаимно образоване – ние към тях и те към нас. Доволни сме, че имаме толкова много читалища като партньори“, коментира Светлана Куюмджиева. Тя посочи, че Фондация „Пловдив 2019” планира още възможности и стимули за читалищата като ключов партньор в голямото начинание през 2019 година, за да се демонстрира, че читалищата имат капацитет за дейно включване в най-актуални събития и процеси. По думите на Куюмджиева, читалищата са важен фокус в програмата „Европейска столица на културата – Пловдив 2019. „Тяхната история и принос са сред най-големите ни национални предимства в многообразието на европейската култура. Положителния отклик, който екипът на фондацията получи от читалищните координатори, неочаквано големият брой проекти са сериозна заявка и доказателство не само за огромната роля и принос, които читалищата все още имат в поддържането и развитието на културата дори и в най-отдалечени краища на страната, но и за тяхната готовност да се развиват и експериментират“, посочи тя.\r\nТони МИХАЙЛОВ", "date": "2018.03.16", "title": "Светлана Куюмджиева, Фондация „Пловдив 2019“: 93 са одобрените проекти след приключването на отворената покана за читалищата в Южен Централен регион"}
{"url": "http://www.focus-news.net/news/2018/03/16/2500218/pernik-proekt-razrabotvane-na-programa-za-kachestvoto-na-atmosferniya-vazduh-na-obshtina-pernik-2017-2021-shte-se-realizira-v-grada.html", "text": "Проект „Разработване на програма за качеството на атмосферния въздух на община Перник 2017-2021“ ще се реализира в Перник. Това беше обявено на специална пресконференция, съобщиха от пресцентъра на Общината. Проектът се  осъществява с финансовата подкрепа на Оперативна програма „Околна среда“ 2014 -2020 г., съфинансирана от Европейския съюз чрез ЕФРР, Кохезионен фонд.\r\nВ пресконференцията взеха участие кметът на Общината Вяра Церовска и нейният заместник Денислав Захариев, кметът на кв. „Изток“ Емил Костадинов, Иван Искренов – началник отдел „Европейски и национални оперативни програми“, ръководителят на проекта Даниела Мицева и координаторът Анна Милева. \r\n„Перник по много причини извървя един път в това да подобри качеството на атмосферния въздух“, сподели в началото кметът Вяра Церовска. \r\n„Няма ги вече Мартеновите пещи, не работят заводите  „Струма“ и „Кристал“ , няма ги икарусите, които твърде много замърсяваха въздуха. Перник в голямата си част е газифициран. Да положим още усилия за нас е изключително важно , за да може всички да се радваме на по-добър живот, на по-добро качество на атмосферния въздух. Надявам се да чуем повече предложение и да направим един хубав и реален проект  за атмосферния въздух в Перник“, посочи кметът.   \r\nПроектът е с бюджета в размер на 93 694.00 лева и  се предвижда да се изпълнят дейности, които са съществени за реализирането на проекта по Процедура за директно предоставяне на безвъзмездна финансова помощ №BG16M1OP002-5.002 Разработване/Актуализация на общинските програми за качеството на атмосферния въздух по приоритетна ос 5 „Подобряване качеството на атмосферния въздух” на ОПОС 2014-2020г.\r\n„Ще направим анализ на това кои са основните замърсители , къде са локализирани местата с най-тежки проблеми , които са свързани със замърсяване на въздуха и оттам ще се направят верните изводи, за да можем да постигнем желания ефект през точните мерки и какво още може да ни предложи тази научна група , която ние сме избрали“, допълни Церовска . \r\nПо думите й за  последните 16 дни от месец март в Община Перник има само един ден,в който незначително са се увеличили фините прахови частици – 10. \r\n„Основните замърсители са ясни, това са предприятията , които работят на територията на Община Перник, битовите потребители, които използват въглища, и  автомобилите. Община Перник има  изработени проекти за две кръгови – на двата входа на Перник - в кв. „Изток“ и в кв. „Иван Пашов“, за да се подобри организацията на движение . Изработваме и още един проект за нов вход на „Марина бара“ , обясни кметът Вяра Церовска. \r\nОбщата цел на проекта е да се разработи комплексна програма за намаляване нивата на замърсителите ФПЧ10, ФПЧ2,5, ПАВ и SO2 , на територията на община Перник за периода 2017 – 2021г. и достигане на съответните норми за качество на атмосферния въздух .\r\nПозата  за обществото –е намаляване на вредното въздействие и предотвратяване настъпването на опасности и щети върху здравето на хората, животните, растенията, природните и културни ценности от негативното изменение в качеството на атмосферния въздух (КАВ) в резултат на различни дейности с източници на емисии. Това ще помогне да се създадат по-здравословни условия  за живот на населението, което към 16 юни 2016г. по данни на ГРАО наброява 77 135 жители. Изпълнението на проекта ще продължи до 14.12.2018 г.", "date": "2018.03.16", "title": "Перник: Проект „Разработване на програма за качеството на атмосферния въздух на община Перник 2017-2021“ ще се реализира в града"}
{"url": "http://www.focus-news.net/news/2018/03/16/2500217/vazmozhni-sa-vremenni-prekasvaniya-na-elektrozahranvaneto-na-teritoriyata-na-oblast-vratsa-v-perioda-19-23-mart.html", "text": "Възможни са временни прекъсвания на електрозахранването на територията на област Враца в периода 19-23 март. Това съобщиха от пресцентъра на ЧЕЗ. „ЧЕЗ Разпределение“ осъществява амбициозна инвестиционна програма за подобряване на услугите за своите клиенти.  Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други.  Успешната реализация на тези мерки налага кратковременни прекъсвания на електрозахранването. \r\nВъв връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 19 - 23 март 2018 г.  включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върxу които са извършвани планирани дейности. ОБЛАСТ ВРАЦА  Община Бяла Слатина   \r\nНа 20.03.2018 г. /10:00 - 11:00 ч./ -  Бяла Слатина: Акация, Алеко Константинов, Александър Стамболийски, Бачо Киро, Васил Левски, Васил Петлешков, Д-Р Петър Берон, Димитър Благоев, Дунав, Захари Стоянов, Здравец, Златия, Иванчо Съйнов, Климент Охридски, Ком, Крайбрежна, Кръстовище Рила и Здравец, Латинка, Ломска, Любен Каравелов, местност Край Града, местност Скотовъден Дол, Мизия, МТП 2, Пирин, Рила, Родопи, Росица, Сердика, Сладница, Солунска, Стара Планина, Струга, ТП 1, Хаджи Димитър, Хан Аспарух, Хан Крум\r\nНа 21.03.2018 г. /12:00 - 12:30 ч./ -  Бърдарски Геран: 201002, 9-ти Септември, Александър Стамболийски, Васил Коларов, Васил Левски, Георги Бенковски, Георги Димитров, Георги С. Раковски, Димитър Благоев, Дунав, Иван Вазов, Клемент Готвалд, Ленин, Люляк, Месност Галишки Път, Месност Край Селото, Мичурин, Никола Вапцаров, Победа, Рила, Стара Планина, Урожай, Христо Ботев, Христо Смирненски, Христо Смирненски и Ленин, Шипка\r\nНа 21.03.2018 г. /12:00 - 12:30 ч./ -  Бяла Слатина: Васил Левски, Герена, Димитър Благоев, Захари Стоянов, Индустриална, Климент Охридски, Лозарска, местност Герена, местност Циганския Брод, Сладница, Търнавска, Хан КрумОбщина Враца   \r\nНа 19.03.2018 г. /08:00 - 08:15 ч./ -  Враца: Васил Кънчов, Найден Геров, Никола Войводов, Самуил \r\nНа 19.03.2018 г. /11:30 - 12:00 ч./ -  Враца: Демокрация, Козлодуйски Бряг, Кокиче, Максим Горки, Минзухар, Цар Обединител, Червен Лиляк\r\nНа 19.03.2018 г. /13:00 - 16:00 ч./ -  Враца: Андрей Николов, Вестителя, Втори Юни, Къкрина, Мистер Сенко, Проф.Димитър Йоцов, Трапезица, Христо Ботев\r\nНа 20.03.2018 г. /09:15 - 12:30 ч./ -  Враца: Складова \r\nНа 21.03.2018 г. /09:30 - 14:00 ч./ -  Враца: Вилна Зона Врачански Балкан, Илинден \r\nНа 21.03.2018 г. /09:45 - 14:00 ч./ -  Враца: Алеко Константинов \r\nНа 21.03.2018 г. /09:45 - 14:00 ч./ -  Згориград: Георги Бенковски, Йордан Лютибродски.", "date": "2018.03.16", "title": "Възможни са временни прекъсвания на електрозахранването на територията на област Враца в периода 19-23 март"}
{"url": "http://www.focus-news.net/news/2018/03/16/2500219/ministar-temenuzhka-petkova-badeshteto-na-gazov-hab-balkan-e-dobro-v-ramkite-na-110-dni-shte-se-predostavyat-okonchatelnite-rezultati-ot-predproektnoto-prouchvane.html", "text": "Бъдещето на газов хъб „Балкан“ е добро – в рамките на 110 дни ще се предоставят окончателните резултати от предпроектното проучване. Това каза министърът на енергетиката Теменужка Петкова пред журналисти в Народното събрание, предаде репортер на Агенция „Фокус“. „Знаете, че вчера след проведена обществена поръчка беше подписан договорът за извършване на предпроектното проучване за газово-разпределителния център на територията на България. Спомняте си, че ЕК ни предостави финансиране, за да направим това предпроектно проучване. Консорциумът, който спечели, включва в себе си едни от най-добрите проектанти, експерти в тази област. В рамките на следващите  40 календарни дни трябва да разполагаме с междинните резултати. В рамките на 110 дни трябва да бъдат предоставени окончателните резултати от предпроектното проучване“, заяви Петкова. Министърът на енергетиката заяви, че това е добър проект, който се подкрепя от ЕК и припомни, че той е разработен съвместно с Главна дирекция „Енергетика“ към Комисията. Според нея проектът за газов хъб „Балкан“ ще допринесе за диверсификацията на източниците и маршрутите за доставка на природен газ и ще помогне цената на газа да бъде конкурентна.\r\nЗа проекта „Белене“, Петкова посочи, че той трябва да бъде реализиран на пазарен принцип. Министърът припомни, че миналата седмица Европейската инвестиционна банка е изявила интерес да финансира изграждането на централата. По думите ѝ, за да се стигне до конкретни разговори, трябва да бъдат направени конкретните анализи и проучвания, каквито парламентът ѝ е възложил. На въпрос дали реализирането на АЕЦ „Белене“ като балкански проект включва интерес на китайския инвеститор, Петкова поясни, че на този етап нищо не може да се изключи. \r\nДеница КИТАНОВА", "date": "2018.03.16", "title": "Министър Теменужка Петкова: Бъдещето на газов хъб „Балкан“ е добро – в рамките на 110 дни ще се предоставят окончателните резултати от предпроектното проучване"}
{"url": "http://www.focus-news.net/news/2018/03/16/2500212/ministar-temenuzhka-petkova-nay-golyamata-kitayska-yadrena-kompaniya-i-evropeyskata-investitsionna-banka-imat-interes-kam-proekta-aets-belene.html", "text": "Налице е писмо до НЕК от най-голямата държавна ядрена компания в Китай, в което заявява, че проявява интерес към проекта АЕЦ „Белене“. Това каза от парламентарната трибуна министърът на енергетиката Теменужка Петкова в отговор на депутатски въпрос за заявените инвестиционни намерения за изграждане на АЕЦ „Белене“, предаде репортер на Агенция „Фокус“. „Миналата седмица Европейската инвестиционна банка също заяви, че проявява интерес към възможността да финансира такъв проект с доста условности за това как ще бъде структуриран финансово. Такъв проект изисква сериозна инвестиция, но и много добро структуриране, така че да може да се върнат направените инвестиции“, посочи тя. „Писмото от китайската компания ще бъде включено в предложенията, които трябва да подготвя, на базата на решението на Народното събрание от 2 март да се представят различните варианти за най-рационално използване на оборудването на АЕЦ „Белене“, обясни Теменужка Петкова. „Строителството на конструкциите на площадката на АЕЦ „Белене“ върви с пълна сила. Цялото оборудване, което вече е навън, е покрито. Останали са още съвсем малко от модулите, които трябва да бъдат допокрити. Надявам се в началото на другата седмица всичко да е приключило“, поясни министърът. \r\n„В момента работим по разработването на новата енергийна стратегия на страната до 2030 година, с хоризонт до 2050 година“, изтъкна Теменужка Петкова. „Налице са всички предпоставки, за да можем да кажем, че темата за АЕЦ „Белене“ стои на дневен ред и която трябва да решим с много широк консенсус“, посочи тя и уточни, че над 3 млрд. лева на българските данъкоплатци са инвестирани в проекта за АЕЦ „Белене“ през годините.\r\nБиляна ИВАНОВА", "date": "2018.03.16", "title": "Министър Теменужка Петкова: Най-голямата китайска ядрена компания и Европейската инвестиционна банка имат интерес към проекта АЕЦ „Белене“"}
{"url": "http://www.focus-news.net/news/2018/03/16/2500225/ria-novosti-v-riga-se-provede-shestvie-za-denya-na-legionera-ot-vafen-ss.html", "text": "Няколкостотин човека взеха участие в шествие за „Деня на легионера от Вафен-СС“ в латвийската столица Рига, предава РИА Новости.\r\nШествието е започнало от Домската катедрала в Рига и трябва да завърши край Паметника на свободата в латвийската столица. В мероприятието са взели участие бивши легионери от Вафен-СС, депутати от партия „Все Латвии“, която е част от парламента на страната и други. Участниците държат в ръцете си национални знамена, като РИА Новости коментира, че мероприятието протича спокойно.\r\nИсторическата справка на РИА Новости сочи, че лавтийския легион на СС е бил създаден от командването на нацистка Германия през годините на Втората световна война на територията на окупираната Латвия и е бил съставен от  две гренадирски дивизии. Хайнрих Химлер е издал заповед на 24 март 1943, в която се уточнява понятието „латвийски легион“ като общо определение за латвийците, които служат във всички латвийски военни формирования на Вафен-СС, включително полицейските батальони. Подразделенията на легиона влизат в бой с Червената армия на 16 март 1944 година в района на река Велика край град Остров в Псковска област. Именно затова, денят на легионерите в Латвия се отбелязва на 16 март.\r\nПревод и редакция:", "date": "2018.03.16", "title": "РИА Новости: В Рига се проведе шествие за „Деня на легионера от Вафен-СС“"}
{"url": "http://www.focus-news.net/news/2018/03/16/2500223/kyustendil-deputatat-ot-gerb-radoslava-chekanska-organizira-priemna-v-sapareva-banya-na-19-mart.html", "text": "Народният представител от ГЕРБ-Дупница Радослава Чеканска организира изнесена приемна за граждани в община Сапарева баня. Това съобщиха от пресцентъра на партията. Приемният ден ще се проведе на 19 март (понеделник), от 10:00 ч. до 11:30 ч. в офиса на ГЕРБ в град Сапарева баня. На изнесената приемна ще присъства и д-р Матей Попниколов.", "date": "2018.03.16", "title": "Кюстендил: Депутатът от ГЕРБ Радослава Чеканска организира приемна в Сапарева баня на 19 март"}
{"url": "http://www.focus-news.net/news/2018/03/16/2500224/vazmozhni-sa-vremenni-prekasvaniya-na-elektrozahranvaneto-na-teritoriyata-na-oblast-vidin-v-perioda-19-23-mart.html", "text": "Възможни са временни прекъсвания на електрозахранването на територията на област Видин в периода 19-23 март. Това съобщиха от пресцентъра на ЧЕЗ. „ЧЕЗ Разпределение“ осъществява амбициозна инвестиционна програма за подобряване на услугите за своите клиенти.  Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други.  Успешната реализация на тези мерки налага кратковременни прекъсвания на електрозахранването. \r\nВъв връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 19 - 23 март 2018 г.  включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върxу които са извършвани планирани дейности. ОБЛАСТ ВИДИН   Община Брегово   \r\nНа 19.03.2018 г. /09:00 - 15:30 ч./   На 21.03.2018 г. /09:00 - 15:30 ч./   На 22.03.2018 г. /09:00 - 15:30 ч./   На 23.03.2018 г. /09:00 - 15:30 ч./ -  Куделин: Албена, Васил Левски, Виктор Юго, Карл Маркс, Лиляна Димитрова, Мичурин, Олег Кошевой, Христо Ботев, Христо Смирненски, Юрий ГагаринОбщина Видин   \r\nНа 19.03.2018 г. /14:00 - 15:30 ч./ -  Видин: Акад.Стефан Младенов, Александър Стамболийски, Баба Тонка, Бдин, Безименна, Бидн Гараж № 8, Бонония, Връшка Чука, Възраждане, Георги Бенковски, Гладстон, Дунавска, Железничарска, Иван Вазов, Княз Борис I, Княз Дондуков, Крум Бъчваров, Михалаки Георгиев, Осман Пазвантоглу, Петко Каравелов, Пирин, Пуйо Войвода, Разлог, Райна Княгиня, Тополовец, Христо Ботев, Цар Асен I, Цар Иван Асен II, Цар Самуил, Цар Симеон Велики, Шеново Възраждане Бл 1, Шести Септември, Шипка\r\nНа 19.03.2018 г. /09:00 - 10:30 ч./ -  Въртоп: Втора, Десета, Пета, Първа, Седма, Трета, Четвърта \r\nНа 19.03.2018 г. /11:30 - 13:00 ч./ -  Видин: Горазд, Пейо Яворов, ул. Локомотив, Химик \r\nНа 20.03.2018 г. /08:30 - 12:30 ч. по искане на \"ЕСО\" ЕАД; 09:00 - 16:00 ч./ -  Гомотарци: 168 Квартал VII, В Близост До Автобусната Спирка, Втора, Двадесет и Втора, Двадесет и Девета, Двадесет и Осма, Двадесет и Пета, Двадесет и Първа, Двадесет и Седма, Двадесет и Трета, Двадесет и Четвърта, Двадесет и Шеста, Двадесета, Девета, Десета, Единадесета, Имот №005015, Осемнадесета, Осма, Парцел 49, Кв.29, Пета, Петнадесета, ПИ 000153, ПИ 425, Първа, Седемнадесета, Седма, Трета, Тридесет и Втора, Тридесет и Девета, Тридесет и Осма, Тридесет и Пета, Тридесет и Първа, Тридесет и Четвърта, Тридесет и Шеста, Тридесета, Тринадесета, Уния Маре, УПИ 99 Кв.3, Четвърта, Четиридесет и Пета, Четиринадесета, Шеста\r\nНа 20.03.2018 г. /08:30 - 12:30 ч. по искане на \"ЕСО\" ЕАД; 09:00 - 16:00 ч./ -  Капитановци: 019071, Втора, Двадесет и Втора, Двадесет и Девета, Двадесет и Пета, Двадесет и Първа, Двадесет и Седма, Двадесет и Трета, Двадесет и Четвърта, Двадесет и Шеста, Двадесета, Дванадесета, Девета, Деветнадесета, Десета, Единадесета, Кв.49 Парцел 704, Осемнадесета, Осма, Пета, Петнадесета, ПИ 4/412/8100604, Първа, Седемнадесета, Седма, Трета, Тридесет и Първа, Тридесета, Тринадесета, Четвърта, Четиринадесета, Шестнадесета\r\nНа 20.03.2018 г. /09:00 - 16:30 ч./ -  Дунавци, Общ. Видин: 23 Септември, Виктор Юго, Георги Димитров, Десети Конгрес, Зоя Космодамянска, Лиляна Димитрова, Ровно, Родопа, Смирнов, Христо Смирненски\r\nНа 20.03.2018 г. /09:15 - 16:00 ч.; 13:00 - 16:00 ч. по искане на \"ЕСО\" ЕАД/ -  Видин \r\nНа 20.03.2018 г. /09:15 - 16:00 ч.; 13:00 - 16:00 ч. по искане на \"ЕСО\" ЕАД/ -  Капитановци: Дванадесета, Десета, Единадесета, Осма, Пета, ПИ 857 Кв.50, Първа, Трета, Четвърта, Четиринадесета, Шеста\r\nНа 20.03.2018 г. /09:30 - 16:30 ч./ -  Капитановци: Втора, Двадесет и Втора, Двадесет и Девета, Двадесет и Пета, Двадесет и Първа, Двадесет и Седма, Двадесет и Трета, Двадесет и Шеста, Дванадесета, Дванадесета, Девета, Деветнадесета, Десета, Единадесета, Кв.49 Парцел 704, Осма, Пета, Пета, Първа, Първа, Седемнадесета, Седма, Седма, Трета, Трета, Тридесет и Първа, Тридесета, Тринадесета, Тринадесета, Четвърта, Четвърта\r\nНа 23.03.2018 г. /09:30 - 15:00 ч./ -  Видин: Безименна, Гоце Делчев, Миджур, Пирин, Преславска, Св.Св.Кирил и Методий, Феликс Каниц, Яне Сандански\r\nНа 23.03.2018 г. /00:00 - 16:30 ч./ -  Кошава: 592, Кв. 65, IX .Кв.60, Двадесет и Втора, Дванадесета, Девета, Единадесета, Осемнадесета, Осма, Пета, Петнадесета, Първа, Седемнадесета, Седма-А, Тридесет и Втора, Тридесет и Първа, Тридесет и Трета, Тридесет и Шеста, Тринадесета, Четвърта, Четиринадесета, ШестнадесетаОбщина Димово   \r\nНа 22.03.2018 г. /13:00 - 15:30 ч./ -  Вълчек: Георги Димитров, Лило Тошев, Пета, Петко Ценов, Първа, Трета, Четвърта, Шеста\r\nНа 22.03.2018 г. /13:00 - 15:30 ч./ -  Макреш: Втора, Георги Бенковски, Двадесет и Девета, Двадесет и Осма, Двадесет и Пета, Двадесет и Първа, Двадесет и Седма, Двадесет и Трета, Двадесет и Четвърта, Двадесет и Шеста, Двадесета, Дванадесета, Деветнадесета, Десета, Единадесета, Лило Тошев, Осемнадесета, Осма, Петко Ценов, Петнадесета, Седемнадесет Партизани, Седемнадесета, Седма, Трета, Тридесет и Втора, Тридесет и Първа, Тридесет и Трета, Тридесет и Четвърта, Тридесета, Тринадесета, Четвърта, Четиринадесета, Шеста, ШестнадесетаОбщина Макреш   \r\nНа 21.03.2018 г. /09:00 - 12:00 ч./ -  Подгоре: Боян Чонос, Бузлуджа, Васил Коларов, Васил Левски, Георги Димитров, Георги С.Раковски, Искър, Йоло Гергов, Йосиф В.Сталин, Ленин, Михаил Здравков, Пейо К.Яворов, Перчо Йорданов, Пирин, Стоян Милков, Тодор Петров, Черно Море, Юрий Гагарин.", "date": "2018.03.16", "title": "Възможни са временни прекъсвания на електрозахранването на територията на област Видин в периода 19-23 март"}
{"url": "http://www.focus-news.net/news/2018/03/16/2500222/ministar-kiril-ananiev-vazlozhena-e-speshna-proverka-po-sluchaya-s-asen-marinov-koyto-pochina-sled-padane-ot-tretiya-etazh-na-kompleksa-za-detsa-s-uvrezhdaniya-v-roman.html", "text": "С оглед пълно изясняване на обстоятелствата и предвид правомощията на Изпълнителната агенция „Медицински одит“ е възложено в спешен порядък извършването на обстойна проверка за спазването на медицинските стандарти и добрите практики в оказването на медицинската помощ, качеството на оказаната помощ, както и спазването на правата на пациентите. Това каза от парламентарната трибуна здравният министър Кирил Ананиев в отговор на въпрос за случая с 17-годишния Асен Маринов, който почина след падане от третия етаж на Комплекса за социални услуги за деца с увреждания в Роман на 23 февруари, предаде репортер на Агенция „Фокус“. „Изискана е подробна информация по случая от регионалните структури на Министерството на здравеопазването по отношение на действията на ангажираните медицински лица и лечебните заведения“, посочи той. „За съжаление, случаят е комплициран. Има определени несъответствия между информациите, които ни подадоха регионалните ни служби“, коментира Кирил Ананиев. „Изразявам съболезнованията си към близките, приятелите и възпитателите на Асен. Всяка загуба на човешки живот е тежко събитие, особено когато това са млади хора и деца“, каза още здравният министър.\r\nБиляна ИВАНОВА", "date": "2018.03.16", "title": "Министър Кирил Ананиев: Възложена е спешна проверка по случая с Асен Маринов, който почина след падане от третия етаж на Комплекса за деца с увреждания в Роман"}
{"url": "http://www.focus-news.net/news/2018/03/16/2500207/dragomir-stoynev-bsp-kato-blizka-do-premiera-li-se-izkazva-ekaterina-zaharieva-po-temata-za-sergey-skripal-podobni-izyavleniya-vkarvat-stranata-ni-v-izlishni-konflikti.html", "text": "Като близка до премиера ли се изказва Екатерина Захариева по темата за Сергей Скрипал – подобни изявления вкарват страната ни в излишни конфликти. Това каза заместник-председателят на ПГ на „БСП за България“ Драгомир Стойнев пред журналисти във връзка с публикация в социалните медии на вицепремиера и министър на външните работи Екатерина Захариева, в който тя изказва солидарност с позицията на Обединеното кралство за случая „Скрипал“, предаде репортер на Агенция „Фокус“.\r\n„Не знам тя като каква се изказва“, коментира Стойнев и заяви, че Захариева трябва да даде отговор на въпроса дали е в качеството си на министър на външните работи или като министър на държава, която председателства Съвета на ЕС. „Като най-близка до премиера ли се изказва? За мен са недопустими подобен род изказвания, още повече, че не е ясно какво се случва. Ако се изказва в качеството си на външен министър, къде е официалната позиция? Ако се изказва в качеството си на външен министър на държава, която председателства Съвета на ЕС, хептен“, коментира Стойнев. По думите му жалкото е, че подобни хора, за да се натягат на някоя държава, правят изявления и вкарват страната в излишни конфликти. \r\nДеница КИТАНОВА", "date": "2018.03.16", "title": "Драгомир Стойнев, БСП: Като близка до премиера ли се изказва Екатерина Захариева по темата за Сергей Скрипал – подобни изявления вкарват страната ни в излишни конфликти"}
{"url": "http://www.focus-news.net/news/2018/03/16/2500228/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. Пътят от и за граничния пункт е с мокра настилка.\r\nВенцеслав ИЛЧЕВ", "date": "2018.03.16", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/03/16/2500227/evrokomisarite-mariya-gabriel-i-dzhulian-king-shte-uchastvat-v-zasedanie-na-19-mart-v-sofiya-posveteno-na-evropol.html", "text": "На 19 март (понеделник) българският еврокомисар по цифровата икономика и общество Мария Габриел и комисарят Джулиан Кинг отговарящ за Съюза на сигурност ще участват във втората среща на съвместната група за парламентарен контрол на Европол, която ще се проведе в София. Това съобщиха от Представителството на ЕК в България.\r\nСъвместната група за парламентарен контрол (СГПК) е единствена по рода си форма за надзор над функционирането на Европейската полицейска служба (Европол) от страна на Европейския парламент, съвместно с националните парламенти. \r\nПо време на събитието комисарите Габриел и Кинг ще направят презентации по теми свързани с киберсигурността, борбата с тероризма, превенцията на организираната престъпност и Съюза за сигурност. \r\nДвамата ще участват и в съвместната пресконференция на събитието, планирана от 13:15 ч. в зала 6 на Националния дворец на културата.", "date": "2018.03.16", "title": "Еврокомисарите Мария Габриел и Джулиан Кинг ще участват в заседание на 19 март в София, посветено на Европол"}
{"url": "http://www.focus-news.net/news/2018/03/16/2500221/prokuror-rumyana-arnaudova-vsichki-bolnitsi-za-koito-sme-obrazuvali-dosadebni-proizvodstva-sa-na-raba-na-falita.html", "text": "Всички тези болници, за които сме образували досъдебни производства, според нас са на ръба на фалита. Това заяви на брифинг в Съдебната палата прокурор Румяна Арнаудова – говорител на главния прокурор, която обобщи междинните данни от започналата проверка на държавните и общински болни и започналите 7 отделни разследвания за безстопанственост, предаде репортер на Агенция „Фокус”.\r\n„За тези болнични заведения дори и министърът на здравеопазването миналата година е сигнализирал изрично в Прокуратурата. Това беше в периода, в който вече бяха стартирали проверките, разпоредени от главния прокурор. Има и други болнични заведения, просто в момента не разполагаме с всички данни, защото Министерство на здравеопазването не е приключило проверката”, подчерта прокурор Арнаудова.\r\n„И „Пирогов” е в критично състояние. Това е една от болниците, за които СГП приоритетно ще извършва процесуално-следствени действия”, допълни тя. \r\nПо думите ѝ към момента повече информация не следва да бъде предоставена, за да не се пречи на прокуратурата при извършването на разследването. \r\nИван ЛАЗАРОВ", "date": "2018.03.16", "title": "Прокурор Румяна Арнаудова: Всички болници, за които сме образували досъдебни производства, са на ръба на фалита"}
{"url": "http://www.focus-news.net/news/2018/03/16/2500226/mkd-makedoniya-vanshnite-ministri-na-gartsiya-i-makedoniya-shte-se-sreshtnat-s-matyu-nimits-na-27-mart-vav-viena.html", "text": "Министърът на външните работи на Гърция Никос Коцияс ще пристигне на двудневна визита в Скопие на 22 март и то с полет директно от Атина, тъй като ще бъде придружен от много съветници и журналисти, пише скопското електронно издание „МКД“.\r\nТова ще бъде първият полет от Атина за Скопие от цели 12 години, уточнява македонското издание.\r\nСпоред неофициална информация от гръцки източници, само няколко дни след посещението в Скопие, на 27 март, македонският външен министър Никола Димитров и Коцияс ще проведат поредния кръг от преговорите с посредника на ООН Матю Нимиц във Виена. От македонското външно ведомство нито са потвърдили нито са отрекли информацията.\r\nПревод и редакция:", "date": "2018.03.16", "title": "„МКД“ (Македония): Външните министри на Гърция и Македония ще се срещнат с Матю Нимиц на 27 март във Виена"}
{"url": "http://www.focus-news.net/news/2018/03/16/2500233/pregled-na-mezhdunarodnite-novini-do-13-chasa-agentsiya-fokus.html", "text": "Министрите на външните работи на страните от Западните Балкани – Македония, Албания, Босна и Херцеговина, Черна гора, Косово и Сърбия на срещата в четвъртък в Сараево ще разговарят за Стратегията за разширяване на Европейския съюз в Западните Балкани, пише македонската редакция на Радио „Свободна Европа“.\r\nСъщо така ще стане дума и за подготовката на предстоящата среща на върха за Западните Балкани в рамките на Берлинския процес, която ще се проведе на 9 и 10 юли в Лондон. Това е втората такава министерска среща в последния месец, Предходната беше в София.\r\nВ преговорите ще участва и министърът на външните работи на България Екатерина Захариева, както и генералният директор на Европейската комисия за съседска политика Кристиян Даниелсон.\r\n***Министърът на външните работи на Русия Сергей Лавров заяви в петък, че министърът на отбраната на Великобритания Гавин Уилямсън, който по-рано каза на Русия да „си тръгва и да млъкне“, може да не е достатъчно образован, предава Reuters.\r\n“Може да не е достатъчно образован“, заяви Лавров по време на пресконференция в Казахстан.\r\nТой обясни, че Москва е спряла да обръща внимание на коментарите на британците около случая със Сергей Скрипал.\r\n*** Неизвестни лица са хвърлили взривно устройство в двора на частна къща в Косовска Митровица, в която живеят сърбин и майка му, предава Sputnik в сръбската си редакция. \r\nИнцидентът се е случил около 22.30 часа (местно време) в четвъртък. Няма пострадали, но са нанесени материални щети, включително и на съседна къща. \r\nКосовската полиция е започнала разследване на произшествието. На място са били изпратени представители на ЕУЛЕКС и КФОР.\r\n***Русия със сигурност ще изгони британски дипломати в отговор на анонсираното от Великобритания изгонване на 23 руски дипломата във връзка с отравянето на бившия полковник от ГРУ Сергей Скрипал. Това заяви в петък министърът на външните работи на Русия, цитиран от ТАСС.\r\n„Разбира се, че ще го направим“, подчерта Лавров, в отговор на съответстващ въпрос. Той не уточни точното количество на британските дипломати, които ще бъдат изгонени.\r\n***Лидерът на Лейбъристката партия предупреди в петък, че Великобритания се впуска в нова Студена война с Русия преди да има доказателства и да е доказала участието на Кремъл в отравянето на бившия полковник от ГРУ Сергей Скрипал, предава Reuters.\r\n„Да се впускаме напред преди полицията да събере доказателства и то в трескава парламентарна атмосфера не е от полза нито на правосъдието, нито на националната сигурност“, написа той в своя материал по въпроса за вестник Гардиън.\r\n„Ужасното събитие изисква на първо място изключително подробно и усърдно криминално разследване“, пише Корбин, като добавя, че не подкрепя тезата за участие на (руския президент Владимир) Путин или Русия в нападението.\r\n„Това не означава, че трябва да се впуснем в нова Студена война, когато ще трябва да увеличим разходите си за оръжие, да разширим участието си в прокси войните из целия свят и да приемем политика на Маккартизъм“, предупреди работническият лидер.\r\nКорбин предположи, че руската мафията, на която е позволено да се установи във Великобритания, може да стои зад нападението и бе категоричен, че Обединеното кралство трябва да спре да приеме корумпиращите пари от бившия Съветски съюз.\r\n„Трябва да спрем да обслужваме руския блатен капитализъм във Великобритания и корумпираните милиардери, които използват Лондон, за да пазят богатството си“, категоричен е лидерът на Лейбъристите.\r\n***Помощник-държавния секретар на САЩ за Европа и Евразия Уес Мичъл в четвъртък се срещна с висши функционери от гръцкото правителство по време на посещението си в Атина. Въпреки че срещите бяха закрити, се вярва, че американският представител е направил препоръки по спора за името между Гърция и Македония. След посещението си в Скопие, Мичъл призова страните да намерят трайно решение. Говорителят на гръцкото правителство, на среща с журналистите, повтори позицията за име за всички употреби и промяна на македонската конституция, предава излъчващият на албански скопски телевизионен канал „Алсат – М“.\r\n“Позицията на гръцкото правителство е сложно име за цялостна употреба. Какво значи това? Че са нужни конституционни промени, за да се стигне до взаимноприемливо и трайно решение. Конституционните промени се отнасят до името и иредентистките позиции, които са включени в Конституцията на съседката. Но това са въпроси, които трябва да се решат в течение на преговорите и за които е ясно, че ще се обвържат с международен договор, тъй като говорим за договор между две независими държави“, заяви Димитрис Янакопулос.\r\nГоворителят разкритикува гръцката опозиция за деструктивния й принос в процеса. Междувременно, лидерът на най-голямата опозиционна партия Нова Демокрация Кириякос Мицотакис неотдавна заяви, че решение е възможно, само ако от Конституцията и учебниците бъде отстранен иредентизмът, а това било още по-важно и от името на държавата. Гръцкият вестник Ефимерида пише, че накрая премиера Алексис Ципрас е останал сам в спора за името. Коалиционният партньор, има се предвид лидерът на „Независимите гърци“ (АНЕЛ) Панос Каменос, му е обърнал гръб, като е заявил, че няма да подкрепи правителството в решаването на този въпрос, с оглед на това, че, както той е заявил, никога няма да подкрепи решение, в което се съдържа терминът „Македония“. Гръцкото издание вече изрази съмнения, че Ципрас ще се опита да замени Каменос с лидера на партията „То Потами“ – Ставрос Теодоракис, който от своя страна заяви пред гръцките медии, че очаква около Великден (8 април) гръцкият парламент да излезе с конкретни предложения за името.\r\n***Министърът на външните работи на Гърция Никос Коцияс ще пристигне на двудневна визита в Скопие на 22 март и то с полет директно от Атина, тъй като ще бъде придружен от много съветници и журналисти, пише скопското електронно издание „МКД“.\r\nТова ще бъде първият полет от Атина за Скопие от цели 12 години, уточнява македонското издание.\r\nСпоред неофициална информация от гръцки източници, само няколко дни след посещението в Скопие, на 27 март, македонският външен министър Никола Димитров и Коцияс ще проведат поредния кръг от преговорите с посредника на ООН Матю Нимиц във Виена. От македонското външно ведомство нито са потвърдили нито са отрекли информацията.\r\n***Турската артилерия е подложила на интензивен обстрел град Африн. Това съобщава кюрдската агенция Firat, предава ТАСС.\r\nСпоред сведенията на кюрдската агенция, не по-малко от 18 души са загинали в няколко квартала на северозападния сирийски град и са нанесени значителни щети на множество сгради.\r\nПо-рано по позициите на сирийските кюрдски „Отряди за народна самоотбрана“ са били нанесени удари от турската авиация и според данните на Firat те са загубили шест бойци.", "date": "2018.03.16", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/03/16/2500220/dobrich-s-nay-golyam-dyal-sred-razglezhdanite-prez-minalata-godina-v-okrazhniya-sad-sa-grazhdanskite-dela.html", "text": "С най-голям дял сред разглежданите през миналата година в  Окръжен съд – Добрич са гражданските дела. Това заяви на пресконференция председателят на съда Галатея Ханджиева, предаде кореспондентът на Радио „Фокус”. Окръжен съд – Добрич представя доклад за дейността през 2017 г. \r\nОбщата тенденция е, че се запазва моделът на бързо и качествено правораздаване в Окръжен съд – Добрич. В съда са постъпили общо 1415 дела за разглеждане, които заедно с неприключилите в началото на отчетния период 200 дела формират общия брой на делата за разглеждане през годината - 1615. С най-голям дял сред тях са гражданските - 43%, следвани от наказателните - 29%, търговските - 26% и фирмените дела - 2%. Констатирано е намаление в делата за разглеждане спрямо предходните две години, но то е в рамките на 6% и позволява да се направи извод, че като цяло делата в трите отчетни периода запазват приблизително еднакъв обем. Забелязва се тенденция на увеличаване на търговските производства и относителна стабилност в постъплението на наказателни дела. \r\nНалице е продължаващо намаляване на гражданските, които независимо от това все още са най-много в съда. Магистратите са приключи през годината общо 1441 дела, като 90% от тях са свършени в тримесечен срок, което показва устойчиво високо ниво на приключилите в кратки срокове дела. 98.6% от всички постановени през годината съдебни актове са изготвени в едномесечен срок. Съотношението между потвърдените и недопуснатите до касационно обжалване съдебни актове - 74% и отменените и изменените актове - 26%, говори за традиционно прецизната работа, добрата подготовка на делата, съблюдаването на закона и съдебната практика, и високия професионализъм на съдиите.\r\nЖулиета НИКОЛОВА", "date": "2018.03.16", "title": "Добрич: С най-голям дял сред разглежданите през миналата година в Окръжния съд са гражданските дела"}
{"url": "http://www.focus-news.net/news/2018/03/16/2500232/lyubomira-velinova-oblasten-informatsionen-tsentar-kyustendil-mladite-zemedelski-proizvoditeli-shte-mogat-da-poluchat-evropeyska-pomosht-za-svoite-stopanstva.html", "text": "Младите земеделски производители ще могат да получат европейска помощ за своите стопанства. Това съобщи пред журналисти Любомира Велинова, управител на Областен информационен център – Кюстендил, предаде репортер на Радио „Фокус” – Кюстендил. Едно от изискванията е земеделски стопани да бъдат на възраст между 18 и 40 години, както и да притежават стопанство с икономически размер между 8 000 и 16 000 евро стандартен производствен обем. \r\n„Новото през този прием е, че кандидатите могат да заявят подпомагане не по-късно от 24 месеца, считано от датата, на която е стартирало създаването на стопанството, а не 18 месеца както беше през предходния прием. Изпълнението на поне една от планираните инвестиции трябва да започне до девет месеца, считано от датата на сключване на административния договор. Задължително поне една инвестиция трябва да е в дълготрайни материали или нематериални активи с единична стойност на актива не по-малко от 700 лева”, каза Любомира Велинова. По думите й подпомагането ще се предоставя за максимален срок от 5 години само при представен бизнес план, който да доказва жизнеспособността на земеделското стопанство за максимален срок от 5 години и увеличаване на икономическия размер на стопанството спрямо първоначалния размер с най-малко 4000 евро.\r\nВенцеслав ИЛЧЕВ", "date": "2018.03.16", "title": "Любомира Велинова, Областен информационен център – Кюстендил: Младите земеделски производители ще могат да получат европейска помощ за своите стопанства"}
{"url": "http://www.focus-news.net/news/2018/03/16/2500229/kyustendil-eksperti-zapoznaha-zemedelskite-stopani-v-grada-s-rastitelnata-zashtita-i-vrediteli-po-ovoshkite.html", "text": "Експерти запознаха земеделските стопани от Кюстендил с растителната защита и вредители по овошките, предаде репортер на Радио „Фокус” – Кюстендил. Това стана по време на провелия се семинар по растителна защита в Института по земеделие. Лектори на семинара бяха главен асистент д-р Вилина Петрова и доц. д-р Анелия Борисова-Крумова. Присъстващите бяха запознати с икономически важните болести и неприятели по овощните култури. „В този период от време трябва да бъдат извършени така наречените зимни пръскания срещу различни неприятели по овощните насаждения. Призовавам производителите да не пропуснат това важно пръскане за опазване на дърветата и на самата реколта. Има и нови болести и неприятели в нашия район. Един от неприятелите е „дрозофила сузуки”. Борбата с него се извършва първо с мониторинг, наблюдение, уловки и химични средства”, каза доц. д-р Анелия Борисова-Крумова. По думите й съгласно закона пръсканията на овошките трябва да бъде преди и след цъфтеж, с което се цели да бъдат предпазени пчелите.\r\nВенцеслав ИЛЧЕВ", "date": "2018.03.16", "title": "Кюстендил: Експерти запознаха земеделските стопани в града с растителната защита и вредители по овошките"}
{"url": "http://www.focus-news.net/news/2018/03/16/2500231/sofiya-75-godishen-mazh-e-padnal-v-asansyorna-shahta-ot-chetvartiya-etazh-na-zhilishten-blok-v-kv-sveta-troitsa.html", "text": "75-годишен мъж е паднал в асансьорна шахта от четвъртия етаж на жилищен блок в кв. \"Света Троица\". Това съобщи за Агенция \"Фокус\" говорителят на Центъра за спешна медицинска помощ (ЦСМП) – София Катя Сунгарска. Сигналът е постъпил в 12.04 часа. На секундата тръгва линейка и пристига на мястото на инцидента на 6-ата минута - в 12.10 часа. Мъжът е хоспитализиран в УМБАЛСМ \"Н.И. Пирогов\" със счупен крак в областта на бедрото и контузия на главата.", "date": "2018.03.16", "title": "София: 75-годишен мъж е паднал в асансьорна шахта от четвъртия етаж на жилищен блок в кв. \"Света Троица\""}
{"url": "http://www.focus-news.net/news/2018/03/16/2500236/daily-sabah-industrialnoto-proizvodstvo-na-turtsiya-e-narasnalo-s-12-protsenta-za-1-godina.html", "text": "Индустриалното производство на Турция е нараснало с 12 процента за периода от 1 февруари 2017-а до 1 февруари 2018 година, съобщи Турския статистически институт в петък, предава турското издание Daily Sabah.\r\nНай-голям растеж е отчетен в добива на суровини – метали и различни видове камъни – 14%.\r\nПревод и редакция:", "date": "2018.03.16", "title": "Daily Sabah: Индустриалното производство на Турция е нараснало с 12 процента за 1 година"}
{"url": "http://www.focus-news.net/news/2018/03/16/2500237/smolyan-treti-za-stranata-uchenicheski-gvardeyski-otryad-shte-bade-sazdaden-v-grada.html", "text": "Трети за страната ученически гвардейски отряд ще бъде създаден в Смолян в Езиковата гимназия „Иван Вазов“, съобщиха от пресцентъра на Община Смолян. Д-р Денислава Ангелова, която е председател на асоциация „Докосни дъгата”, запозна с патриотичната инициатива кметът Николай Мелемов. Целта е опазването на историята ни и възкресяване на традициите, както и възпитаване в учениците чувство на любов и принадлежност към родината.\r\nИнициативата е под патронажа на президента Румен Радев, подкрепена от Министерството на отбраната и с участието на Националната гвардейска част. Първият отряд е създаден в Кърджали, вторият - в Плевен, а третият ще е в Смолян. Предстои след това да бъдат създадени отряди и в други градове на страната.\r\nСмолянският ученически гвардейски отряд в Езиковата гимназия ще е от 21 ученици от девети и десети клас.Негов командир ще бъде Никол Пискова от 9 в клас, а зам.-командир Микаела Хаджиева. Знаменосец ще е Тодор Шкодров, а асистенти Никол и Богдана. Той ще бъде учреден на 18 май в Смолян със специален ритуал по освещаване на знамето на Трети ученически гвардейски отряд, като това ще се случи при спазване на стара царска традиция.\r\nКметът Мелемов приветства инициативата и посочи, че община Смолян винаги е подкрепяла подобни патриотични и родолюбиви инициативи.\r\nВ срещата взеха участие полк. Кънчо Иванов, зам.-командир на Националната гвардейска част, Иво Антонов, шеф на дирекция „Социална политика” в Министерство на отбраната, началникът на РУО в Смолян Мария Семерджиева , полк. Димитър Кацаров, началник на 101 Алпийски полк и директорката на езиковата гимназия Надежда Горанова.\r\nСемерджиева обяви, че се възстановява и фанфарния ученически оркестър към Четвърто ОУ „Стою Шишков” в Смолян и догодина ще участва в проявите за 24 май.", "date": "2018.03.16", "title": "Смолян: Трети за страната ученически гвардейски отряд ще бъде създаден в града"}
{"url": "http://www.focus-news.net/news/2018/03/16/2500234/plovdiv-patna-politsiya-predstavi-nova-lazerna-kamera-koyato-otchita-s-golyama-tochnost-skorostta-na-avtomobilite-po-patishtata.html", "text": "Сектор „Пътна полиция“ при ОДМВР-Пловдив представи нова лазерна камера, която отчита с голяма точност скоростта на автомобилите по пътищата. Пред журналисти в Пловдив директорът на ОДМВР старши комисар Атанас Илков уточни, че високотехнологичната камера  засича скоростта на няколко автомобила едновременно, предаде репортер на Радио „Фокус”-Пловдив. \r\n„Надяваме се с нея да постигнем едно по-голямо противодействие на пътния травматизъм и да подобрим пътнотранспортната обстановка в региона”, каза ст. комисар Илков. По думите му през изминалата 2017 година дирекцията отчита доста тежка пътнотранспортна обстановка, с най-много загинали в страната, въпреки, че загиналите са с 14 по-малко от предишната 2016 година. Целта е свеждане до минимум на произшествията. „Тази камера е мобилна, може да работи на денонощен режим, и в светлата, и в тъмната част на денонощието. Ще се поставя на най-уязвимите места, където има концентрация на ПТП в градската и извънградската част”, добави Атанас Илков.\r\nПо думите му Областната дирекция на МВР в Пловдив разполага с осем мобилни и две стационарни камери досега, но те са от по-старо поколение. Това е 11-тата камера, която е лазерна и е последна дума на техниката. Камерата е неуязвима спрямо антирадарите.\r\nЦветана ТОНЧЕВА", "date": "2018.03.16", "title": "Пловдив: „Пътна полиция“ представи нова лазерна камера, която отчита с голяма точност скоростта на автомобилите по пътищата"}
{"url": "http://www.focus-news.net/news/2018/03/16/2500235/vanuhi-arakelyan-apelativen-sad-varna-okrazhniyat-sad-v-dobrich-e-prekrasno-administriran.html", "text": "Окръжният съд в Добрич е прекрасно администриран, с ясно разписана административна подредба, включително по отношение на движение на делата. Към това се добавя и много висока степен на процесуална дисциплина. Това заяви на пресконференция в Окръжния съд в Добрич Ванухи Аракелян, председател на Варненския апелативен съд, предаде кореспондентът на Радио „Фокус” – Варна. „Колегите са констатирали за поредна година, че абсолютно всички дела, без изключение, и в трите отделения се разпределят от оторизираните по закон лица в същия или най-късно на следващия ден. Абсолютно всички дела, в трите отделения, без изключения, проверявани от колегите, са разпределени в пълно съответствие с принципа за случайно разпределение на делата, като за всяко от проверяваните на случаен принцип е констатирано наличие на поставен протокол. Това е нещо, което винаги сме считали за убеденост в обективността, прозрачността и начина, по който конкретното дело стига до конкретния съдия докладчик“, каза Ванухи Аракелян. \r\nТя допълни, че там, където има изключения от посочения по-горе принцип, мотивите са посочени подробно и те съвпадат с предварително приетите от Общото събрание лимитирани изключения, така както са разписани според вътрешните правила. „Другото, което е изключително специфично за този съд и им прави чест, е изключителната процесуална дисциплина. Делата се насрочват без изключение в трите отделения (Гражданско, Наказателни и Търговско) във възможно най-кратките процесуални срокове“, подчерта още Аракелян. Тя отбеляза още, че специално Търговското отделение в рамките на апелативния район е с най-малък процент отложени дела – едва 29%. Това означава изключително високо-експертна и стриктна подготовка предварително. Констатирано е, че нито едно търговско дело не е оставено без движение от съдебна зала. Освен това няма нито едно търговско дело, което да е било разгледано извън разумните срокове за разглеждане на дела, подчерта Ванухи Аракелян. Друго, което по думите й прави чест на Окръжния съд в Добрич е стопроцентното изписване на делата в законоустановения срок в Търговско отделение, а в Наказателно е 99,8%. \r\n„Всичко това говори за една много висока степен на професионална и на човешка, съдийска етика“, каза в заключение председателят на Варненския апелативен съд. \r\nЖулиета НИКОЛОВА", "date": "2018.03.16", "title": "Ванухи Аракелян, Апелативен съд-Варна: Окръжният съд в Добрич е прекрасно администриран"}
{"url": "http://www.focus-news.net/news/2018/03/16/2500238/sport-livarpul-manchestar-siti-na-chetvartfinal-v-shampionska-liga.html", "text": "В централата на УЕФА в Нион се изтегли жребият за четвъртфиналите на Шампионската лига. Според правилата няма поставени, като един срещу друг могат да се паднат два отбора от една държава, което се случи с английските Ливърпул и Манчестър Сити. Специален гост на церемонията бе украинската легенда Андрий Шевченко, който е посланик на финала в Киев на 26 май. Първите мачове от четвъртфиналите са на 3 и 4 февруари, а реваншите са на 10 и 11 април.\r\nДвойките в четвъртфиналите на Шампионската лига са: \r\nБарселона - Рома\r\nЮвентус - Реал Мадрид\r\nСевиля - Байерн Мюнхен\r\nЛивърпул - Манчестър Сити", "date": "2018.03.16", "title": "Спорт: Ливърпул – Манчестър Сити на четвъртфинал в Шампионска лига"}
{"url": "http://www.focus-news.net/news/2018/03/16/2500230/tass-turskata-voyska-obstrelva-afrin.html", "text": "Турската артилерия е подложила на интензивен обстрел град Африн. Това съобщава кюрдската агенция Firat, предава ТАСС.\r\nСпоред сведенията на кюрдската агенция, не по-малко от 18 души са загинали в няколко квартала на северозападния сирийски град и са нанесени значителни щети на множество сгради.\r\nПо-рано по позициите на сирийските кюрдски „Отряди за народна самоотбрана“ са били нанесени удари от турската авиация и според данните на Firat те са загубили шест бойци.\r\nПревод и редакция:", "date": "2018.03.16", "title": "ТАСС: Турската войска обстрелва Африн"}
{"url": "http://www.focus-news.net/news/2018/03/16/2500239/milen-slavov-apelativen-sad-varna-okrazhniyat-sad-v-dobrich-zasluzhava-maksimalna-otsenka-za-svoyata-rabota.html", "text": "Окръжният съд в Добрич заслужава максимална оценка за своята работа през миналата година. Това заяви на пресконференция в Окръжния съд в Добрич Милен Славов зам.-председател на Варненския апелативен съд, предаде кореспондентът на Радио „Фокус” – Варна. По думите на Милен Славов Добричкият съдебният окръг е специфичен, защото като обхват той е свързан с гранична зона и с активно разработена туристическа зона, което е предпоставка гражданските дела, които се гледат в съда, да бъдат малко по-особени в сравнение с онези, които се гледат в останалите пет съдилища на апелативния район. В този контекст по думите на Милен Славов е важно какво се разглежда в Окръжния съд в Добрич и по какъв начин. \r\nКато тенденция се отчита намаляване на броя на гражданските дела, защото обективно намалява и населението на района. Това, което постъпва, е типично – дела за делби на вещи, семейни и трудови правоотношения. Увеличава се, обаче, постъплението на търговски дела, което е знак, че икономиката запазва своята интензивност. Със съжаление се отбелязва, че лошото управление на пътища и автомобили води до запазване на тенденцията за увеличен брой дела поради причинена смъртност на пътя. \r\nЖулиета НИКОЛОВА", "date": "2018.03.16", "title": "Милен Славов, Апелативен съд-Варна: Окръжният съд в Добрич заслужава максимална оценка за своята работа"}
{"url": "http://www.focus-news.net/news/2018/03/16/2500242/premierat-boyko-borisov-se-sreshtna-s-badeshtiya-izpalnitelen-direktor-na-evropol-katrin-de-bol.html", "text": "Борбата с тероризма, с трафика на хора, със злоупотребата с платежни инструменти, компютърните престъпления бяха сред темите, които обсъди министър-председателят Бойко Борисов с генералния комисар на Федералната полиция на Белгия Катрин де Бол, съобщават от правителствената информационна служба. От 1 май тя ще оглави европейската служба за борба с престъпността Европол. \r\nБойко Борисов и Катрин де Бол оцениха високо успешните съвместни операции на българските и белгийските полицейски служби по линия на противодействие на тероризма. „Вярвам, че доброто сътрудничество между службите на двете държави ще продължи и след като Вие поемете ръководния пост на Европол“, каза българският премиер. Той посочи, че България и Белгия работят активно и по въпросите, свързани с трафика на хора, фалшиви документи, опазване на обществения ред, детска престъпност, странстващи престъпни групи и др. \r\nБългарският премиер увери своя гост, че България ще продължи да укрепва сътрудничеството си с Европол. „Службата винаги е бил надежден партньор на страната ни в борбата с миграционния натиск, с контрабандата на цигари, при злоупотребата с разплащателни средства“, подчерта министър-председателят.", "date": "2018.03.16", "title": "Премиерът Бойко Борисов се срещна с бъдещия изпълнителен директор на Европол Катрин де Бол"}
{"url": "http://www.focus-news.net/news/2018/03/16/2500246/iliyan-timchev-bsp-ministerstvo-na-zdraveopazvaneto-tryabva-da-uvedomyava-lekarite-pri-lipsvashti-lekarstva.html", "text": "Министерството на здравеопазването трябва да уведомява предварително лекарите при изтегляне на лекарства, както и да ги запознае с алтернативните медикаменти. Това заяви народният представител от ПГ на „БСП за България“ Илиян Тимчев от парламентарната трибуна, съобщават от пресцентъра на БСП. Той обясни, че през последните години има изтегляне или прекратяване на вноса на определени медикаменти в България, които са важни за лечението на пациентите, а в някои случаи са и животоподдържащи. „Тогава пациентите са принуди да ги закупуват от други държави. Каква е стратегията на Министерството на здравеопазването за осигуряване на лечението на българските пациенти с въпросните лекарства?“, попита народният представител. Той обясни, че липсата на някои лекарства не може да бъде компенсирано с други медикаменти и като пример посочи инсулин. „Липсват медикаменти за болни от епилепсия и паркинсон, които нямат алтернатива. Трябва да се върви към електронно здравеопазване“, категоричен е Илиян Тимчев.", "date": "2018.03.16", "title": "Илиян Тимчев, БСП: Министерство на здравеопазването трябва да уведомява лекарите при липсващи лекарства"}
{"url": "http://www.focus-news.net/news/2018/03/16/2500241/kathimerini-gratskiyat-sad-othvarli-i-tretoto-iskane-za-ekstraditsiya-na-turskite-voennosluzheshti.html", "text": "Апелативният съд в Атина отхвърли в петък и третото искане от Анкара за екстрадиция на осемте турски военнослужещи, които избягаха в Гърция и поискаха политическо убежище след неуспешния опит за преврат срещу турския президент Реджеп Таийп Ердоган през юли 2016 година, предава електронното издание на гръцкия вестник Kathimerini.\r\nПредседателят на Апелативния съд Йоана Клапа заяви, че няма доказателства, които да сочат, че военнослужещите ще получат справедлив процес ако се върнат в Турция, като освен това добави, че няма нови доказателства, които да потвърждават вината им за престъпленията, в които са обвинени. Според Клапа, новите обвинения от турската страна противоречат на европейските и гръцките Закони.\r\nПревод и редакция:", "date": "2018.03.16", "title": "Kathimerini: Гръцкият съд отхвърли и третото искане за екстрадиция на турските военнослужещи"}
{"url": "http://www.focus-news.net/news/2018/03/16/2500249/insp-botyo-girginov-patna-politsiya-plovdiv-15-narusheniya-na-skorostniya-rezhim-v-gradski-usloviya-ustanovi-novata-lazerna-kamera-za-10-minuti.html", "text": "15 нарушения на скоростния режим в градски условия установи новата лазерна камера в рамките на 10 минути, откакто беше монтирана. Това съобщи пред журналисти инспектор Ботьо Гиргинов, от ”Пътна полиция” в Пловдив, предаде репортер на Радио „Фокус”- Пловдив. „Камерата може да разграничава ограниченията на скоростта на различните видове МПС и да заснема едновременно в трите пътни ленти движещи се автомобили”, каза още Гиргинов. За разлика от предишните, тази камера дава много добра възможност, единственият човешки фактор е при монтирането и, а през останалото време може да работи на автоматичен режим. 4 G данните се получават в компютър и сървър и предстои обработката им. „Тази камера има неограничени възможности и във всеки един момент могат да бъдат променени параметрите и във връзка с мястото и във връзка  с поставената вертикална сигнализация, намесата на човек е само при монтирането, или при проблем с връзката”, каза Гиргинов. Камерата е лизецензирана.\r\nНа територията на страната ни засега има 28 такива камери, по една във всяка област. За сравнение, в Унгария тези лазерни камери вече са 264. Данните влизат в компютърна конфигурация, която е монтирана и свързана със системата, която обработва нарушенията. Те се установяват по регистрационен номер, а глобата е в зависимост от скоростните разрешения на конкретното място.\r\nЦветана ТОНЧЕВА", "date": "2018.03.16", "title": "Инсп. Ботьо Гиргинов, “Пътна полиция“-Пловдив: 15 нарушения на скоростния режим в градски условия установи новата лазерна камера за 10 минути"}
{"url": "http://www.focus-news.net/news/2018/03/16/2500243/v-spetsializiraniya-nakazatelen-sad-e-vneseno-iskane-za-domashen-arest-na-trima-dushi-obvineni-v-rakovodene-i-uchastie-v-grupa-za-dlazhnostni-prestapleniya-v-meditsinskiya-universitet.html", "text": "В Специализирания наказателен съд е внесено искане от страна на Специализираната прокуратура за вземане на мярка за неотклонение „Домашен арест“ спрямо Атанас Циканделов, София Циканделова и Абдул Разак Мохамед, с повдигнати обвинения за ръководене и участие в организирана престъпна група, създадена с цел извършване на длъжностни престъпления в Медицински университет, съобщиха от съда. Делото ще се разгледа в 14:00 часа от VII състав на Специализирания наказателен съд.", "date": "2018.03.16", "title": "В Специализирания наказателен съд е внесено искане за домашен арест на трима души, обвинени в ръководене и участие в група за длъжностни престъпления в Медицинския университет"}
{"url": "http://www.focus-news.net/news/2018/03/16/2500240/ministar-kiril-ananiev-nyamam-pritesnenie-za-proverkite-na-prokuraturata-v-umbasm-n-i-pirogov-sledvashtata-sedmitsa-shte-vlezem-tam-s-konkreten-ozdravitelen-plan.html", "text": "Нямам притеснение за проверките на прокуратурата в УМБАСМ „Н. И Пирогов“ – следващата седмица ще влезем там с конкретен оздравителен план. Това каза пред журналисти министърът на здравеопазването Кирил Ананиев във връзка с образуваното от Софийска градска прокуратура досъдебно производство за безстопанственост в УМБАЛСМ „Н. И. Пирогов“, предаде репортер на Агенция „Фокус“. По думите на Ананиев планът ще подобри финансовото състояние и ще оптимизира разходите и структурите в болницата. „Болницата има нужда от преструктуриране на отделенията. Има четири хирургии, четири ортопедични отделения - ненужни структури, ненужни началници и управленски персонал“, каза министърът. Попитан дали ще се съкращават началници на отдели, министърът призова това да не се приема като съкращаване, а оптимизиране на отделенията. „Това означава по-малко административни разходи и повече разходи за лечение на хората“, заяви Кирил Ананиев. \r\nДеница КИТАНОВА", "date": "2018.03.16", "title": "Министър Кирил Ананиев: Нямам притеснение за проверките на прокуратурата в УМБАСМ „Н. И Пирогов“ – следващата седмица ще влезем там с конкретен оздравителен план"}
{"url": "http://www.focus-news.net/news/2018/03/16/2500250/svetlana-kuyumdzhieva-fondatsiya-plovdiv-2019-obyavyavame-otvorena-pokana-za-proekti-s-fokus-kam-yaponskata-kultura-selektsiyata-na-predlozheniyata-shte-premine-v-dva-etapa.html", "text": "Фондация „Пловдив 2019“, в партньорство с японската неправителствената организация „EU Japan Fest“, обявява отворена покана за проекти с фокус върху японската култура. Това каза на пресконференция Светлана Куюмджиева, артистичен директор на фондацията, предаде репортер на Радио „Фокус“ – Пловдив. По думите й, отворената покана е насочена към културни организации, независими куратори и артисти от България и чужбина. Целта на поканата е да стимулира дългосрочното сътрудничество между японски и европейски творци и публики. Куюмджиева посочи, че партньорството с „EU Japan Fest“ се осъществява само в контекста на инициативата „Европейска столица на културата“.\r\n„С настоящата отворена покана на Фондация „Пловдив 2019“ сдава възможност на организации и артисти да се включат към програмата с допълнителни идеи и партньорства от японска страна. Селекцията на предложенията ще премине в два етапа – от май до септември 2018, когато се селектират проекти с японско съдържание за програмата на „Пловдив – Европейска столица на културата 2019“, както и от 1 до 30 септември, когато „EU Japan Fest“ решава кои от тези проекти да подкрепи финансово и с какви средства. В първият етап, който стартира днес и ще продължи до 31 май, Фондация „Пловдив 2019“ ще избере проекти и ще реши кои от тях да подкрепи финансово с бюджет от общо 100 000 лв. за цялата покана. Предложенията могат да включат широк спектър от прояви и събития от различни сфери на изкуството. Допускат се идеи от визуални изкуства, артистични намеси, дизайн, също бойни изкуства и био строителство. Няма ограничения и в размера на исканите средства за един проект, но задължително условие към кандидатите е да предложат партньор от Япония или с японски произход“, обясни Куюмджиева. Тя посочи, че след приключване на първи етап от кандидатстването, фондацията ще обяви своята финансова или нефинансова подкрепа към избраните проекти, за да бъдат те допуснати в отворената покана за финансиране на „EU Japan Fest“. \r\n„Кандидатите трябва да предвидят минимум 40% собствено участие от общия бюджет за реализацията на проекта. Собственият принос може да включва средства от донори и спонсори, частичен нефинансов принос, кандидатстване към държавни и частни международни субсидиращи програми и други. Дава се възможност за участие и на партньори, получили финансиране от фондация „Пловдив 2019“ по проекти, които вече са част официалната програма на „Европейска столица на културата“, да кандидатстват за обогатяване на събитията им с японско съдържание, но без финансова подкрепа от страна на фондацията“, подчерта артистичният директор на Фондация „Пловдив 2019“. \r\nСрокът за реализация на финансираните и одобрени проекти е през цялата 2019 година. \r\nТони МИХАЙЛОВ", "date": "2018.03.16", "title": "Светлана Куюмджиева, Фондация „Пловдив 2019“: Обявяваме отворена покана за проекти с фокус към японската култура, селекцията на предложенията ще премине в два етапа"}
{"url": "http://www.focus-news.net/news/2018/03/16/2500245/vasil-antonov-bsp-za-balgariya-tryabva-da-se-otmeni-reshenie-ot-2012-g-za-spirane-izpalnenieto-na-proekta-aets-belene.html", "text": "Трябва да се внесе в Министерски съвет предложение за отмяна на решение от 2012 г. за прекратяване на проекта АЕЦ „Белене“. Това трябва да се предложи за гласуване в Народното събрание, като първа точка от Пътната карта, заяви народният представител от ПГ на „БСП за България“ Васил Антонов в парламентарен контрол към министъра на енергетиката Теменужка Петкова. Той подчерта, че не трябва да се чака крайния срок – 30 юни, а постепенно да се работи по проекта, да се търсят решенията и да не се пропускат сроковете. Това съобщиха от пресцентъра на НС на БСП. „Чакахме реакторите, те дойдоха, а на площадката 2-3 работника се суетяха с електрожени около някакъв навес. Трябва да бъдат положени усилия за съхраняване на реакторите“, каза още Антонов. \r\nНародният представител припомни, че на 2 март 2018 г. в парламента се проведе разискване, по инициатива на БСП, относно политиката на правителството в ядрената енергетика и в честност- натрупаните проблеми в АЕЦ „Белене“. „Министър Петкова заяви, че има инвестиционен интерес от китайска ядрена корпорация CNC . Тя е държавна корпорация, приемник на министерството на енергетиката на Китай. Линията е добра. Трябва се даде възможност на всички, които искат да участват в тази процедура“, допълни Антонов.", "date": "2018.03.16", "title": "Васил Антонов, „БСП за България“: Трябва да се отмени решение от 2012 г. за спиране изпълнението на проекта АЕЦ „Белене“"}
{"url": "http://www.focus-news.net/news/2018/03/16/2500252/afp-irakski-bezhanets-be-osaden-za-vzriv-v-londonskoto-metro.html", "text": "Осемнадесет годишен иракски бежанец бе осъден в петък за поставянето на бомба и взривяването й по време на пиков час в лондонското метро, когато бяха ранени 30 души, предава AFP.\r\n„Обвинението твърди, че Ахмед Хасан е сглобил бомбата с единствената цел да избие безогледно, колкото може повече хора. Журито е съгласно“, заяви Сю Хеминг от Кралската прокуратура, след произнасянето на присъдата.\r\nПревод и редакция:", "date": "2018.03.16", "title": "AFP: Иракски бежанец бе осъден за взрив в лондонското метро"}
{"url": "http://www.focus-news.net/news/2018/03/16/2500254/pred-glavniya-vhod-na-umbalsm-n-i-pirogov-shte-se-provede-kratak-brifing.html", "text": "От 15.00 часа пред главния вход на УМБАЛСМ \"Н. И. Пирогов\" ще се проведе кратък брифинг. Това съобщиха от пресцентъра на болницата.", "date": "2018.03.16", "title": "Пред главния вход на УМБАЛСМ \"Н. И. Пирогов\" ще се проведе кратък брифинг"}
{"url": "http://www.focus-news.net/news/2018/03/16/2500251/kyustendil-obshtina-dupnitsa-shte-podmeni-poetapno-svetofarnite-uredbi-v-grada.html", "text": "Община Дупница ще подмени поетапно светофарните уредби в града. Това съобщи за Радио „Фокус” – Кюстендил Христо Апостолов, експерт към Община Дупница. По думите му подмяната ще започне от най-остарелите устройства за светлинно регулиране на трафика. Вече е закупена нова светофарна уредба за кръстовището между илиците „Хан Аспарух” и „Св.Иван Рилски”. Тя е на стойност около 13 300 лева и ще бъде монтирана в рамките на една седмица. Новото устройство е енергоспестяващо и с нови контролери. „Контролерите, които се използват на светофара сега, са много стари и ремонтите се извършват само от една фирма в България и отнемат минимум по две седмици, което е неприемливо за нас”, каза Христо Апостолов. Поради тази причина е взето решение да се премине към закупуване на нови уредби и поетапното сменяване на старите. Предвижда се подмяна на светофарите на „Наков мост” и на кръстовището „Байкал”.\r\nВенцеслав ИЛЧЕВ", "date": "2018.03.16", "title": "Кюстендил: Община Дупница ще подмени поетапно светофарните уредби в града"}
{"url": "http://www.focus-news.net/news/2018/03/16/2500255/parvata-efektivna-prisada-za-terorizam-po-delo-na-spetsializiranata-prokuratura-e-privedena-v-izpalnenie.html", "text": "На 14 март 2018 г. роденият в Ханой българин с австралийски паспорт Иван Захариев бе преведен Софийския затвор, където да изтърпи наказание от 2 години и шест месеца лишаване от свобода. Това наказание бе постановено от Апелативния специализиран наказателен съд като втора инстанция и не бе обжалвано от подсъдимия пред Върховния касационен съд, съобщиха от Апелативната специализирана прокуратура.\r\nАпелативните съдии приеха тезата на Специализираната прокуратура и представените от обвинението доказателства за това, че от 04.07.2016 г. до\r\n19.09.2016 г. на територията на България Захариев се е обучавал в боравене с огнестрелни оръжия, в т.ч. с автомат „Калашников“, с цел да участва в терористични действия. Намален бе срокът на наказанието. На 5 юни 2017 г.\r\nпървоинстанционният Специализиран наказателен съд наложи на Захариев 4-годишна ефективна присъда.\r\nЗахариев бе задържан на 20 септември 2016 г. при специализирана операция под ръководството и надзора на Специализирана прокуратура с участието на служители от ДАНС, ГДБОП и СДВР. Според събраните доказателства през 2013 г. Захариев посетил Сирия с намерение да се влее в терористична групировка, но не бил приет заради липса на бойни умения. До Сирия пътувал със самолети от Сидни, през Сеул, Истанбул и гр. Хатай, Турция.\r\nПоддържайки фейсбук контакт с лице с инициали „ST“ (който прехвърлял хора от Турция в Сирия), в покрайнините на Хатай Захариев попаднал в скривалище с други лица, тръгнали към Сирия и описани от самия него като „бойни другари“. Заедно с тях бил преведен в Сирия и настанен в база на Свободната сирийска армия. Престоят му там обаче се оказал кратък.\r\nСлед завръщането му в Сидни той скоро пътува за България, където да получи бойна подготовка в местни стрелкови клубове.\r\nКомпютърно-техническа експертиза на преносимия му компютър доказа, че в него са се намирали файлове, които пропагандират „…нуждата да бъде напълно отречена западната цивилизация, без да се отказват материалните обекти, свързани с нея, тъй като те представляват продукт на научното и технологично развитие“. Открита е и информация, според която след падането на режима на Асад „…могат да бъдат освободени и други мюсюлмански страни, страдащи от тирания и несправедливост…“. Захариев редовно е посещавал сайтове със статии и видео клипове за Джабхат Ал Нусра и Ислямска държава.", "date": "2018.03.16", "title": "Първата ефективна присъда за тероризъм по дело на Специализираната прокуратура е приведена в изпълнение"}
{"url": "http://www.focus-news.net/news/2018/03/16/2500257/veliko-tarnovo-stopanska-akademiya-svishtov-udostoi-s-pochetnoto-zvanie-doktor-honoris-kauza-peter-hyofinger-chlen-na-us-na-viena-inshurans-grup.html", "text": "Стопанска академия-Свищов „Димитър А. Ценов” удостои с почетното звание „Доктор Хонорис кауза” Петер Франц Хьофингер – член на Управителния съвет на Виена Иншурънс Груп, председател на Надзорния съвет на Булстрад Виена Иншурънс Груп – България и Булстрад Живот Виена Иншурънс Груп АД, България. Това съобщиха от Стопанска академия-Свищов. Тържествената церемония за връчване на почетните символи се състоя в аулата на свищовското висше училище. Официални гости бяха Недялко Чандъров – председател на УС и главен изпълнителен директор на ЗАД „Булстрад Виена Иншурънс Груп”, Светла Несторова – председател на УС и главен изпълнителен директор на ЗАД „Булстрад Живот ВИГ” и Кристоф Рат – зам.-председател на УС и изпълнителен директор на ЗАД „БУЛСТРАД ВИГ”. Сред гостите на церемонията бяха членове на управителните съвети, директори и специалисти от Булстрад и Булстрад-Живот. Професионалната и обществена дейност на номинирания за почетен доктор пред академичната общност и гостите на церемонията представи доц. д-р Тодор Кръстевич – зам.-ректор на Стопанска академия по научноизследователска и проектна дейност.  \r\nПетер Франц Хьофингер е роден през 1971 г. във Виена, Австрия. От 2007 г. e заместник-член на УС, а от 2009 г. е член на УС на Виена Иншурънс Груп. Той отговаря пряко за бизнеса на компанията в Албания (вкл. Косово), Беларус, Босна и Херцеговина, България, Хърватия, Унгария, Македония, Молдова, Черна гора и Сърбия. Отговаря също така за развитието на презастрахователния международен бизнес на групировката, за развитието на здравното осигуряване в Централна и Източна Европа, и за инициативи, свързани с предлагане на застрахователни продукти на малки и средни предприятия. Заемал е и заема различни международни управленски позиции. Петер Хьофингер изпълнява различни обществено значими инициативи и функции. Ангажиран е като наставник в програмата за подкрепа на студенти с висок потенциал на Виенския университет по икономика и бизнес. България е включена в неговата палитра от отговорности през 2011 г. Ръководеният от него бизнес в страната ни залага на социалната отговорност – през предходната година Булстрад Живот АД е номинирана с наградата за най-добра реализирана програма за корпоративна-социална отговорност в рамките на Виена Иншурънс Груп. „Булстрад АД е силно фокусирана върху качеството на обслужване на клиентите, обучението на собствения персонал и успешното реализиране на международни проекти” – подчерта доц. Кръстевич при представянето на номинирания и припомни, че през 2017 г. Стопанска академия подписа договор за стратегическо партньорство с Булстрад в областта на обучение и квалификация на персонала, стажантски и стипендиантски програми, както и хармонизиране на академичните програми с изискванията на работодателите. \r\nРешението на Академичния съвет за удостояването на Петер Хьофингер с почетното звание „Доктор Хонорис кауза” на Стопанска академия представи по време на церемонията ректорът – доц. д-р Иван Марчевски. Според мотивите за взетото на 31.01.2018 г. решение, Петер Хьофингер се удостоява с почетното звание „за значим принос към процеса на конвергенция между образованието и бизнеса”, както и към теорията и практиката в сферата на застраховането. Ректорът прочете текста на дипломата на латински език и връчи на Петер Хьофингер регалите за „Доктор Хонорис кауза”. \r\nВ чест на нови почетен доктор, Първи български хор изпълни „Многая лета”. Петер Хьофингер благодари за оказаната му чест и изнесе академично слово на тема „Възможности и предизвикателства, свързани с дигитализацията в застраховането”. Тържествената церемония за присъждане на почетното звание завърши с изпълнение на химна на Стопанска академия. Петер Хьофингер посети Академичния музей и положи подпис в летописната книга на свищовското висше училище. Новият почетен доктор, заедно с ректора и официалните гости, разгледаха обновената по съвместен проект на Стопанска академия и ЗАД „Булстрад Виена Иншурънс Груп”, „Зала Булстрад” във висшето училище в Свищов.", "date": "2018.03.16", "title": "Велико Търново:  Стопанска академия-Свищов удостои с почетното звание „Доктор Хонорис кауза” Петер Хьофингер – член на УС на Виена Иншурънс Груп"}
{"url": "http://www.focus-news.net/news/2018/03/16/2500256/sliven-dvizhenieto-po-am-trakiya-v-rayona-na-gr-kermen-ot-km-262-do-km-263-se-osashtestvyava-v-aktivnata-i-avariynata-lenta-poradi-remon.html", "text": "Движението по АМ \"Тракия\" в района на гр. Кермен от км 262 до км 263 се осъществява в активната и аварийната лента, поради ремонтни дейности. Това съобщиха от пресцентъра на Агенция \"Пътна инфраструктура\".", "date": "2018.03.16", "title": "Сливен: Движението по АМ \"Тракия\" в района на гр. Кермен от км 262 до км 263 се осъществява в активната и аварийната лента, поради ремон"}
{"url": "http://www.focus-news.net/news/2018/03/16/2500244/ministar-kiril-ananiev-nyama-bolnitsa-koyato-da-e-v-sastoyanie-na-falit.html", "text": "Няма болница, която да е в състояние на фалит. Това каза пред журналисти министърът на здравеопазването Кирил Ананиев по отношение на състоянието на болниците в страната, предаде репортер на Агенция „Фокус“.  Ананиев припомни, че са направени оздравителни планове на всички болници. „Те се изпълняват и след всеки месец финансовото им положение се подобрява“, заяви министърът. На въпрос дали е заровил томахавката с управителя на НЗОК проф. Камен Плочев, Кирил Ананиев заяви: „Проф. Плочев го уважавам като един прекрасен специалист и човек. Може би в един момент не прецени добре какви трябва да му бъдат отношенията с мен и сбърка“, допълни Кирил Ананиев.\r\nДеница КИТАНОВА", "date": "2018.03.16", "title": "Министър Кирил Ананиев: Няма болница, която да е в състояние на фалит"}
{"url": "http://www.focus-news.net/news/2018/03/16/2500259/evropeyskiyat-komisar-violeta-bults-shte-bade-na-poseshtenie-v-balgariya-na-19-i-20-mart.html", "text": "На 19 и 20 март европейският комисар, отговарящ за транспорта, Виолета Булц ще бъде на посещение в България. Тя ще участва в министерска среща на високо ниво на тема \"Мултимодален транспорт за Европа\", в която ще се включат министрите на транспорта на ЕС. Това съобщиха от Представителството на ЕК в България. \r\nКомисар Булц призова 2018 година да бъде обявена за \"година на мултимодалния транспорт\", в която Комисията да обърне специално внимание на ролята на мултимодалността за транспортната система на ЕС. Събитието в София е една от инициативите посветени на тази година.  \r\nКомисар Виолета Булц ще даде пресконференция на 20 март (вторник) от 15:50 ч. в конферентната зала в Дома на Европа, ул. Г.С Раковски № 124.", "date": "2018.03.16", "title": "Европейският комисар Виолета Булц ще бъде на посещение в България на 19 и 20 март"}
{"url": "http://www.focus-news.net/news/2018/03/16/2500258/ministar-nikolina-angelkova-zatvarya-se-parviyat-etazh-ot-hotel-v-s-chiflik-zaradi-izklyuchitelno-nepriemlivi-usloviya-initsiirali-sme-kategorizatsiyata-mu-da-bade-otneta-iztsyalo.html", "text": "При нас постъпи сигнал за „хотел на ужасите“ буквално, с изключителни неприемливи и неподходящи условия за настаняване в Чифлика. Това каза пред журналисти в Народното събрание министърът на туризма Николина Ангелкова по повод сигнал за мизерни условия в тризвездния хотел „Чифлика палас ризорт и спа“ в село Чифлика, предаде репортер на Агенция „Фокус“. „След наша спешна проверка пред 2 дни се установи, че този обект изобщо не трябва да функционира“, посочи тя. „След това получихме и сигнали от родители, които са записали децата си за зелено училище там. Това е абсолютно недопустимо, хотелът не отговаря на изискванията за нормално пребиваване, нито пък за зелено училище на деца“, заяви Николина Ангелкова. „От днес затваряме първия етаж на хотела вследствие на инспекцията на РЗИ. Изискала съм всички документи, за които КЗП съобщи в ефир - издадените 12 акта с по 10 хил. лева, които не са представени в министерството, да ни бъдат предоставени“, обясни министърът. „Човекът, който се оплака при нас със снимки, е бил настанен в мазе, вместо в стая. Затваря се този етаж, който въобще не трябва да функционира. За мен е абсурдно да функционират и останалите етажи“, изтъкна Николина Ангелкова. „С писмо до КЗП сме стартирали инициирането на процедура за отнемане на категоризацията на хотела изцяло“, заяви тя. „Изискали сме от Димитър Маргаритов да сезира процедурата и да отнемем незабавно категоризацията. Това ще се случи в рамките на 3-4 дни“, каза още министърът.\r\nБиляна ИВАНОВА", "date": "2018.03.16", "title": "Министър Николина Ангелкова: Затваря се първият етаж от хотел в с. Чифлик заради изключително неприемливи условия, инициирали сме категоризацията му да бъде отнета изцяло"}
{"url": "http://www.focus-news.net/news/2018/03/16/2500247/ministar-kiril-ananiev-ne-se-obmislya-smyana-na-direktori-v-7-te-razsledvani-ot-prokuraturata-bolnitsi-tay-kato-ne-se-e-dokazala-vina.html", "text": "Не се обмисля смяна на директори в 7-те разследвани от прокуратурата болници, тъй като не се е доказала вина. Това каза пред журналисти министърът на здравеопазването Кирил Ананиев във връзка с разследванията за безстопанственост от страна на прокуратурата в 7 болници, предаде репортер на Агенция „Фокус“. Ананиев поясни, че Министерство на здравеопазването е подало необходимите данни какви са щетите и прокуратурата ще ги прецени. „Това е работа на прокуратурата. Когато има такива сигнали, тя е длъжна да действа. Когато докаже съответни резултати, ще се вземат и съответните законодателни и съдебни решения“, каза Ананиев. \r\nДеница КИТАНОВА", "date": "2018.03.16", "title": "Министър Кирил Ананиев: Не се обмисля смяна на директори в 7-те разследвани от прокуратурата болници, тъй като не се е доказала вина"}
{"url": "http://www.focus-news.net/news/2018/03/16/2500265/yambol-15-godishno-momche-e-naneslo-poboy-na-13-godishen-uchenik-v-dvora-na-uchebno-zavedenie-v-grada.html", "text": "На 15 март, около 19:30 ч., в дежурна оперативна част на ОДМВР – Ямбол е постъпил сигнал от ЦСМП – Ямбол за два отделни случая на потърсили помощ лица, пострадали в следствие на нанесен побой. Това съобщиха от ОДМВР-Ямбол. Отзовалите се на място полицейски служители установили, че час по-рано в двора на учебно заведение, вследствие на пререкание между две момчета на 13 и 15 години, прераснало в побой е нанесена лека телесна повреда на по-малкия. Момчето е настанено за лечение в МБАЛ – Ямбол, без опасност за живота. \r\nПо вторият случай служителите установили, че около 17:00 ч. в района на индустриална зона, между двама познати мъже на 33 и 36 години е  възникнал скандал, прераснал в побой. Вследствие  на побоя по-възрастният е  хоспитализиран в МБАЛ – Ямбол за лечение, с телесни повреди, без опасност за живота. Продължава провеждането на процесуално-следствени действия за пълното изясняване на случаите в рамките на образуваните досъдебни производства.", "date": "2018.03.16", "title": "Ямбол: 15-годишно момче е нанесло побой на 13-годишен ученик в двора на учебно заведение в града"}
{"url": "http://www.focus-news.net/news/2018/03/16/2500264/plovdiv-15-avtomobila-na-obshtinsko-predpriyatie-chistota-shte-se-vklyuchat-v-proletnoto-miene-na-ulitsite-v-grada.html", "text": "15 автомобила на Общинско предприятие „Чистота“ ще се включат в пролетното миене на улиците в Пловдив. Това каза пред журналисти Иван Стоянов, директор на общинското предприятие, предаде репортер на Радио „Фокус“ – Пловдив. „С цел подобряването на качеството на атмосферния въздух в град Пловдив миенето на улиците през нощта ще се извършва с маркуч, а през деня ще се мие с дюзи“, каза Иван Стоянов. По думите му улиците ще се мият осем часа през нощта, като шофьорите ще се сменят, и осем часа през деня с дюзи. По този начин ще се увеличи двойно миенето на пловдивските улици. Стоянов коментира, всяка седмица ще се пуска график на улиците, които ще се мият поради две причини. Едната е да може собствениците на автомобили да преместят колите си, а втората причина е да няма неизмита улица в града. Миенето в град Пловдив се извършва от 2012 година. Пет пъти в седмицата ще се мият големите булеварди, три пъти в седмицата улиците от втора категория и веднъж седмично улици трета категория с техниката, с която разполага ОП „Чистота“. \r\n„За да се увеличи миенето на улиците през деня ще предложим на сесийно обсъждане от общински съвет съкращението на 32 щата на жени ръчен труд“, каза Иван Стоянов.  По думите му тези щатове са вакантни. Във всеки район като напусне жена не се назначава на нейно място друга, за да може да стоят празни. По този начин съкратените средства от поддръжка на щатовете ще бъдат насочени към машинно миене на пловдивските улици.\r\nВесела КРЪСТЕВА", "date": "2018.03.16", "title": "Пловдив: 15 автомобила на Общинско предприятие „Чистота“ ще се включат в пролетното миене на улиците в града"}
{"url": "http://www.focus-news.net/news/2018/03/16/2500248/ministar-nikolay-nankov-1-mlrd-lv-sa-ochakvanite-prihodi-v-patniya-sektor-prez-parvata-godina-sled-vnedryavane-na-tol-sistemata.html", "text": "1 млрд. лв. са очакваните приходи в пътния сектор през първата година след внедряване на тол системата. Това каза пред журналисти във Варна министърът на регионалното развитие и благоустройството Николай Нанков, предаде репортер на Радио „Фокус“ – Варна. „Напредваме с тол системата и електронните винетки. Втори месец вече изпълняваме договора, създаваме двата центъра, които ще управляват трафика. Започваме доставката на 500 броя стационарни устройства за издаване на билетни карти и закупуване на електронни винетки, доставки на 100-те кантара, които ще измерват теглото на тежкотоварния трафик“, заяви министърът. Николай Нанков отбеляза, че системата за измерване на теглото ще бъде иновативна, като тежкотоварните автомобили няма да бъдат спирани, а теглото им ще се измерва в реално движение с точност до 99%. Работи се и по поставянето на всички останали съоръжения, които трябва да бъдат внедрени до края на годината. \r\n„Сложни са процедурите по реда на Закона за устройство на територията за трафик камерите, броячите, кантарите, тези процедури в момента вървят. Разработва се софтуерът, който ще бъде предоставен на бъдещият орган, който ще управлява тол системата“, допълни министърът. Николай Нанков коментира, че до предстои да бъде взето решение дали това ще бъде държавно предприятие, търговско дружество или ще бъде част от структурите на пътната агенция. Според министър Нанков управляващият орган трябва да бъде част от структурите на пътната агенция. Необходимо е да бъдат назначени експерти, които ще обслужват системата, като в рамките на тази календарна година трябва да бъдат назначени над 500 души. „Тази администрация на годишна база ще генерира ресурс почти два пъти и половина от наличния към момента“, заяви министърът. Николай Нанков отбеляза, че дневно държавата губи сумата от 1,5 млн. лв. от липсата на тол система, като данните са на база най-консервативната прогноза за бъдещите постъпления и приходи. „Те няма да са за сметка на българските граждани, защото електронните винетки няма да поскъпнат. Говорим за приходи само от тежкотоварните автомобили и най-вече транзитно преминаващите през България“, каза още министър Нанков. Очаква се електронните винетки да бъдат внедрени от началото на следващата година, а тол системата – няколко месеца по-късно. „В момента работим по тарифирането за тежкотоварните автомобили, как ще бъдат тарифирани, как ще бъдат категоризирани пътищата – в три или четири категории, коментира се и обхват на пътищата за тарифиране“, допълни министър Николай Нанков, посочвайки, че ще има пътища с по-висока такса за преминаване.\r\nМинистърът на регионалното развитие и благоустройството Николай Нанков е във Варна, за да инспектира ремонтните дейности по пътната инфраструктура – бул. „Приморски“, ул. „Мара Тасева“ и бул. „Първи май“, както и бул. „Левски“. Министърът инспектира и изграждането на втория етап от водопровода за кв. „Аспарухово“.\r\nМарияна ВАЛЕНТИНОВА", "date": "2018.03.16", "title": "Министър Николай Нанков: 1 млрд. лв. са очакваните приходи в пътния сектор през първата година след внедряване на тол системата"}
{"url": "http://www.focus-news.net/news/2018/03/16/2500266/ria-novosti-gartsiya-i-kipar-vodyat-pregovori-s-rusiya-za-pokupka-na-orazhiya.html", "text": "Русия води преговори за продажба на оръжие на Гърция и Кипър, заяви в ефира на „Россия 24“ помощникът на президента на Русия по военно-техническото сътрудничество Владимир Кожин, предава РИА Новости.\r\n„Гърция и Кипър са страни, намиращи се не само в ЕС, но и в НАТО“, които не би трябвало да работят с Русия, заяви Кожин, като добави, че нищо подобно не се случва и „навремето Русия достави на Гърция и Кипър комплекси за ПВО, а сега се провежда сервизното им обслужване, а на всичкото отгоре и едната и другата страна излизат с нови заявки“, заяви той без да уточнява детайли.\r\nПолитикът добави, че „неголеми договори“ се изпълняват и с България, и с Чехия, а нови поръчки постъпват от Сърбия.\r\nПревод и редакция:", "date": "2018.03.16", "title": "РИА Новости: Гърция и Кипър водят преговори с Русия за покупка на оръжия"}
{"url": "http://www.focus-news.net/news/2018/03/16/2500260/dobrich-za-poslednite-tri-godini-2017-ta-e-s-nay-visok-protsent-potvardeni-i-nay-nisak-protsent-otmeneni-sadebni-aktove-po-targovski-dela-v-okrazhniya-sad.html", "text": "За последните три наблюдавани при ревизия години 2017-та е с най-висок процент потвърдени и най-нисък процент отменени съдебни актове по търговски дела в Окръжния съд в Добрич. Това каза на пресконференция Адриана Панайотова, зам.-председател на съда и ръководител на Търговското отделение, предаде кореспондентът на Радио „Фокус” – Варна. 348 са новообразуваните търговски дела през отчетната година, от които 183 първоинстанционни и 165 въззивни. 43% или 79 броя от образуваните първоинстанционни търговски дела са по Търговския закон и Закона за търговския регистър. Сравнението с предходните години, когато тези видове дела са били 58 и 30, показва значително нарастване на постъплението. 18% са били частните производства за обезпечение на бъдещ иск, 10% от делата съставляват облигационни искове от и срещу търговци. 13 са делата, образувани по молби за обявяване в несъстоятелност, при 6 и 11 за предходните години. Справката показва, че 8 от производствата по несъстоятелност са започнали по молба на кредитори, а останалите 5 - по молба на длъжника. Свършените през отчетната година търговски дела са 353, като за поредна година всички решения по тях са постановени в едномесечен срок, което е красноречив факт за бързината на търговското правораздаване. През отчетния период в Търговско отделение са образувани и 33 фирмени дела за първоначална регистрация. От тях 32 са били за регистриране на новоучредени сдружения, фондации и читалища и едно за регистриране на религиозни институции и местните им поделения. Заличени са две сдружения и една фондация.\r\nЖулиета НИКОЛОВА", "date": "2018.03.16", "title": "Добрич: За последните три години 2017-та е с най-висок процент потвърдени и най-нисък процент отменени съдебни актове по търговски дела в Окръжния съд"}
{"url": "http://www.focus-news.net/news/2018/03/16/2500263/euronews-gartsiya-otkaza-na-turtsiya.html", "text": "Гръцкият съд отказа искането на Турция за екстрадация на млада жена, която е била сред деветте заподозрени турски терористи, арестувани в Атина преди официалната визита на турския президент Реджеп Таийп Ердоган в края на миналата година, предава руската редакция на Euronews.\r\nВ сряда съдийската колегия е постановила, че 21-годишната Халаз Секер е заплашена от преследване по други дела в своята родина и че нейният живот може да се окаже в опасност, ако се върне в Турция.\r\nСъдиите също са постановили, че някои обвинения на турските власти като участие в протестни акции не са престъпления.\r\nПрез ноември миналата година гръцката полиция е задържала 9 турски граждани, които са били заподозрени в подготовка на покушение срещу турския държавен глава.\r\nПревод и редакция:", "date": "2018.03.16", "title": "Euronews: Гърция отказа на Турция"}
{"url": "http://www.focus-news.net/news/2018/03/16/2500262/ministar-nikolina-angelkova-predlagame-sazdavaneto-na-turisticheski-inspektorat-za-da-ne-chakame-drug-organ-da-ni-signalizira-za-ochevidni-neshta.html", "text": "С изменение в Закона за туризма предлагаме създаването на Туристически инспекторат, за да може Министерството на туризма да не чака друг орган да го сигнализира с очевидни неща. Това каза пред журналисти в Народното събрание министърът на туризма Николина Ангелкова по повод сигнал за мизерни условия в тризвездния хотел „Чифлика пасас ризорт и спа“ в село Чифлика, предаде репортер на Агенция „Фокус“. „Да можем да реагираме незабавно и да не се случва това, на което сме свидетели в момента“, заяви тя и уточни, че промените в закона ще бъдат внесени до месец. „С промените в Закона за туризма, които предстоят, няма да се допуска функционирането на обекти като този в село Чифлик“, изтъкна Николина Ангелкова. Тя обясни, че през 2015 година хотелът е стартирал процедура за получаване на 4 звезди, което му е отказано. „Хотелът е обжалвал заповедта ми за отказ, но естествено е спечелена от нас в съда“, коментира министърът. „Хотелът използва нерегламентирано в името си „СПА“, а няма сертификат за това по наредбата. Това е още едно нарушение“, посочи Николина Ангелкова. „Ще бъдем безкомпромисни. Ако се правят дори и малки компромиси и изисквания в наредбата не се вземат предвид - това се отразява на качеството на българския туризъм“, категорична бе тя.\r\n„Например миналото лято проверихме 10 хотела, които бяха проверявани от КЗП, съставили сме актове на 9 от тях“, обясни министърът. „Недопустимо е хората да остават излъгани и да се натъкват на такива мизерни условия, както и тези хотели да рекламират по този начин българския туризъм“, посочи Николина Ангелкова. „Съветвам гражданите, които са имали такъв лош опит и са изживявали кошмарно пътуване или почивка - да сигнализират, за да предприемаме мерки“, каза още тя.\r\nБиляна ИВАНОВА", "date": "2018.03.16", "title": "Министър Николина Ангелкова: Предлагаме създаването на Туристически инспекторат, за да не чакаме друг орган да ни сигнализира за очевидни неща"}
{"url": "http://www.focus-news.net/news/2018/03/16/2500253/ministar-nikolay-nankov-zapochva-stroitelstvoto-na-93-km-ot-avtomagistrala-hemus-v-uchastaka-ot-yablanitsa-do-paten-vazel-boaza.html", "text": "Следващата седмица започва строителството на 9,3 км от автомагистрала „Хемус“ в участъка от Ябланица до пътен възел Боаза. Това каза пред журналисти във Варна министърът на регионалното развитие и благоустройството Николай Нанков, който инспектира ремонтните дейности по пътната инфраструктура в града, предаде репортер на Радио „Фокус“ – Варна. „Надявам се другата седмица, до 22 март, да успеем да извадим строителното разрешение за западния участък – 9,3 км  от Ябланица до разклона за Тетевен, пътен възел Боаза. До два месеца ще сме готови със строителното разрешение на 16,5 км в източна посока – от Белокопитово до  пътен възел Буховци. Стартираме с тръжната процедура за 52 км до разклона на Плевен – Ловеч. Тази година реално 25 км от автомагистрала „Хемус“ ще се сторят, като и следващата година ще бъдат изградени общо близо 77 км“, заяви министър Нанков.\r\nНиколай Нанков отбеляза, че със заповед на инж. Дончо Атанасов от вчера зимното поддържане по републиканската пътна мрежа е прекратено, но службите са в готовност при евентуално ново влошаване навремето. Министър Нанков посочи, че има спестени средства от зимно поддържане на пътищата, като окончателната сума ще бъде ясна след няколко дни. Тя ще бъде използвана за рехабилитация на няколко пътни участъка.\r\nМарияна ВАЛЕНТИНОВА", "date": "2018.03.16", "title": "Министър Николай Нанков: Започва строителството на 9,3 км от автомагистрала „Хемус“ в участъка от Ябланица до пътен възел Боаза"}
{"url": "http://www.focus-news.net/news/2018/03/16/2500261/ministar-nikolay-nankov-izdade-razreshenie-za-stroezh-na-am-hemus-mezhdu-yablanitsa-i-pv-boaza-uchastakat-ot-km-78500-do-km-87800-e-s-dalzhina-ot-blizo-9-km.html", "text": "Министърът на регионалното развитие и благоустройството Николай Нанков издаде разрешение за строеж на АМ „Хемус“ в отсечката от Ябланица до п.в. „Боаза“. Участъкът от км 78+500 до км 87+800 е с дължина от близо 9 км. Това съобщиха от пресцентъра на министерството.\r\nОсвен строителството на новата магистрална отсечка, се предвижда и рехабилитация на близо 400 м от директното трасе при км 78+500, където сега магистралата свършва, и строителство на етапна връзка при км 87+600 в близост до село Брестница за връзка с път I-4 Коритна - Белокопитово. Проектът включва и рехабилитация на външните водопроводи за селата Брестница и Златна Панега, които попадат в трасето на аутобана и полагане на тръбна мрежа за интелигентни транспортни системи по протежение на новия участък. Ще се извърши и реконструкция на далекопровод. \r\nИздаденото от министър Нанков разрешение за строеж предвижда при необходимост от допълнително изместване на съществуващи, законно изградени и заварени по смисъла на ЗУТ мрежи и съоръжения на техническата инфраструктура, засегнати от строителството на обекта, да се представят за одобряване инвестиционни проекти по реда на ЗУТ, допустими по действащия подробен устройствен план и наличие на съгласуване със заинтересованите експлоатационни дружества. При установяване на свлачищни процеси по трасето на обекта, следва да се уведоми МРРБ с оглед тяхното регистриране и мониторинг, както и спазване на изискванията на чл.96 от ЗУТ. Строително-монтажните работи в санитарно-охранителните зони ще започнат след съгласуване с Басейнова дирекция „Дунавски район“ . \r\nРазрешението за строеж разпорежда предварително изпълнение на основание чл. 60, ал. 1 от Административнопроцесуалния кодекс за защита на особено важни държавни и обществени интереси, тъй като обектът е първа категория. Автомагистрала “Хемус” е национален обект и обект с национално значение и е едно от основните трасета на републиканската пътна мрежа. Като пътна артерия тя има голямо значение за интегрирането на националната транспортна инфраструктура в европейската транспортна система и изграждането й е не само национален приоритет. Проучвания показват, че трафика по използвания към момента път Е-772 е голям и са налице чести пътно-транспортни произшествия. Това от своя страна носи риск за здравето и живота на хората. Ето защо създаването на модерна транспортна инфраструктура, чрез която ще се подобри стандарта на транспортно обслужване на международния и вътрешен трафик, както и ще се повиши безопасността и сигурността на движението е национален приоритет. Строителството на автомагистрала „Хемус“ ще допринесе за осигуряване модерни експлоатационни условия, ще подобри функционирането и стандарта на транспортно обслужване на международния и вътрешен трафик и ще подобри безопасността и сигурността на движението. \r\nДоговорът за строителството на магистралната отсечка с Консорциум „ХВП Ябланица“ бе подписан през м. юли 2017 г. Срокът за строителство е 910 дни, като от тях 180 дни са предвидени за проектиране, а 730 дни са за изграждане на обекта. При реализацията на проекта ще бъдат изградени 5 селскостопански подлеза, 2 селскостопански надлеза, както и подлез при общинския път от Брестница към пещерата „Съева дупка“. Автомагистралната отсечка ще бъде с по две ленти за движение в посока по 4 м, две ленти за спиране по 3 м, средна разделителна ивица - 2 м, водещи ивици и банкети.", "date": "2018.03.16", "title": "Министър Николай Нанков издаде разрешение за строеж на АМ „Хемус“ между Ябланица и п.в. „Боаза“, участъкът от км 78+500 до км 87+800 е с дължина от близо 9 км"}
{"url": "http://www.focus-news.net/news/2018/03/16/2500270/tsvetan-tsvetanov-i-klod-moraes-shte-otkriyat-sreshtata-na-savmestnata-grupa-za-parlamentaren-kontrol-na-evropol.html", "text": "Председателят на Комисията по вътрешна сигурност и обществен ред Цветан Цветанов и председателят на Комисията по граждански свободи, правосъдие и вътрешни работи в Европейския парламент Клод Мораес ще открият на 19 март 2018 г. Срещата на Съвместната група за парламентарен контрол (СГПК) на Европол. Двамата ще бъдат съпредседатели на четвъртото събитие от Парламентарното измерение на Българското председателство на Съвета на ЕС, което ще започне в 8.30 часа в зала 3 на НДК. Това съобщиха от пресцентъра на Народното събрание. Съвместната група за парламентарен контрол (СГПК) е единствена по рода си форма за надзор над функционирането на Европол от страна на Европейския парламент, съвместно с националните парламенти. Това е втората среща на групата след нейното учредяване. Домакин на форума е Комисията по вътрешна сигурност и обществен ред. \r\nВъв форума ще участват комисарят по цифрова икономика и цифрово общество Мария Габриел, комисарят за Съюз за сигурност Джулиан Кинг, изпълнителният директор на Европол Роб Уейнрайт, председателят на Управителния съвет на Европол Прит Паркна и др. \r\nВ 13.00 часа е предвидена пресконфренция на Цветан Цветанов, Мария Габриел, Клод Мораес, Джулиан Кинг и Роб Уейнрайт в зала 6 на НДК. \r\nМинало и бъдещо сътрудничество със страните от Западните Балкани е темата на презентациите на Олдрих Мартину, заместник-изпълнителен директор на Европол и на Владимир Ребич, генерален директор на полицията в Министерство на вътрешните работи на Република Сърбия. \r\nУчастниците ще обсъдят Проекта на многогодишното програмиране на Европол 2019 – 2021 с Роб Уейнрайт, изпълнителен директор на Европол. Прит Паркна, председател на Управителния съвет на Европол, ще предостави актуална информация за работата на Управителния съвет на Европол със специален фокус върху Стратегията за външно действие на Европол 2017-2020. \r\nКомисарят по цифрова икономика и цифрово общество Мария Габриел ще говори на тема „Противодействието на незаконното съдържание онлайн и оптимизиране на киберсигурността: Центърът за борба с киберпрестъпленията на Европол и Звеното на ЕС за сигнализиране за незаконно съдържание в интернет“. \r\nЗа приноса на Европол към борбата с тероризма и превенцията на организараната престъпност ще говорят комисарят за Съюз на сигурност Джулиан Кинг и изпълнителният директор на Европол Роб Уейнрайт.", "date": "2018.03.16", "title": "Цветан Цветанов и Клод Мораес  ще открият срещата на Съвместната група за парламентарен контрол на Европол"}
{"url": "http://www.focus-news.net/news/2018/03/16/2500271/pazardzhik-vav-velingrad-se-otbelyazvat-96-godini-ot-rozhdenieto-na-vela-peeva.html", "text": "Във Велинград се отбелязват 96 години от рождението на Вела Пеева, съобщи за Радио „Фокус“ – Пазарджик Бояна Кирилова, експерт в Общината. По традиция от читалището в родния ѝ квартал днес ще тръгне шествие предвождано от Парадния духов оркестър с мажоретен състав „Димитър Мечев“ и официалните лица, които ще вземат участие в церемонията. В 17.00 часа ще тръгне  Парад дефиле на Представителен духов оркестър с мажоретен състав  ,,Димитър Мечев” и официални гости от НЧ ,,Васил Левски – 1904”. В 17.30 ч. Ще се извърши Тържествен ритуал по поднасяне на цветя и венци с участието на Почетен караул от РК ,,Родопчани”-НС ,,Традиция” и мажоретен състав,, Димитър Мечев”. Възпоменателно слово ще бъде произнесено от кмет на Община Велинград  д-р Костадин Коев и председателя на НЧ ,,Васил Левски-1904”  Никола Делиев.В 17.30 ч ще започне  Възпоменателен концерт в памет на Величка Пеева – Вела ,,Орлицата на Арапчал ” в читалището в курорта.\r\nАлбена ЖИЛЕКОВА", "date": "2018.03.16", "title": "Пазарджик: Във Велинград се отбелязват 96 години от рождението на Вела Пеева"}
{"url": "http://www.focus-news.net/news/2018/03/16/2500268/kyustendil-priklyuchva-srokat-za-podavane-na-zayavleniya-za-subsidirane-na-sportni-klubove-i-organizatsii-v-obshtinata.html", "text": "Приключва срокът за подаване на заявления за субсидиране на спортни клубове и организации в Община Кюстендил. Това каза пред Радио „Фокус” – Кюстендил Стоян Стоянов, експерт „Младежки дейности” към Община Кюстендил. По думите му 16 март е крайният срок за подаване на необходимите документи. Спортните клубове, които кандидатстват за финансово подпомагане от Община Кюстендил, трябва да отговарят на няколко условия. Те трябва да са регистрирани като юридически лица с нестопанска цел за осъществяване на обществено полезна дейност на територията на общината и да са вписани в Националния регистър на спортните организации. Освен това трябва да бъдат членове на лицензирана спортна организация, да имат утвърден годишен план за спортно развитие, както и да водят активен учебно-тренировъчен процес и да участват в състезания, включени от съответната спортна федерация в държавния спортен календар и в общинския спортен календар. Останалите изисквания са описани подробно в утвърдените от кмета на Община Кюстендил правила.\r\nВенцеслав ИЛЧЕВ", "date": "2018.03.16", "title": "Кюстендил: Приключва срокът за подаване на заявления за субсидиране на спортни клубове и организации в Общината"}
{"url": "http://www.focus-news.net/news/2018/03/16/2500269/yambol-22-godishna-zhena-e-postradala-pri-sbivane-v-tsentara-na-selo-kozarevo.html", "text": "На 15 март, около 11:40 ч. от тел. 112, в оперативна дежурна част на ОДМВР – Ямбол е постъпило съобщение за възникнал скандал прераснал в побой в центъра на село Козарево. Това съобщиха от ОДМВР-Ямбол. На място полицейски служители установяват, че роднини - три жени и един мъж влезли в спор, прераснал в сбиване, при което е пострадала 22-годишна жена. Тя е прегледана от екип на ЦСМП – Ямбол  и освободена за домашно лечение. От проведените незабавни издирвателни мероприятия са установени останалите участниците в инцидента. За срок до 24 часа е задържан 20-годишен местен жител. Работата по случая продължава.", "date": "2018.03.16", "title": "Ямбол: 22-годишна жена е пострадала при сбиване в центъра на село Козарево"}
{"url": "http://www.focus-news.net/news/2018/03/16/2500274/kmetat-na-bansko-georgi-ikonomov-vze-uchastie-v-savmestno-zasedanie-na-postoyannite-komisii-kam-nsorb-v-lovech.html", "text": "Кметът на Община Банско взе участие в съвместното заседание на всички pостоянни комисии, създадени към Националното сдружение на общините в Рупублика България (НСОРБ). Това съобщиха от пресцентъра на Община Банско. На двудневния форум, провел се в град Ловеч, бяха обсъждани актуални промени в нормативната база, свързани с настоящите изисквания и проблеми на общините. Проект на нов закон за ВиК отрасъла, законови промени относно класификацията на язовирите, какви са новите моменти в приетия Закон за концесиите, Законопроект за гробищата и гробищните паркове, бяха част от коментираните теми.\r\n„Освен че коментирахме тези законови промени, преди дни колегите кметове проведоха среща с председателя на Народното събрание, г-ца Цвета Караянчева, когато внесоха нашите предложения за изменения в Закона за местното самоуправление и местна администрация, касаещи две основни линии, важни за по-голяма защита на човешкия живот и имущество:\r\nПървата е даване на по-големи правомощия на общините по организацията на движението по пътищата. Предложението включва  обучаването от МВР на общински служители, които да изпълняват контрол на движението по пътищата в униформено облекло и отличителни знаци на съответната община, утвърдени и осигурени от кмета на общината. Второто предложение за законово изменение е в посока на даване на по-големи правомощия на местната власт за създаването на собствени структури, чрез които да се изпълняват дейностите по опазване на реда, охрана на собствеността, контрол по спазването на нормативната уредба. В общия случай това са инспекторати, звена по опазване на реда, по охрана на собствеността” коментира участието си във форума Икономов.\r\nПрез изминалите дни той взе участие също в редовното заседание на Регионалния съвет за развитие на Югозападния район. Под председателството на областния управител на Софийска област – Николай Пехливанов, в дневния ред залегнаха темите за сигурността, механизмите за борба с организираната престъпност, както и новите предложения за териториално разделение на България и нови подходи по отношение на регионалното развитие.", "date": "2018.03.16", "title": "Кметът на Банско Георги Икономов взе участие в съвместно заседание на постоянните комисии към НСОРБ в Ловеч"}
{"url": "http://www.focus-news.net/news/2018/03/16/2500272/afp-protestirashti-sreshtu-okupatsiyata-na-afrin-okupiraha-germanskoto-konsulstvo-na-ostrov-krit.html", "text": "Германското консулство на гръцкия средиземноморски остров Крит е било окупирано за кратко в петък от протестиращи срещу турската офанзива в сирийския северозападен район Африн, предава AFP.\r\n„Група лица влязоха в консулството, свалиха рамките от стените и издигнаха знамена. След това напуснаха“, заяви говорител на полицията.\r\nОт балкона на консулството в Ираклион е спуснато знаме, на което пише: „Отпорът е начин на живот, солидарност с Африн“.\r\nЗасега няма повече достъпна информация за инцидента.\r\nПревод и редакция:", "date": "2018.03.16", "title": "AFP: Протестиращи срещу окупацията на Африн окупираха германското консулство на остров Крит"}
{"url": "http://www.focus-news.net/news/2018/03/16/2500267/simona-mitova-obshtina-blagoevgrad-do-10-april-se-podavat-zayavleniya-za-priem-v-detskite-gradini.html", "text": "До 10 април се подават заявления за прием в детските градини. Това каза за Радио „Фокус“-Пирин Симона Митова, отдел „Образование“ в Община Благоевград. „Подаването на заявления се извършва в съответното учебно заведение. За учебната 2018/2019 година критериите за прием остават непроменени“, каза Митова. По думите й той се извършва посредством точкова система, която се формира чрез два вида критерии – общи и социални. \r\n„Общите критерии са за деца на родители, живеещи в района на детското заведение, такива, които имат брат или сестра, вече приети, деца на родители, които са редовни студенти, на служители в детската градина. Те се отнасят и за деца, на които местоработата на родителя или настойника е в района на детското заведение. Социалните критерии обхващат и деца в неравностойно положение, от приемно семейство, без родителски грижи, както и деца от многодетно семейство. Децата със специални образователни потребности се приемат с предимство“, каза Митова. По думите й и тази година, както предходните, има достатъчно свободни места в детските градини, благодарение на приоритетите и политиката, следвани от кмета д-р Атанас Камбитов и неговия екип.\r\nСимона Митова посочи също, че са подсигурени места за абсолютно всички деца и няма да останат деца извън детските градини - и тази година, както предходните, не се очаква да има проблем с броя на местата в детските градини. Тя уточни, че това се случва благодарение на приоритетите и политиката, следвани от кмета д-р Атанас Камбитов и неговия екип. „Детайлна информация за критериите, сроковете, подбора и документите е публикувана на сайта на община Благоевград в раздел „Детски градини и ясли“, заяви Митова. \r\n„Със заповед на кмета д-р Атанас Камбитов план-приемът, който е утвърден за всички детски градини през учебната 2018- 2019 година е 24 първи групи или приблизителен брой очакваме около 600 деца да постъпят в детските градини. По думите й при подаване на заявление родителите ще получат входящ номер, който при недостиг на точки ще се отрази и в самото класиране.\r\nЛора КАЛЧЕВА", "date": "2018.03.16", "title": "Симона Митова, Община Благоевград: До 10 април се подават заявления за прием в детските градини"}
{"url": "http://www.focus-news.net/news/2018/03/16/2500278/aktsenti-v-predavaneto-zaedno-v-plovdiv-po-radio-fokus-plovdiv.html", "text": "В предаването „Заедно в Пловдив” на Радио „Фокус”-Пловдив днес ще разберем повече за новата регулация в кв. „Капана” в Пловдив, която ще позволи да се изкарат барове на открито. За идеята на общинското ръководство да има повече маси и барове на открито в емблематичния квартал в Пловдив ще чуем кмета Иван Тотев.\r\nОбщина Пловдив обновява четири галерии през 2018 година. Продължава работата на Община Пловдив по реализацията на проекта за галерията на улица „Гладстон“ 32, предвижда се и цялостен основен ремонт на Градската художествена галерия на улица „Съборна“ 2. Повече за всичко това ще разберем от зам.-кмета Александър Държиков.\r\nЗапочна пролетното миене на улиците в Пловдив, в което ще се включат 15 автомобила на ОП „Чистота“. Повече за организацията на миенето през деня и нощта ще ни каже Иван Стоянов, директор на общинското предприятие.\r\nИ през 2019 година ще има отворена покана към читалищата за реализиране на иновативни проекти на Фондация „Пловдив 2019“.  Идеята е провокирана от изключително добрите резултати, постигнати при вече изтеклата отворена покана към читалищата от целия Южен Централен регион. Ще чуем повече за това от Светлана Куюмджиева, артистичен директор на Фондацията.\r\nПредаването „Заедно в Пловдив“ се излъчва всеки петък, от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.03.16", "title": "Акценти в предаването „Заедно в Пловдив“ по Радио „Фокус”-Пловдив"}
{"url": "http://www.focus-news.net/news/2018/03/16/2500277/pazardzhik-zatrudneno-poradi-vik-avariya-e-obsluzhvaneto-na-grazhdanite-v-sgradata-na-obshtinska-administratsiya-v-peshtera.html", "text": "Поради възникнала авария на ВиК съоръженията в сградата на Общинска администрация в Пещера днес ще има затруднения при обслужването на гражданите от 13.30 до 17.30 часа, съобщиха от Община Пещера. Дежурни служители ще приемат граждани, както следва: За Общинския център за услуги и информация на гражданите – до 16.00 часа, за Служба „ГРАО“ – до 16.00 часа, за Отдел „Местни данъци и такси“ – до 16.00 часа.", "date": "2018.03.16", "title": "Пазарджик: Затруднено поради ВиК авария е обслужването на гражданите в сградата на Общинска администрация в Пещера"}
{"url": "http://www.focus-news.net/news/2018/03/16/2500276/dobrich-delata-svarzani-s-prestapleniya-kato-pritezhavane-i-razprostranenie-na-narkotitsi-sa-nay-mnogobroyni-prez-minalata-godina-v-nakazatelnoto-otdelenie-na-okrazhniya-sad.html", "text": "Делата, свързани с престъпления като притежаване и разпространение на наркотици, са най-многобройни през миналата година в Наказателното отделение на Окръжния съд в Добрич. Това бе отчетено на пресконференция от ръководителят на отделението и зам.-председател на съда Петър Монев, предаде кореспондентът на Радио „Фокус” – Варна. През отчетната година в Окръжен съд - Добрич са постъпили 448 наказателни дела, които са по-малко в сравнение с 2016 г., но повече от 2015 година. Анализът на данните показва, че намалялото постъпление спрямо предходната година е резултат преди всичко на по-малкия брой частни първоинстанционни производства, образувани по искания на органите на досъдебното производство за разпит пред съдия и претърсване и изземване, които са с 80 по-малко в сравнение с предходната година. \r\nПрез 2017 г. са образувани 51 първоинстанционни наказателни производства от общ характер. 18 от тях са за престъпления, свързани с притежание и разпространение на наркотици, и 6 за причиняване на смърт при управление на МПС, което е показателно за протичащите в обществото процеси. Десет са първоинстанционните дела за престъпления против финансовата, данъчната и осигурителната системи, като е отчетен значителен ръст спрямо предходната година, когато в съда е имало само едно дело от този вид и увеличение с 3 дела спрямо 2015 година. В тази категория попадат делата за пране на пари, за използване на чужди платежни инструменти, за пласиране на подправени парични знаци и укриване на данъчни и осигурителни задължения. Девет са постъпилите първоинстанционни дела за престъпления против стопанството, 4 за престъпления против дейността на държавни органи, обществени организации и лица, изпълняващи публични функции. Две от образуваните наказателните производства са за престъпления против личността - опит за убийство. Няма нито едно постъпило дело за престъпления против собствеността. \r\nЗа сравнение в предходните две години по тези престъпни състави са били образувани съответно 8 и 6 дела. 12 са производствата, образувани по Закона за екстрадицията и европейската заповед за арест. През отчетната година са издадени 17 разрешения за прилагане на специални разузнавателни средства и са постановени също толкова откази, като един от тях е бил частичен. В резултат на използването на специални разузнавателни средства е внесено само едно веществено доказателствено средство, за разлика от предходната година, когато са били четири. Статистическите данни показват, че през всяка следваща година броят на разрешенията за използване на СРС-та намалява. През отчетния период разглеждането на наказателните дела се е осъществявало своевременно и без необосновано забавяне. Само 3 са наказателните дела, чието разглеждане е продължило повече от година, но причините за това за обективни. Две от тях са с изключителна фактическа и правна сложност, множество свидетели и вещи лица, а подсъдимият и свидетели по третото дело се издирват в чужбина. През годината са осъдени общо 47 души. 38 от тях са получили наказание „лишаване от свобода“ за срок до 3 години, като за 32-ма то е било условно, а за останалите 6 - ефективно. Шест са присъдите, с които е определено наказание от 3 до 10 години затвор. Постановена е една 10-годишна ефективна присъда. Двама души са наказани с пробация и глоба. Не са постановявани оправдателни присъди. Сред осъдените през годината няма непълнолетни. \r\nЖулиета НИКОЛОВА", "date": "2018.03.16", "title": "Добрич: Делата, свързани с престъпления като притежаване и разпространение на наркотици, са най-многобройни през миналата година в Наказателното отделение на Окръжния съд"}
{"url": "http://www.focus-news.net/news/2018/03/16/2500275/10-sa-podadenite-zayavleniya-za-uchastie-v-protsedurata-za-proizvodstvo-i-dostavka-na-trabi-za-nuzhdite-na-gazovata-vrazka-gartsiya-balgariya.html", "text": "10 са подадените заявления за участие в процедурата за производство и доставка на тръби за нуждите на газовата връзка Гърция  - България. Това стана ясно преди публичното заседание, на което ще бъдат отворени подадените заявления за участие в ограничената процедура за „Производство и доставка на тръби за нуждите на междусистемната газова връзка Гърция-България“, предаде репортер на Агенция „Фокус“.  Най-много са заявленията от Турция. Те са три на брой. От Индия са постъпили две заявления, от Русия – две, от България, Гърция и Германия - по едно заявление. До 20 април трябва да се изберат пет кандидати, които отговарят на критериите за подбор, които до юни да подготвят офертите си, за да може да има избор на изпълнител в рамките на месец юни. \r\nДеница КИТАНОВА", "date": "2018.03.16", "title": "10 са подадените заявления за участие в процедурата за производство и доставка на тръби за нуждите на газовата връзка Гърция  - България"}
{"url": "http://www.focus-news.net/news/2018/03/16/2500281/plovdiv-41-godishna-zhena-e-postradala-pri-pozhar-v-kashta-v-grad-sopot.html", "text": "41-годишна жена е пострадала при пожар в къща в град Сопот. Това съобщи за Радио „Фокус“ – Пловдив инсп. Цвятко Дешев, говорител на Регионална дирекция „Пожарна безопасност и защита на населението“. Сигналът за възникнал пожар на втория етаж на къща на ул. „Стара планина“ в Сопот е подаден в 09.44 часа тази сутрин. Пламъците са се разразили в стаята на жената. Местопроизшествието е посетено от два противопожарни автомобила. Вследствие на пожара, жената е получила изгаряния, но няма информация колко тежко е състоянието ѝ. Пламъците са унищожили 60 квадратни метра покривна конструкция и домакинско имущество, но като цяло къщата е спасена. Причините за пожара са в процес на установяване.\r\nТони МИХАЙЛОВ", "date": "2018.03.16", "title": "Пловдив: 41-годишна жена е пострадала при пожар в къща в град Сопот"}
{"url": "http://www.focus-news.net/news/2018/03/16/2500280/ministar-temenuzhka-petkova-realizatsiyata-na-interkonektora-s-gartsiya-e-edin-ot-prioritetite-v-nashata-upravlenska-programa.html", "text": "Реализацията на интерконектора Гърция – България е един от приоритетите в нашата управленска програма. Това каза министърът на енергетиката Теменужка Петкова по време на публичното заседание, на която бяха отворени подадените заявления за участие в ограничената процедура за „Производство и доставка на тръби за нуждите на междусистемната газова връзка Гърция-България“, предаде репортер на Агенция „Фокус“. „Приближаваме се към това да реализираме този свой приоритет. Днес ставаме свидетели как един от приоритетите се превръща от нещо записано на книга, в реалност. Радвам се, че има толкова много кандидати в тази обществена поръчка. Разбрахме, че те са 10 на брой от различни части на света, което означава, че самата процедура отговаря на всички критерии на прозрачност“, каза министърът и изрази радостта си, че се е стигнало до този етап. \r\n„Продължаваме да вървим напред със същите темпове“, каза още Петкова.\r\nДеница КИТАНОВА", "date": "2018.03.16", "title": "Министър Теменужка Петкова: Реализацията на интерконектора с Гърция е един от приоритетите в нашата управленска програма"}
{"url": "http://www.focus-news.net/news/2018/03/16/2500284/aviobaza-graf-ignatievo-otbelyaza-67-godini-ot-svoeto-sazdavane.html", "text": "Авиобаза Граф Игнатиево отбеляза 67 години от своето създаване, съобщиха за Радио „Фокус”-Пловдив от авиобазата. На 17 март 2018 г. се навършват 67 години от формирането на 19-ти изтребителен авиационен полк, чийто наследник е авиобаза Граф Игнатиево. По този повод днес в района на базата се състоя тържествено честване.\r\nГости на събитието бяха командирът на Военновъздушните сили (ВВС) генерал-майор Цанко Стойков, командири на военни формирования от BBC и видовете въоръжени сили, военнослужещи от резерва и ветерани.\r\nВ своето обръщение към личния състав на базата, командирът бригаден генерал Иван Лалов припомни, че „В 105- годишната история на военната ни авиация, поколения български държавници и авиационни командири са отстоявали съществуването на силни Военновъздушни сили – сигурен стожер на родното небе, непоколебимо са изграждали и отделяли необходимите ресурси за нейното развитие и усъвършенстване. Като техни наследници, на нас се пада тежката отговорност да бъдем радетели и пазители на дълголетните традиции в изтребителната авиация на България! Днес, ние сме призваните да работим и отстояваме своята конституционна мисия – охрана на въздушния суверенитет на Република България! И съм убеден, че докато не изпускаме от поглед тази важна цел, значи сме на верния път, имаме ясна посока и както всички ние – военнослужещите, така и всички ръководни и властимащи нива над нас, следва в единодействие да отстояваме нейната реализация в името на общонационалните ни интереси. Благодаря Ви за това, което избирате всеки ден –  да сте част от бойната авиация на България!“.\r\nКомандирът на Военновъздушните сили генерал-майор Цанко Стойков поздрави личния състав и ветераните. Той благодари за всеотдайния труд, усърдие и вложените сили за изпълнение на поставените задачи. „Всички Вие сте гордостта на българската военна авиация – с Вашия професионализъм, висока отговорност, организираност, амбиция за полети и стремежа за усвояване на нови способности“ – подчерта генерал-майор Стойков.\r\nНаградени бяха военнослужещи и граждански лица за проявен професионализъм и постигнати високи резултати в ежедневната дейност.\r\nОт името на личния състав на базата беше връчено дарение за Звеното по детска клинична хематология и онкология към Клиниката по педиатрия и генетични болести, УМБАЛ „Св. Георги“ – гр. Пловдив. Със средствата беше закупена апаратура, консумативи за нея и педиатрични индивидуални комплекти. Доктор Ангелина Стоянова-Делева прие дарението и благодари на участвалите в кампанията като подчерта важността и необходимостта на дарената апаратура за малките пациенти. „Ежедневно Вие изпълнявате своя воински дълг, но чрез този хуманен жест, днес Вие изпълнихте и човешкия дълг да помогнете за спасяването на живота на много деца. Продължавайте така – България няма да загине, докато има такива добри хора!“, каза доктор Делева.\r\nПо-късно през деня се проведе футболна среща за Купата на командира. За доброто настроение на присъстващите се погрижи Представителния духов оркестър на ВВС.", "date": "2018.03.16", "title": "Авиобаза Граф Игнатиево отбеляза 67 години от своето създаване"}
{"url": "http://www.focus-news.net/news/2018/03/16/2500282/razgrad-prokuraturata-obzhalva-nakazanie-na-vazpitatel-ot-internat-v-grad-zavet-vzel-s-izmama-ot-14-godishen-svoy-vazpitanik-pechalba-ot-lotarien-bilet.html", "text": "Прокуратурата обжалва наказание на възпитател от интернат в град Завет, взел с измама от 14-годишен свой възпитаник печалба от лотариен билет. Това съобщиха от пресцентъра на Апелативна прокуратура-Варна. Районната прокуратура ще внесе протест срещу размера на наказанието, наложено с присъда на Районния съд в Кубрат на възпитателя от училището-интернат в град Завет Ергин Х. 44-годишният мъж е бил предаден на съд с обвинителен акт на прокуратурата в Кубрат за възбуждане и поддържане в заблуждение на свой възпитаник да му предаде печеливш лотариен билет на стойност 100 000 лева или 1 кг злато, с което причинил на 14-годишния възпитаник на интерната имотна вреда. Измамата по член 211, във връзка с член 209, ал. 1 от НК била в особено големи размери и представлява особено тежък случай. \r\nВчера в късния следобед състав на Районния съд в Кубрат признал за виновен по повдигнатото обвинение подсъдимия възпитател, като му наложил наказание 2 години лишаване от свобода, чието изтърпяване отложил с 3-годишен изпитателен срок. Размерът на наказанието според прокуратурата бил определен, след като съдът приел, че са налице многобройни смекчаващи обстоятелства. \r\nИзмамата в особено големи размери, представляваща особено тежък случай, е извършена от възпитателя Ергин Х. на 17 септември 2015 г. Тогава пострадалият Иван си купил три лотарийни билета. Нито един не печелил и момчето, тогава на 14 години, се върнало в магазина, за да опита отново късмета си. След като изтрил билетчето, Иван видял, че печели 100 000 лева или 1 кг злато. \r\nМомчето се похвалило на възпитателя си. Той поискал да вземе печелившия талон, за да го съхранява. Намеренията на възпитателя обаче били да се възползва от чуждата печалба. За целта дори обяснил, че той е пратил Иван да му купи лотариен билет, като му дал пари за това. Месец по-късно Ергин представил печелившия билет и получил печалбата от 100 000 лева. Клипът с печелившия участник бил излъчен по телевизията и така Иван разбрал, че е измамен.  Момчето се разстроило и след намесата на директора на интерната клипът бил спрян. \r\nПредстои делото по протеста на Районната прокуратура в Кубрат да бъде насрочено за разглеждане в Разградския окръжен съд.", "date": "2018.03.16", "title": "Разград: Прокуратурата обжалва наказание на възпитател от интернат в град Завет, взел с измама от 14-годишен свой възпитаник печалба от лотариен билет"}
{"url": "http://www.focus-news.net/news/2018/03/16/2500285/blizo-6-kg-marihuana-i-sintetichen-narkotik-sa-izzeli-politsai-v-pleven.html", "text": "Към 6 кг марихуана и синтетичен наркотик иззеха полицаи от областната дирекция в Плевен, съобщиха от пресцентъра на МВР. Около 9 часа на 15 март, в къщата на 77-годишен в с. Гривица, служители на Първо РУ-Плевен попаднали на помещение, пригодено за отглеждане на растения от рода на конопа. Установени са 17 саксии със засадени растения, високи към 100-170 см, два полуизсушени стръка, както и три лампи, контактори и инсталация за захранване. При последвалите процесуално следствени действия в имот, обитаван от 25-годишен, е намерен ел. кабел с обща дължина около 76 метра, с който е осигурявано електрозахранването на инсталацията за отглеждане на коноп. 25-годишният е задържан за срок до 24 часа. Иззетото количество зелена тревиста маса е с тегло около 6 кг. По случая е образувано досъдебно производство за престъпление по чл.354А, ал.3 от НК под наблюдението на районната прокуратура в Плевен.", "date": "2018.03.16", "title": "Близо 6 кг марихуана и синтетичен наркотик са иззели полицаи в Плевен"}
{"url": "http://www.focus-news.net/news/2018/03/16/2500283/ria-novosti-savetat-na-es-e-publikuval-reshenie-za-nalagane-na-sanktsii-sreshtu-siriya-koeto-tryabva-da-bade-vzeto-na-19-mart.html", "text": "Съветът на Европейския съюз е публикувал преждевременно на своята официална страница решение за въвеждане на нови санкции против Сирия, съобщи официалният представител на Министерството на отбраната на Русия генерал-майор Игор Конашенов, цитиран от РИА Новости.\r\nКакто заяви Конашенков, предварително на сайта на Съвета на ЕС се е появило съобщение „за въвеждане на нови санкции срещу Сирия за химически атаки против мирното население“, като то е било датирано не от 15-и, а от 19 март, когато в Брюксел трябва да се проведе среща на министрите на външните работи от страните-членки на ЕС.\r\nСъгласно документа, санкциите се налагат на четирима души за „участие в създаването на химическо оръжие и неговото използване срещу мирното население“.\r\n„Това съобщение на сътрудниците на пресслужбата на Съвета на ЕС, с голямо смущение, разбира се, беше свалено. Не се разбира само, как сега ще гласуват министрите на външните работи на ЕС в хода на срещата на 19 март?“ – отбеляза Конашенков.\r\nПреди това редица западни медии съобщиха, че сирийската войска „е използвала химическо оръжие“ в град Хамурия в Източна Гута и са представили свидетелства за голям брой пострадали от „задушаване“.\r\n„По стечение на обстоятелствата в този момент, със съдействието на Центъра за примиряване на враждуващите страни в Сирия, започна извеждането на мирните граждани от Хамурия, в хода на което през хуманитарния коридор излязоха повече от 11 500 сирийци. Работещите в Хамурия представители на руските, западните и арабските медии питаха всички излизащи: имало ли е сутринта атака с химически оръжия? Нужно ли е да казвам, че не се намери и един жител на Хамурия, който да е чувал нещо за това“, заяви руският военен.\r\nТой подчерта, че „не е имало никакво използване на химическо оръжие в Източна Гута“.\r\nПревод и редакция:", "date": "2018.03.16", "title": "РИА Новости: Съветът на ЕС е публикувал решение за налагане на санкции срещу Сирия, което трябва да бъде взето на 19 март"}
{"url": "http://www.focus-news.net/news/2018/03/16/2500288/sofiya-politsai-zadarzhaha-25-godishen-mazh-ograbil-sluzhitelka-v-dentalen-tsentar.html", "text": "Полицаи задържаха 25-годишен мъж, ограбил служителка в дентален център, съобщиха от пресцентъра на МВР. Действията по разследване на престъплението започнали на 6 февруари, когато служителка на дентален център на ул. „Гурко“ съобщила в Първо РУ, че непознат мъж влязъл в служебно помещение, нанесъл й удар по рамото и отнел портмоне с пари. В резултат на предприетите оперативно- издирвателни действия в рамките на образуваното досъдебно производство бил установен и задържан извършителят - И.М./25г./, от София, криминално проявен и осъждан за подобни престъпления. След доклад на събраните материали в Софийска районна прокуратура, И.М. е привлечен като обвиняем  по чл. 198 от НК и му е наложена мярка за неотклонение „задържане под стража“ за срок до 72 часа.", "date": "2018.03.16", "title": "София: Полицаи задържаха 25-годишен мъж, ограбил служителка в дентален център"}
{"url": "http://www.focus-news.net/news/2018/03/16/2500286/rumyana-stanoeva-obshtina-blagoevgrad-za-peta-poredna-godina-shte-se-provede-futbolen-turnir-v-grada.html", "text": "За пета поредна година ще се проведе футболен турнир в Благоевград. Това каза за Радио „Фокус“-Пирин Румяна Станоева, експерт в направление „Младежки дейности, спорт и туризъм“ в Община Благоевград. „Турнирът по футбол ще се проведе в Благоевград. Инициативата стартира на 17 март от 09:00 часа в „Арена парк“. Той се провежда за пета година в областния център. Той се организира съвместно от Община Благоевград и с подкрепата на ММС, МОН“, каза Станоева. По думите й във футболното състезание участват ученици между 12 и 14 години.“ В спортната надпревара са включени всички отбори-победители от училищата в Благоевградска област. В Благоевград ще бъде поставено и началото на II етап от състезанието, а именно Зоналните игри. Те се провеждат в няколко области в страната, като продължават от месец март до месец юни 2018 година. Градовете, в които се провеждат зоналните игри са Благоевград, Бургас, Варна, Стара Загора, Велико Търново, Русе, Пловдив, Враца, Кърджали и София“, каза Станоева.\r\nЛора КАЛЧЕВА", "date": "2018.03.16", "title": "Румяна Станоева, Община Благоевград: За пета поредна година ще се проведе футболен турнир в града"}
{"url": "http://www.focus-news.net/news/2018/03/16/2500279/simona-mitova-obshtina-blagoevgrad-za-uchebnata-20182019-godina-kriteriite-za-priem-v-detskite-gradini-ostavat-nepromeneni.html", "text": "За учебната 2018/2019 година критериите за прием в детските градини остават непроменени. Това каза за Радио „Фокус“-Пирин Симона Митева, отдел „Образование“ в Община Благоевград. „Както всяка година приемът се извършва по документи в съответното детско заведение. Документите се приемат от директора или от упълномощено от него лице“, каза Митова. По думите й  документите могат да бъдат изтеглени и от сайтът на Община Благоевград. „Има ги налични и във всички детски градини. Критериите, по които ще бъдат приети тази година децата в детските градини в Благоевград“, каза Митова. \r\nПо думите й приемът на деца в детските градини се извършва посредством точкова система, която се формира чрез два вида критерии – общи и социални. „Общите критерии са за деца на родители, живеещи в района на детското заведение, такива, които имат брат или сестра, вече приети, деца на родители, които са редовни студенти, на служители в детската градина. Те се отнасят и за деца, на които местоработата на родителя или настойника е в района на детското заведение. Социалните критерии обхващат и деца в неравностойно положение, от приемно семейство, без родителски грижи, както и деца от многодетно семейство. Децата със специални образователни потребности се приемат с предимство“, каза Митова. По думите й всички тези документи за да носят предимство трябва да са налични при подаване на заявленията.\r\nЛора КАЛЧЕВА", "date": "2018.03.16", "title": "Симона Митова, Община Благоевград:  За учебната 2018/2019 година критериите за прием в детските градини остават непроменени"}
{"url": "http://www.focus-news.net/news/2018/03/16/2500290/rumyana-stanoeva-obshtina-blagoevgrad-zabavna-programa-pod-nadslov-zimno-predizvikatelstvo-shte-se-provede-v-mestnostta-bodrost-na-17-mart.html", "text": "Забавна програма под надслов „Зимно предизвикателство“ ще се проведе в местността „Бодрост“ за поредна година. Това каза за Радио „Фокус“-Пирин Румяна Станоева, експерт в направление „Младежки дейности, спорт и туризъм“ в Община Благоевград. „Зимният празник ще бъде открит в събота от 11:00 часа в местността „Бодрост“, в ски център „Картала“.  По време на инициативата жители и гости на Благоевград ще имат възможност да станат част от разнообразни игри, забавления, състезания и много изненади“, каза Станоева. По думите й през целия ден малкият влек ще работи напълно безплатно за деца и младежи до 18 годишна възраст. \r\nЗа забавлението на малки и вече пораснали деца са се погрижили специалисти, които са подготвили много игри, състезания с шейни и сноуборд. Предвиден е и кът, в който да се изработват снежни фигури. По време на игрите има подготвена  музикална програма и водещ.“ Организаторите на зимното предизвикателство са подготвили много интересни награди за участниците в игрите.Събитието се организира съвместно с Община Благоевград, Българска асоциация „Спорт за всички” и ски център „Картала“. С тазгодишното издание на „Зимно предизвикателство“ 2018 ски център „Картала“ ще закрие зимния си сезон“, каза Станоева. По думите й целта на инициативата е да бъде популяризиран здравословния начин на живот чрез практикуване на зимни спортове и туризъм в планината. Програмата се провежда от 1994 година през февруари и март. В последните години проявата се реализира във все повече градове и зимни курорти на страната ни.\r\nЛора КАЛЧЕВА", "date": "2018.03.16", "title": "Румяна Станоева, Община Благоевград: Забавна програма под надслов „Зимно предизвикателство“ ще се проведе в местността „Бодрост“ на 17 март"}
{"url": "http://www.focus-news.net/news/2018/03/16/2500287/svetlana-kuyumdzhieva-fondatsiya-plovdiv-2019-proektat-plovdiv-evropeyska-stolitsa-na-kulturata-2019-e-v-izklyuchitelno-intenzivna-faza.html", "text": "В момента проектът „Пловдив – Европейска столица на културата 2019“ е в изключително интензивна фаза, целият екип е задъхан и едва смогва с работата. Това каза на пресконференция артистичният директор на фондацията Светлана Куюмджиева, предаде репортер на Радио „Фокус“ – Пловдив. По думите й, на 18 април предстои втори официален мониторинг на проекта, чрез който международното жури на Европейската комисия ще проследи постигнатия напредък. \r\n„Обявяваме отворени покани за реализиране на проекти почти всеки месец, защото се опитваме да компенсираме закъснението от  година, което имаме. Не можем да правим директни възлагания на проекти. Задължени сме по закон да правим отворени покани за цялата си програма. Това е причината толкова интензивно да обявяваме процедури и отворени покани, за да може да дадем възможност на максимален брой хора и проекти да се включат в тази програма. Считаме, че в момента това ни е основен приоритет“, коментира Светлана Куюмджиева. Артистичният директор на Фондация „Пловдив 2019“ подчерта, че проектът „Пловдив – Европейска столица на културата 2019“ не е малък, като всеки от местните културни оператори в Пловдив, както и в страната, е от ключово и огромно значение. „Ние не може да си позволим да губим партньори, а и не искаме това да се случва“, добави Куюмджиева.\r\nТони МИХАЙЛОВ", "date": "2018.03.16", "title": "Светлана Куюмджиева, Фондация „Пловдив 2019“: Проектът „Пловдив – Европейска столица на културата 2019“ е в изключително интензивна фаза"}
{"url": "http://www.focus-news.net/news/2018/03/16/2500291/argumentyi-i-faktyi-vapros-na-tehnika-zashto-balgariya-izbira-rusiya-a-ne-ukraynai.html", "text": "Нито българските, нито хърватските пилоти ще са много щастливи да умират с вик „Слава Украине“ заради отказ на халтурно ремонтираната техника, а София и Загреб не искат да дават милиони долари на крадливите момчета от Киев, пише руския ежеседмичник “Аргументы и Факты“, чийто материал е представен по-надолу без редакторска намеса.\r\nПояви се пореден повод за украинските политици да се заиграят с темата за „агентите на Москва“ и „предателството на Европа“. Този път за „сговор с Кремъл“ е обвинена България.\r\nПовод за подобни разговори стана решението на Комисията за защита на конкуренцията на България да отхвърли жалбата на украинската компания  „Укринмаш“, която по-рано изрази протест срещу сделката между Министерството на отбраната на България и руската група „МиГ“ за ремонта на самолетите МиГ-29 от българските Военновъздушни сили.\r\nПрез декември 2017 година българските власти се обърнаха към руската авиостроителна корпорация „МиГ“ с предложение да се сключи договор за ремонт и обслужване на 15 изтребителя МиГ-29, които са постъпили на въоръжение в българските ВВС в периода 1989-1990 година.\r\nРемонтът е бил необходим, защото количеството изправни самолети МиГ-29 е на критичния минимум, което не позволява да се обезпечи качествена подготовка на екипажа, заплашва сигурността на полетите и може да попречи на охраната на въздушните граници.\r\nСумата по договора, считано до 2022 година, е 51,45 милиона долара. Още през 2016 година България купи от Русия 10 двигателя РД-33, предназначени за ремонта на МиГ-29.\r\nПреди това, между България и компания „МиГ“ възникна конфликт. София заяви, че има намерение да направи ремонт на двигателите РД-33 в авиационните предприятия на Полша. Специалистите на „МиГ“, които по-рано са обслужвали българските самолети, заявиха, че ще бъдат принудени да се откажат от по-нататъшно сътрудничество. Причината – намеса в работата с техниката на хора, които нямат достатъчна квалификация за работа с подобни самолети, което изключва бъдеща гаранция за използването на изтребителите, както и поставя под заплаха живота на пилотите.\r\nОценявайки последствията, българите стигнаха до извода, че политическите жестове не си струват живота на пилотите и решиха да се обърнат към Русия отново.\r\nВ този момент, когато принципното решение за сключване на сделката бе прието, на хоризонта се появи Украйна. Концерна „Укроборонпром“ се обърна с жалба в българската КЗК, считайки, че българското военно ведомство нарушава принципите на свободната конкуренция.\r\nВъв военното ведомство не скриха раздразнението си, смятайки, че единствената цел на Украйна в този случай е да „замрази“ договора, а не опит да се предложи нещо по-изгодно.\r\n„Руската компания е единствената, която има съответния лиценз за производства на резервни част и имаща възможност да прави ремонти и да удължава срока на експлоатация на изтребителите МиГ-29“, заявиха тогава от българското Министерство на отбраната.\r\nВ Киев представиха случилото се като поредна „победа над Русия“, но радостта бе краткотрайна. Както стана известно, българската комисия отхвърли жалбата на украинската страна, след което сделката с „МиГ“ бе окончателно утвърдена.\r\nВ Украйна започнаха да се чудят – как така, нали България е страна от НАТО, член на ЕС, а не проявява солидарност с „жертвата на руската агресия? Още повече, че украинските специалисти също могат да поправят МиГ-29.\r\nИзглежда тук се крие и втората причина, поради която София не се върза на украинските молби. Съвсем неотдавна се разрази голям скандал в Хърватия. Както съобщават местните медии, голям контракт с Украйна за модернизацията на 7 самолета МиГ-21 и покупката на още пет такива машини е завършил плачевно.\r\nЧак осем месеца след доставянето на самолетите в Хърватия, от 12-те машини в строя са останали само три. По признание на хърватските пилоти, от изтребителите е текло масло, протекли са резервоарите за гориво, отказали са бордовите навигационни системи. Един от отказите по време на полет едва не е погубил екипажът – само благодарение на своя опит и майсторство пилотите са успели да приземят неизправния МиГ.\r\nВ хода на разследването хърватските експерти са се усъмнили, че изпратените в Украйна МиГ-ове изобщо са били ремонтирани. По всичко изглежда, че в Украйна просто са оформили документацията и леко са обновили външния вид на машините, без да пипат „пълнежа“.\r\nЩо се касае до получените от Украйна самолети, оказва се, че отначало те са купени с намаление от България, а след това са „доработени творчески“ – променили са номерата на агрегатите, съставили са фалшива документация и са ги връчили тържествено на ВВС на Хърватия.\r\nКогато историята се разчува в Украйна, специалистите от „Укроборонпром“ реагират оригинално, като обявяват историята за „фейк“.\r\nНо, наистина, признаха – новият конкурс за капитален ремонт на десет хеликоптера Ми-17Ш на Министерството на отбраната на Хърватия е спечелен от руска, а не от украинска фирма. Но и тук украинците също не забравиха да споменат за това, че хърватите, незнайно защо, не проявяват солидарност със страна „отразяваща руската агресия“.\r\nОтговорът е очевиден – нито българските, нито хърватските пилоти не изгарят от желание да умрат заради отказ на халтурно ремонтираната техника, а София и Загреб не искат да дават милиони долари на крадливите момчета от Киев.\r\nОказва се, че бизнес репутацията не се осигурява с подскоци на Майдана, а с качествена работа. Явно, за някои това е изненада.\r\nПревод и редакция:", "date": "2018.03.16", "title": "“Аргументьi и Фактьi“: Въпрос на техника. Защо България избира Русия, а не Украйна?"}
{"url": "http://www.focus-news.net/news/2018/03/16/2500295/plovdiv-predsedatelyat-na-narodnoto-sabranie-tsveta-karayancheva-shte-prisastva-na-chestvane-na-75-g-ot-sazdavaneto-na-parashutnata-druzhina-i-balgarskite-sili-za-spetsialni-operatsii.html", "text": "Председателят на Народното събрание Цвета Караянчева ще присъства в Пловдив на тържественото честване на 75-ата годишнина от сформирането на Парашутната дружина и създаването на българските Сили за специални операции. Събитието ще се състои на 19 март 2018 г. от 10.00 часа в район № 2 на 68-а бригада Специални сили, ул. „Ген. Радко Димитриев” 2. Това съобщиха от пресцентъра на Народното събрание.\r\nПредседателят на парламента ще приеме почетния строй и ще присъства на заупокойната молитва в памет на загиналите военни парашутисти. Положени ще бъдат венци и цветя на паметната плоча на загиналите военнослужещи от бригадата при изпълнението на воинския си дълг.", "date": "2018.03.16", "title": "Пловдив: Председателят на Народното събрание Цвета Караянчева ще присъства на честване на 75 г. от създаването на Парашутната дружина и българските Сили за специални операции"}
{"url": "http://www.focus-news.net/news/2018/03/16/2500296/deputatite-ot-gerb-dobrich-plamen-manushev-i-daniela-dimitrova-shte-provedat-priemni-v-obshtina-tervel-na-18-i-19-mart.html", "text": "Народните представители от ГЕРБ-Добрич Даниела Димитрова и вицеадмирал Пламен Манушев, който е и областен координатор на партията, ще проведат срещи с граждани от избирателния си район в неделя и понеделник - 18 и 19 март 2018 г. Това съобщиха от пресцентъра на ПП ГЕРБ.\r\nНа 18 март от 10.00 часа Даниела Димитрова ще се срещне с жителите на село Орляк, община Тервел. За 12.00 часа е насрочена приемната ѝ в село Безмер.\r\nНа 19 март от 12.00 часа приемен ден в град Тервел ще има вицеадмирал Пламен Манушев. Той ще се срещне с граждани в офиса на ГЕРБ на ул.\"Гео Милев\" 22.", "date": "2018.03.16", "title": "Депутатите от ГЕРБ-Добрич Пламен Манушев и Даниела Димитрова ще проведат приемни в община Тервел на 18 и 19 март"}
{"url": "http://www.focus-news.net/news/2018/03/16/2500289/ministar-temenuzhka-petkova-realistichno-e-v-kraya-na-predsedatelstvoto-da-uspeem-da-polozhim-parvata-kopka-na-interkonektora-s-gartsiya.html", "text": "Много ще се радвам, ако в края на българското председателство, така както сме си заложили като цел и задача, успеем с нашите партньори от „Посейдон“ да положим първата копка на този проект. Смятам, че това е напълно реалистично. Това каза министърът на енергетиката Теменужка Петкова по време на публичното заседание, на която бяха отворени подадените заявления за участие в ограничената процедура за „Производство и доставка на тръби за нуждите на междусистемната газова връзка Гърция-България“, предаде репортер на Агенция „Фокус“. „Имаме разрешение за този проект, което успяхме да получим през есента на миналата година. Знаете, че е налице осигурено финансиране по съответните програми на ЕС. Имаме всички шансове този проект да бъде приключен в рамките на сроковете, които сме планирани“, каза Петкова. Тя поясни, че този проект е изключително важен не само за България, а и за целия регион на Югоизточна Европа. „Проект, който е част от южния газов коридор. Проект, който ще допринесе изключително много за диверсификацията на източниците и маршрутите за доставка на природен газ в целия регион, сигурността на доставките и разбира се, конкурентни цени и конкурентна икономика“, допълни Петкова. \r\nДеница КИТАНОВА", "date": "2018.03.16", "title": "Министър Теменужка Петкова: Реалистично е в края на председателството да успеем да положим първата копка на интерконектора с Гърция"}
{"url": "http://www.focus-news.net/news/2018/03/16/2500292/plovdiv-postradalata-pri-pozhar-v-sopot-zhena-e-s-30-izgaryaniya-i-s-opasnost-za-zhivota.html", "text": "41-годишната жена, пострадала при пожар в къща в Сопот, е с 30 % изгаряния и с опасност за живота. Това съобщиха за Радио „Фокус“-Пловдив от пресцентъра на Университетската болница „Св. Георги“ в Пловдив. Пострадалата е настанена в Клиниката по изгаряния на лечебното заведение. 41-годишната жена е получила изгаряния по гърба и горните крайници. „По-опасното при нея е, че е вдишала токсични газове, отделени при пожара, и са засегнати дихателните й пътища. Лекарите не се наемат с прогнози за това как ще се развие състоянието на жената, защото първите денонощия при пациентите с изгаряния са критични“, коментираха от болницата. Пострадалата е инвалид, с церебрална парализа. В момента е във флуидно легло и на апаратна вентилация.\r\nСигналът за възникнал пожар на втория етаж на къща на ул. „Стара планина“ в Сопот е подаден в 09.44 часа тази сутрин. Пламъците са унищожили 60 квадратни метра покривна конструкция и домакинско имущество, но като цяло къщата е спасена. Причините за пожара са в процес на установяване.\r\nТони МИХАЙЛОВ", "date": "2018.03.16", "title": "Пловдив: Пострадалата при пожар в Сопот жена е с 30 % изгаряния и с опасност за живота"}
{"url": "http://www.focus-news.net/news/2018/03/16/2500297/mariya-poyrazova-umbalsm-n-i-pirogov-padnaliyat-v-asansyorna-shahta-mazh-e-sas-seriozna-fraktura-na-taza-no-e-kontakten-i-v-saznanie.html", "text": "Падналият в асансьорна шахта мъж е със сериозна фрактура на таза, но е контактен и в съзнание. Това заяви по време на брифинг Мария Пойразова – говорител на УМБАЛСМ „Н. И. Пирогов”, във връзка със състоянието на мъжа, паднал в асансьорна шахта от четвъртия етаж на жилищен блок в столицата, предаде репортер на Агенция „Фокус”. „Пациентът постъпи по-рано днес. Въведен е в противошокова зала. Направени са му доста подробни прегледи и изследвания. Включително и в момента се правят високоспециализирани изследвания, които целят да уточнят детайлно неговото състояние. На този етап мога да потвърдя, че той има една сериозна фрактура на таза”, коментира Пойразова и подчерта, че дали изследванията ще покажат още травми, или диагнозата ще е само тази, предстои да се разбере по-късно през деня.\r\nИван ЛАЗАРОВ", "date": "2018.03.16", "title": "Мария Пойразова, УМБАЛСМ „Н. И. Пирогов”: Падналият в асансьорна шахта мъж е със сериозна фрактура на таза, но е контактен и в съзнание"}
{"url": "http://www.focus-news.net/news/2018/03/16/2500293/mariya-poyrazova-umbalsm-n-i-pirogov-ne-e-postapvala-ofitsialna-informatsiya-ot-strana-na-prokuraturata-za-izvarshvane-na-proverka-ako-ima-takava-shte-okazhem-palno-sadeystvie.html", "text": "Към настоящия момент в болница „Н. И. Пирогов” не е постъпвала официална информация от страна на прокуратурата за провеждане на каквото и да било производство или проверка. Това заяви по време на брифинг Мария Пойразова – говорител на УМБАЛСМ „Н. И. Пирогов”, във връзка с информацията, че прокуратурата ще разследва лечебното заведение заради съмнения за безстопанственост, предаде репортер на Агенция „Фокус”. „В бъдеще, ако има такава, независимо от кой държавен орган се извършва проверката, ние ще окажем пълно съдействие”, подчерта Пойразова.\r\nНа въпрос от журналист дали има частна структура на територията на лечебното заведение, така наречената „болница в болницата”, тя отговори: „Към момента – не”. Попитана как ще коменитира оздравителния план, който предстои да влезе в сила за лечебното заведение през следващата седмица Пойразова отговори: „Нека да влезе. Как да коментирам нещо преди той да се е случило?”. \r\nИван ЛАЗАРОВ", "date": "2018.03.16", "title": "Мария Пойразова, УМБАЛСМ „Н. И. Пирогов”: Не е постъпвала официална информация от страна на прокуратурата за извършване на проверка, ако има такава, ще окажем пълно съдействие"}
{"url": "http://www.focus-news.net/news/2018/03/16/2500273/ministar-nikolay-nankov-poredniyat-etap-ot-remonta-na-asparuhoviya-most-vav-varna-shte-zapochne-prez-april.html", "text": "Поредният етап от основния ремонт на Аспаруховия мост във Варна се очаква да започне от средата на април сред приключване на работата по бул. „Приморски“ и отварянето му за движение. Това каза пред журналисти във Варна министърът на регионалното развитие и благоустройството Николай Нанков, който инспектира ремонтните дейности по пътната инфраструктура в града, предаде репортер на Радио „Фокус“ – Варна. Движението по съоръжението ще бъде спирано поетапно, но ще бъде създадена организация на движение, която да облекчи трафика. Дейностите ще започнат по мостово съоръжение 6, а след това ще бъдат оправени фугите по останалите съоръжения, каза още министър Нанков, като припомни, че вече са ремонтирани мостови съоръжения от 1 до 5.\r\nМинистърът на регионалното развитие и благоустройството Николай Нанков отбеляза, че от понеделник ще започне кърпене на дупките по моста след края на зимния сезон. По време на ремонтните дейности, които ще продължат около десетина дни, движението по моста няма да бъде спирано, уточни министърът. Работата ще се извършва основно във вечерните часове, за да не се затруднява допълнително движението. Във връзка с мащабните ремонтни дейности по инфраструктурата във Варна министър Нанков коментира, че хората трябва да бъдат търпеливи. Предстоят ремонти и по тунели и мостови съоръжения на автомагистрала „Хемус“. Всички тези дейности се очаква да приключат до началото на активния летен туристически сезон – 15 юни. Ако работата по съоръженията на автомагистрала „Хемус“продължи и след началото на лятото,  тя ще е съсредоточена по долните части, така че да не се пречи на движението, заяви министър Нанков.\r\nМарияна ВАЛЕНТИНОВА", "date": "2018.03.16", "title": "Министър Николай Нанков: Поредният етап от ремонта на Аспаруховия мост във Варна ще започне през април"}
{"url": "http://www.focus-news.net/news/2018/03/16/2500300/glavniyat-prokuror-sotir-tsatsarov-se-sreshna-s-badeshtiya-izpalnitelen-direktor-na-evropol-katrin-de-bol.html", "text": "Главният прокурор Сотир Цацаров проведе работна среща с Катрин де Бол, генерален комисар на Федералната полиция на Кралство Белгия. Това съобщиха от пресцентъра на Прокуратурата. От 1 май 2018 г. Катрин де Бол встъпва в длъжност като нов изпълнителен директор на ЕВРОПОЛ. \r\nПодчертано бе доброто сътрудничество между българската прокуратура и европейската служба за борба с престъпността. Особен акцент на разговора бе противодействието на тероризма, организираната престъпност и трафика на хора. Обсъдена бе и организацията на бъдещи обучения на български прокурори и служители на МВР в областта на компютърните престъпления и престъпленията с предмет виртуална валута. \r\nВ срещата участваха главният секретар на МВР Младен Маринов и административният ръководител на Специализираната прокуратура Иван Гешев.", "date": "2018.03.16", "title": "Главният прокурор Сотир Цацаров се срешна с бъдещия изпълнителен директор на ЕВРОПОЛ Катрин де Бол"}
{"url": "http://www.focus-news.net/news/2018/03/16/2500301/balgariya-komentari-v-svetovnite-medii-agentsiya-fokus.html", "text": "Нито българските, нито хърватските пилоти ще са много щастливи да умират с вик „Слава Украине“ заради отказ на халтурно ремонтираната техника, а София и Загреб не искат да дават милиони долари на крадливите момчета от Киев, пише руския ежеседмичник “Аргументы и Факты“, чийто материал е представен по-надолу без редакторска намеса.\r\nПояви се пореден повод за украинските политици да се заиграят с темата за „агентите на Москва“ и „предателството на Европа“. Този път за „сговор с Кремъл“ е обвинена България.\r\nПовод за подобни разговори стана решението на Комисията за защита на конкуренцията на България да отхвърли жалбата на украинската компания  „Укринмаш“, която по-рано изрази протест срещу сделката между Министерството на отбраната на България и руската група „МиГ“ за ремонта на самолетите МиГ-29 от българските Военновъздушни сили.\r\nПрез декември 2017 година българските власти се обърнаха към руската авиостроителна корпорация „МиГ“ с предложение да се сключи договор за ремонт и обслужване на 15 изтребителя МиГ-29, които са постъпили на въоръжение в българските ВВС в периода 1989-1990 година.\r\nРемонтът е бил необходим, защото количеството изправни самолети МиГ-29 е на критичния минимум, което не позволява да се обезпечи качествена подготовка на екипажа, заплашва сигурността на полетите и може да попречи на охраната на въздушните граници.\r\nСумата по договора, считано до 2022 година, е 51,45 милиона долара. Още през 2016 година България купи от Русия 10 двигателя РД-33, предназначени за ремонта на МиГ-29.\r\nПреди това, между България и компания „МиГ“ възникна конфликт. София заяви, че има намерение да направи ремонт на двигателите РД-33 в авиационните предприятия на Полша. Специалистите на „МиГ“, които по-рано са обслужвали българските самолети, заявиха, че ще бъдат принудени да се откажат от по-нататъшно сътрудничество. Причината – намеса в работата с техниката на хора, които нямат достатъчна квалификация за работа с подобни самолети, което изключва бъдеща гаранция за използването на изтребителите, както и поставя под заплаха живота на пилотите.\r\nОценявайки последствията, българите стигнаха до извода, че политическите жестове не си струват живота на пилотите и решиха да се обърнат към Русия отново.\r\nВ този момент, когато принципното решение за сключване на сделката бе прието, на хоризонта се появи Украйна. Концерна „Укроборонпром“ се обърна с жалба в българската КЗК, считайки, че българското военно ведомство нарушава принципите на свободната конкуренция.\r\nВъв военното ведомство не скриха раздразнението си, смятайки, че единствената цел на Украйна в този случай е да „замрази“ договора, а не опит да се предложи нещо по-изгодно.\r\n„Руската компания е единствената, която има съответния лиценз за производства на резервни част и имаща възможност да прави ремонти и да удължава срока на експлоатация на изтребителите МиГ-29“, заявиха тогава от българското Министерство на отбраната.\r\nВ Киев представиха случилото се като поредна „победа над Русия“, но радостта бе краткотрайна. Както стана известно, българската комисия отхвърли жалбата на украинската страна, след което сделката с „МиГ“ бе окончателно утвърдена.\r\nВ Украйна започнаха да се чудят – как така, нали България е страна от НАТО, член на ЕС, а не проявява солидарност с „жертвата на руската агресия? Още повече, че украинските специалисти също могат да поправят МиГ-29.\r\nИзглежда тук се крие и втората причина, поради която София не се върза на украинските молби. Съвсем неотдавна се разрази голям скандал в Хърватия. Както съобщават местните медии, голям контракт с Украйна за модернизацията на 7 самолета МиГ-21 и покупката на още пет такива машини е завършил плачевно.\r\nЧак осем месеца след доставянето на самолетите в Хърватия, от 12-те машини в строя са останали само три. По признание на хърватските пилоти, от изтребителите е текло масло, протекли са резервоарите за гориво, отказали са бордовите навигационни системи. Един от отказите по време на полет едва не е погубил екипажът – само благодарение на своя опит и майсторство пилотите са успели да приземят неизправния МиГ.\r\nВ хода на разследването хърватските експерти са се усъмнили, че изпратените в Украйна МиГ-ове изобщо са били ремонтирани. По всичко изглежда, че в Украйна просто са оформили документацията и леко са обновили външния вид на машините, без да пипат „пълнежа“.\r\nЩо се касае до получените от Украйна самолети, оказва се, че отначало те са купени с намаление от България, а след това са „доработени творчески“ – променили са номерата на агрегатите, съставили са фалшива документация и са ги връчили тържествено на ВВС на Хърватия.\r\nКогато историята се разчува в Украйна, специалистите от „Укроборонпром“ реагират оригинално, като обявяват историята за „фейк“.\r\nНо, наистина, признаха – новият конкурс за капитален ремонт на десет хеликоптера Ми-17Ш на Министерството на отбраната на Хърватия е спечелен от руска, а не от украинска фирма. Но и тук украинците също не забравиха да споменат за това, че хърватите, незнайно защо, не проявяват солидарност със страна „отразяваща руската агресия“.\r\nОтговорът е очевиден – нито българските, нито хърватските пилоти не изгарят от желание да умрат заради отказ на халтурно ремонтираната техника, а София и Загреб не искат да дават милиони долари на крадливите момчета от Киев.\r\nОказва се, че бизнес репутацията не се осигурява с подскоци на Майдана, а с качествена работа. Явно, за някои това е изненада.\r\n***Посланикът на България в Русия Бойко Коцев съобщи, че София има планове да постави паметник на основателя на Волжка България хан Котраг в град Болгар (Татарстан), съобщи РИА Новости, предава руското електронно издание „Реалное время“.\r\nСпоред Коцев, става дума за един от петте сина на Кубрат, последния хан на Велика България, която се е простирала от Киев до Одеса.\r\nТой „е тръгнал по Волга и е основал Волжка България“, заяви българският посланик. „Сега ние, български функционери и общественици, имаме планове да поставим паметник на Котраг“, заяви Коцев.", "date": "2018.03.16", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/03/16/2500304/ministar-kiril-ananiev-deynostta-na-otdelenieto-po-invazivna-kardiologiya-v-mbal-hristo-botev-shte-prodalzhi.html", "text": "Министерство на здравеопазването ще осигури необходимата апаратура (ангиограф) за да продължи дейността на отделението по инвазивна кардиология в МБАЛ „Христо Ботев“, като в момента се разглеждат различни варианти за предоставянето й. Това заяви министър Кирил Ананиев от парламентарната трибуна в отговор на въпрос на народните представители от ГЕРБ – Враца инж. Петя Аврамова и Красен Кръстев, съобщиха от пресцентъра на ПП ГЕРБ. \r\n„След проведени разговори с медицинските специалисти е налице уверение от тяхна страна, че ще продължат да работят в болницата. Искам да Ви уверя, че МБАЛ „Хр. Ботев” – Враца няма да прекъсне дейността си и жителите ще продължат да получават медицинска помощ по кардиология и инвазивна кардиология в същия обхват и обем“, категоричен беше министърът. Той допълни, че МЗ ще предприеме действия за анализ на сключения договор между МБАЛ „Хр. Ботев” – Враца и частната структура, която до този момент е изпълнявала дейността в болницата.\r\nНародните представители инж. Петя Аврамова и Красен Кръстев зададоха въпрос за действията, които МЗ като принципал на МБАЛ „Христо Ботев“- Враца, смята да предприеме за осигуряване на качествена здравна услуга за врачани и за възстановяване на работата на Инвазивна кардиология в болницата. \r\n„С мерките, които ще приемем в следващите няколко дни, свързани с инвазивна кардиология, ще стабилизираме отделението, което има най-много напуснали медицински специалисти от болницата“, отговори министър Ананиев на уточняващ въпрос от Красен Кръстев за напускането на много лекари, което застрашава нормалната работа на отделенията. По думите на Кирил Ананиев, Министерство на здравеопазването има резервен вариант веднага да бъдат осигурени кадри, които да обучават и нови медицински специалисти. \r\n„Оздравителният план на МБАЛ  „Хр. Ботев” – Враца е в действие и успешно се изпълнява“, беше категоричен Кирил Ананиев. Това ще доведе до повишаване ефективността на работата на болницата, което означава, че ще има по-високи приходи в лечебното заведение. По този начин ще бъде дадена възможност не само лекарите да получат своите заплати, но и хората да бъдат доволни от качеството на предоставяната медицинска дейност.  \r\n„Категоричността на министър Ананиев, че инвазивната кардиология във Враца ще бъде възстановена и ще бъдат осигурени кадри за нея е обнадеждаваща“, коментира народният представител инж. Петя Аврамова. „За съжаление засилването на напрежението около МБАЛ „Христо Ботев“, което определени политически сили целят, води до напускане на медицински специалисти от врачанската болница. Това от своя страна принуждава ръководството да преструктурира отделения, за да може да осигури нормалното функциониране на здравното заведение. Оздравителният план за МБАЛ „Христо Ботев“ не включва закриване на отделения в бъдеще, а политическите интриги около медицинския персонал може да доведат до това. \r\nХората, които прикриха източването на МБАЛ „Христо Ботев“ - Враца, организират сценарий, който отново застрашава здравното заведение. Надявам се гражданите на Враца, които искат МБАЛ „Христо Ботев“ да бъде запазена и оздравена, да не допуснат да бъдат употребени политически“, допълни тя.", "date": "2018.03.16", "title": "Министър Кирил Ананиев: Дейността на отделението по инвазивна кардиология в МБАЛ „Христо Ботев“ ще продължи"}
{"url": "http://www.focus-news.net/news/2018/03/16/2500302/sofiya-vavezhda-se-organizatsiya-na-dvizhenie-vav-vrazka-s-meropriyatie-ot-kalendara-na-sabitiyata-svarzani-s-balgarskoto-predsedatelstvo-na-saveta-na-evropeyskiya-sayuz-na-18-i-19-mart.html", "text": "Въвежда се организация на движението в София във връзка с мероприятие от календара на събитията, свързани с българското председателство на Съвета на Европейския съюз 2018. Това съобщиха от пресцентъра на Столична община.\r\nОт 20.00 часа на 18 март 2018 г. до приключване на мероприятието на 19 март 2018 г. се забранява престоят и паркирането на пътни превозни средства, с изключение на автомобилите превозващи участниците в мероприятието, както следва: \r\n- на ул. „Доспат” между бул. „Витоша” и ул. „Баба Неделя”; \r\n- на ул. „Баба Неделя”; \r\n- на ул. „Д-р Христо Стамболски”. \r\nОт 07.00 часа до приключване на мероприятието на 19 март 2018 г. се забранява влизането на пътни превозни средства, с изключение на автомобилите обслужващи мероприятията, само при необходимост и по преценка на отдел „Пътна полиция” при СДВР, както следва: \r\n- по ул. „Доспат” между бул. „Витоша” и ул. „Баба Неделя”; \r\n- по ул. „Баба Неделя”; \r\n- по ул. „Д-р Христо Стамболски”. \r\nСтолична дирекция на вътрешните работи осигурява охрана на мероприятието, постове за контрол и регулиране на движението на възловите кръстовища.", "date": "2018.03.16", "title": "София: Въвежда се организация на движение във връзка с мероприятие от календара на събитията, свързани с българското председателство на Съвета на Европейския съюз на 18 и 19 март"}
{"url": "http://www.focus-news.net/news/2018/03/16/2500299/yens-stoltenberg-ne-iskame-nova-studena-voyna-podkrepyame-velikbritaniya-za-sergey-skripal.html", "text": "Генералният секретар на НАТО Йенс Столтенберг заяви в петък, че Алиансът не иска нова Студена война с Русия и изрази подкрепа за позицията на Великобритания около отравянето на бившия полковник от ГРУ Сергей Скрипал, предава AFP.\r\n„Не искаме нова Студена война, не искаме нова надпревара във въоръжението, Русия е наш съсед и затова трябва да продължим да се борим за подобряване на отношенията с Русия“, заяви Столтенберг пред радио BBC.\r\nТой е отбелязал, че съюзниците от НАТО през последните години са наложили икономически санкции срещу Русия и са разположили повече сили по границите й в отговор на „променената ситуация в сферата на сигурността“, но подчерта, че „да се изолира Русия не е алтернатива“.\r\nСпоред думите на Столтенберг, „в един момент Русия ще разбере, че не е в неин интерес да се конфронтира с нас, а е по-добре да си сътрудничи с нас и ние сме готови на това, стига те да уважават елементарните норми и правила на международното поведение“.\r\n„Нямаме причина да се съмняваме в откритията и изводите на британското правителство, включително и защото това се случва на фона на модела на безразсъдно поведение на Русия в продължение на много години“, подчерта Столтенберг.\r\nAFP привежда и изказването на британския външен министър Борис Джонсън от петък, в което той подчерта, че „скандалът“ е с президента на Русия Владимир Путин, а не с руския народ.\r\n„Нашият скандал е с путинския Кремъл и с неговото решение и ние смятаме, че е напълно възможно решението да се използва нервно-паралитично вещество директно на улиците на Обединеното кралство да е лично негово. Това е на улиците на Европа за пръв път от Втората световна война насам“, обясни Джонсън.\r\nПревод и редакция:", "date": "2018.03.16", "title": "Йенс Столтенберг: Не искаме нова Студена война, подкрепяме Великбритания за Сергей Скрипал"}
{"url": "http://www.focus-news.net/news/2018/03/16/2500294/liderat-na-nova-demokratsiya-kiriakos-mitsotakis-prizova-turtsiya-da-osvobodi-nezabavno-zadarzhanite-gratski-voennosluzheshti.html", "text": "Лидерът на най-голямата гръцка опозиционна партия „Нова Демокрация“, Кириакос Мицотакис, който е на посещение в Ню Йорк, призова Турция незабавно да освободи задържаните гръцки военнослужещи, за да се гарантират добросъседските отношения между двете страни, предава агенция ΑΠΕ- ΜΠΕ.\r\nГръцкият политически ръководител е определил като неприемливо „нарастващото напрежение в Егейско море, предизвикано от постоянните турски провокации“ и е предупредил, че „Турция трябва да се въздържа от действия, които подкопават добросъседските отношения“.", "date": "2018.03.16", "title": "Лидерът на „Нова Демокрация“ Кириакос Мицотакис призова Турция да освободи незабавно задържаните гръцки военнослужещи"}
{"url": "http://www.focus-news.net/news/2018/03/16/2500306/perthnow-balgari-sa-arestuvani-v-avstraliya-s-metaamfetamin-na-sumata-ot-51-mln-avstraliyski-dolara.html", "text": "Шестима души, сред които трима български граждани са арестувани по време на три отделни операции за задържане на общо 51 ,5 кг метаамфетамин в Западна Австралия на общата улична сума от 51 млн. австралийски долара (приблизително 63 млн. лева), предава местната медия   PerthNow.\r\nПолицията е претърсила куфара на 33-годишен мъж от Сидни на летището за вътрешни полети в Пърт и са открили 20 кг. от наркотика. 31 кг. метаамфетамин са открити на пристанището в Пилбера, а още половин килограм в град Армадейл край Пърт. \r\nТрима българи са арестувани в Пилбера – 42-годишна жена и двама мъже на 39 и 47 години. Срещу тях са повдигнати обвинения, че са внесли търговско количество нелегални наркотици. \r\nДиректорът на австралийската федерална полиция Грег Хариган заяви, че операциите са се провели в резултат на наблюдение над криминален синдикат. „Тези наркотици имаха възможността да причинят неизмерима вреда на общността ни“, заяви той. Виктор Турмаков", "date": "2018.03.16", "title": "PerthNow: Българи са арестувани в Австралия с метаамфетамин на сумата от 51 млн. австралийски долара"}
{"url": "http://www.focus-news.net/news/2018/03/16/2500307/veliko-tarnovo-vtoro-myasto-specheliha-vazpitanitsite-na-spg-aleko-konstantinov-svishtov-v-natsionalnoto-sastezanie-nay-dobar-tehnik-v-mashinostroeneto.html", "text": "Второ място спечелиха възпитаниците на СПГ „Алеко Константинов“ – Свищов в националното състезание „Най-добър техник в машиностроенето“, съобщиха от пресцентъра на Община Свищов. Надпреварата се проведе на 9 и 10 март в ПТГ „Васил Левски“ в град Горна Оряховица. Национлания кръг на състезанието се организира от МОН, РУО – Велико Търново, Фондация „Милен Григоров“, ТУ – Габрово и ПТГ „Васил Левски“. 76 ученици от 37 професионални гимназии в страната взеха участие в мероприятието, което бе открито от заместник-министъра на образованието и науката инж. Таня Михайлова.\r\nСПГ „Алеко Константинов“ – град Свищов беше представена от учениците Мариел Йорданов и Николай Методиев, които се обучават по професия „Техник на транспортна техника“, специалност „Автотранспортна техника“, с ръководител инж. Зорница Минчева.\r\nВ началото на състезанието инженер Михайлова приветства участниците и техните учители, като им пожела успех и постоянство при овладяване на професията. След това учениците бяха разпределени по зали и получиха изпитните материали. Те включваха тест от 40 въпроса по учебните предмети техническо чертане, техническа механика, материалознание, електротехника и електроника, информационни технологии. Втората част от състезанието беше решаване на приложно-творческа задача, която съдържа детайлиране по зададен чертеж и довършване на чертеж на резбово съединение.\r\nСлед проверката на работите и извършеното класиране, зам.-министър Михайлова връчи наградите на най-добре представилите се ученици. В индивидуалното класиране призовото трето място зае възпитаникът на свищовската професионална гимназия Мариел Йорданов. За постижението си той получи медал, награда от МОН и награди и грамоти от всички технически университети, представени на състезанието – ТУ – Габрово, ТУ – Русе, ТУ – Варна и ТУ – София, а също така парична награда, осигурена от Фондация „Милен Григоров“.\r\nВ отборното класиране възпитаниците на СПГ „Алеко Константинов“ заеха второ място, а купата бе връчена на техния ръководител г-жа Зорница Минчева. За  отличното си представяне, те получиха поздравления от заместник-министър Михайлова и началника на РУО – Велико Търново инж. Розалия Личева.\r\nОсвен всички награди и поздравления, успехът на учениците в това състезание им се признава за приемен изпит в ТУ в Габрово, София, Варна и Русе, както и в Минно-геоложки университет в София, което само по себе си говори за високото ниво на подготовка за него. Благодарение на неговия формат, състезанието дава възможност на техническите университети да намират успешно свои бъдещи възпитаници, бизнесът да подбере добре подготвени кадри, а учениците да намерят своята професионална реализация.", "date": "2018.03.16", "title": "Велико Търново: Второ място спечелиха възпитаниците на СПГ „Алеко Константинов“ – Свищов в националното състезание „Най-добър техник в машиностроенето“"}
{"url": "http://www.focus-news.net/news/2018/03/16/2500305/ivan-stoyanov-obshtinsko-predpriyatie-chistota-podzemni-konteyneri-v-plovdiv-shte-badat-montirani-i-na-bulevard-tsar-boris-iii-obedinitel.html", "text": "Подземни контейнери в Пловдив ще бъдат монтирани и на булевард „Цар Борис III Обединител“. Това каза пред журналисти Иван Стоянов, директор на Общинско предприятие (ОП) „Чистота“ в града, предаде репортер на Радио „Фокус“. „За подземните контейнери ще се проведе обществено обсъждане, тъй като идеята е да се поставят подземни контейнери не само по улица „Отец Паисий“, а и по „Филип Македонски“ и „Иван Вазов“. Възможно е и други улици да се включат в този проект“, каза Иван Стоянов. По думите му улица „Отец Паисий“ е специфична заради археологията отдолу. За стандартните подземни контейнери, които са за съдове тип бобър се копае в дълбочина 2,50 метра. „Там това няма как да се изпълни, те са с по-голяма платформа, има една гофрирана ламарина и отгоре вече е приемният съд, който ще отнеме и от тротоара, и от паркомястото“, каза Иван Стоянов. Той коментира, че там ще се изпълни друг вариант, за да може съдовете да са по-малки. Те ще са единични за един бобър с дълбочина 1,40 метра. „Говорих с госпожа Мартинова.  Тя ще е наблюдаващия археолог и когато започнем да копаем за тези съдове. Те ще са разположени 7-8 бройки по линията на дърветата, тъй като се предполага, че по линията на дърветата не минава подземна инфраструктура и кабели“, каза Иван Стоянов. По думите му там ще се сложат 7-8 точки единични, а на булевард  „Цар Борис III Обединител“ ще сложат две точки от по три контейнера тип бобър на дълбочина 2,50 метра, които също да поемат отпадъка от „Отец Паисий“, тъй като тази улица е обслужваща на Главната и там се получава голям количествен отпадък.\r\nСтоянов посочи също, че Общинско предприятие „Чистота“ започва акция срещу изхвърлянето на фасове и люпене на семки в парковете.\r\n„Предвиждаме акции в Лаута и Цар Симеоновата градина. Акцията основно е свързана с такива нарушения“, каза Иван Стоянов. По думите му в служебните коли на ОП „Чистота“ са поставени видео регистратори, които отчитат джипиес координатори, които се използват като доказателство за изхвърляне на фасове от водачите на автомобили. Стоянов коментира, че основните нарушения са свързани най-вече с изхвърлянето на строителен отпадък на нерегламентирани места. „Именно с тази цел въведохме правила за гражданите до един кубичен метър или 20 чувала, които могат да се изхвърлят на осем точки в града, където са поставени контейнери за строителен отпадък. За фирмите има решение на общински съвет, където са предоставени контейнери за строителни отпадъци 4 кубични метра срещу заплащане“, каза Иван Стоянов. Той коментира, че най-честите нарушения са изхвърляне на строителни отпадъци до съдовете за смесен битов отпадък или пък на нерегламентирани места. Последният фиш, който предприятието е издало, е за гражданин от квартал Столипиново, който изхвърли битов отпадък на улицата, а не в съда, предназначен за това.\r\nВесела КРЪСТЕВА", "date": "2018.03.16", "title": "Иван Стоянов, Общинско предприятие „Чистота“: Подземни контейнери в Пловдив ще бъдат монтирани и на булевард „Цар Борис III Обединител“"}
{"url": "http://www.focus-news.net/news/2018/03/16/2500309/xinhua-balgariya-i-avstriya-prizovavat-kam-po-dobra-zashtita-na-granitsite-na-es.html", "text": "Българският министър-председател Бойко Борисов и посетилият страната му австрийски канцлер Себастиан Курц заявиха, че външните граници на ЕС трябва да бъдат защитавани по-добре, предава  Xinhua.\r\n„Бягащите от войни трябва да влизат в ЕС единствено през граничните пунктове“, заяви Борисов. „Те трябва да бъдат приютявани за известно време, а след това да бъдат завръщани, откъдето да дошли“, допълни той.\r\nНа свой ред Курц заяви, че нелегалните мигранти в Централна Европа са твърде много и че външните граници на ЕС трябва да бъдат засилени. Той допълни, че се радва, че България е активна в тази сфера и добави,че ЕС трябва да си сътрудничи с Турция в борбата срещу нелегалната миграция и тероризма. \r\nМеждувременно Курц заяви, че Австрия и България споделят гледната точка, че Западните Балкани трябва да се интегрират към ЕС колкото се може по-скоро. Виктор Турмаков", "date": "2018.03.16", "title": "Xinhua: България и Австрия призовават към по-добра защита на границите на ЕС"}
{"url": "http://www.focus-news.net/news/2018/03/16/2500310/varna-okrazhniyat-sad-ostavi-v-aresta-trima-narkodilari.html", "text": "Уважено е искането на Окръжната прокуратура във Варна от състав на Варненския окръжен съд да бъдат взети мерки за неотклонение „Задържане под стража“ спрямо 40-годишния Мартин Е., 21-годишния му син, който също се казва Мартин, и 40-годишния Светослав П. Тримата са били привлечени като обвиняеми по досъдебно производство за разпространение на високорискови наркотични вещества в съучастие – престъпление по член 354а, ал. 1, във връзка с член 20, ал. 2 от НК. Това съобщиха от Апелативна прокуратура – Варна.\r\nПрестъпната дейност на триото е била установена по време на проведена специализирана операция на ОД на МВР във Варна срещу разпространението на наркотици в морския град. При нея са били задържани 11 души, сред които и 3 жени. След преценка на събраните по делото доказателства тримата активни участници в наркоразпространението в морския град, които са известни с прякорите Стрелеца и Фантата, са били задържани от прокуратурата за срок до 72 часа. \r\nПо време на специализираната полицейска операция били претърсени пет жилища и автомобили, които обвиняемите използвали. На три адреса и в един автомобил са намерени и иззети близо 300 грама кокаин, 142 грама амфетамини и малко над 50 грама марихуана. В обвиняемите лица са намерени и над 4000 лева и 1000 евро, 17 мобилни телефона и електронни везни. \r\nМартин Стрелеца е бил изправен пред съда като участник в организирана престъпна група за извършване на различни престъпления в големия процес през 2009 г., когато Окръжната прокуратура във Варна предаде на съд  24 лица. 19 от тях сключиха споразумения с прокуратурата, които са били одобрени от съда. Един от тях е бил и Мартин Е. Той признал вината си за участие в организираната престъпна група и приел наказание 3 години лишаване от свобода с 5-годишен изпитателен срок.", "date": "2018.03.16", "title": "Варна: Окръжният съд остави в ареста трима наркодилъри"}
{"url": "http://www.focus-news.net/news/2018/03/16/2500308/cnngr-gartsiya-treto-ne-na-predavaneto-na-osemte-turski-ofitseri.html", "text": "Турция за трети път получи отказ да бъдат екстрадирани осемте турски офицери, които избягаха с хеликоптер след опита за военен преврат на 15 юли 2016 г., след като Апелативният съд с пълно единодушие отхвърли турското искане, предава „CNN.gr”.\r\nСъдът е констатирал, че турската страна не е предоставила нови данни в подкрепа на искането за екстрадация, но налице са основателни причини за съмнение, че военнослужещите няма да получат справедлив процес, ако се завърнат в Турция и съществува риск за подлагането им на изтезания и унижения.", "date": "2018.03.16", "title": "„CNN.gr” (Гърция): Трето „Не” на предаването на осемте турски офицери"}
{"url": "http://www.focus-news.net/news/2018/03/16/2500303/ministar-temenuzhka-petkova-shte-opredelya-razmera-na-studeniya-rezerv-na-baza-analiza-na-eso-za-sastoyanieto-na-energiynata-sistema.html", "text": "Трябва да бъде изготвен анализ от Електроенергийният системен оператор (ЕСО). На базата на този анализ на състоянието на енергийната системата, на състоянието на мощностите, които произвеждат електроенергия, министърът на енергетиката по закон определя размера на студения резерв. Това каза министърът на енергетиката Теменужка Петкова пред журналисти, предаде репортер на Агенция „Фокус“ . По отношение на студения резерв, министърът коментира, че до края на март ЕСО трябва да предостави своето заявление към КЕВР. „Студеният резерв е такъв ангажимент на българския Електроенергиен системен оператор, който ясно е дефиниран в правилата на ENTSO – I. Това не е някакъв детайл, който зависи от това дали ние искаме или не искаме да има студен резерв. Това е ангажимент, който ние сме поели и трябва да изпълняваме като член на ENTSO – I. Той е свързан не само със сигурността на електроенергийната система на България, но и със сигурността на електроенергийната система на Европа и целия регион. Знаете какво предвиждат тези правила на ENTSO – I – те предвиждат необходимост от това да бъде осигурен студен резерв в рамките на една единична генерираща мощност, най-голямата, която в  България е АЕЦ „Козлодуй“. Какво ще предложи Електроенергийният системен оператор предстои да разберем“, допълни тя.\r\nВъв връзка със среща при премиера Бойко Борисов за американските централи, тя коментира: „Да, днес имаше среща при премиера Борисов с бизнеса. На тази среща обсъдихме редица теми, свързани с енергийния сектор. Една от темите беше въпросът, свързан са американските централи. Колегите получиха последна актуална информация във връзка с това на какъв етап вървят разговорите. Друг път съм имала възможност да споделя с вас, че това е една процедура, която няма как да приключим в рамките на две-три седмици или четири. Оттук нататък може би в следващите няколко месеца ще трябва да се проведат съответни разговори с двете американски централи. Ще трябва да започне един диалог, в рамките на който ще можем да изясним съответно позициите на всяка една от страните“, допълни министърът. \r\nПо отношение на интерконектора със Сърбия, Петкова коментира, че страната ни е изпълнила всичко, което може да се направи на този етап. По думите ѝ от сръбска страна са имали проблеми с осигуряване на финансирането, което е забавило реализацията на проекта на сръбска територия.  „По отношение на интерконектора с Турция, има изработено предпроектно проучване. То е предоставено на нашите партньори от турската компания. Вървят разговори и обмяна на информация и мнения“, заяви Петкова.\r\nДеница КИТАНОВА", "date": "2018.03.16", "title": "Министър Теменужка Петкова: Ще определя размера на студения резерв на база анализа на ЕСО за състоянието на енергийната система"}
{"url": "http://www.focus-news.net/news/2018/03/16/2500315/ministar-ivaylo-moskovski-razporedi-nezabavna-proverka-na-otkrita-protsedura-v-bdzh-patnicheski-prevozi.html", "text": "Министърът на транспорта, информационните технологии и съобщенията Ивайло Московски разпореди да бъде извършен цялостен одит на обществена поръчка с предмет: „Извършване на планова техническа поддръжка (ТП, МПР и ГПР) и извънпланова техническа поддръжка (РН) на електрически локомотиви серия 46200 и електрически локомотиви 44001 и 44002, собственост на „БДЖ-Пътнически превози” ЕООД за тригодишен период”. Това съобщиха от пресцентъра на Министерството на транспорта, информационните технологии и съобщенията.\r\nПроверката на откритата процедура ще бъде извършена от Звеното за вътрешен одит към МТИТС във връзка с появилите се медийни материали в публичното пространство. Тя включва преглед на цялата документация на процедурата.", "date": "2018.03.16", "title": "Министър Ивайло Московски разпореди незабавна проверка на открита процедура в БДЖ-Пътнически превози"}
{"url": "http://www.focus-news.net/news/2018/03/16/2500312/ministar-ekaterina-zaharieva-kam-kolegite-si-ot-zapadnite-balkani-neka-pokazhem-che-sme-chast-ot-evropeyskoto-semeystvo.html", "text": "Европейският съюз иска да подкрепи шестте страни от Западните Балкани с конкретни проекти. Нашето желание е по време на Срещата на върха в София през май не само да ви окажем политическа подкрепа, но и да се разберем за конкретни инициативи. Колеги, имаме голям шанс, нека да покажем на всички страни членки, че нашият избор да сме част от европейското семейство, не е само на думи. Нека да покажем, че сме готови с проектите, тъй като вече имаме финансиране. С тези думи вицепремиерът и министър на външните работи Екатерина Захариева се обърна към колегите си, външните министри от страните от Западните Балкани, които все още не са се присъединили към Европейския съюз. Това съобщиха от пресцентъра на Министерството на външните работи.\r\nНа форум в Сараево се събраха първите дипломати на Албания - Дитмир Бушати, на Босна и Херцеговина - Игор Църнадак, на Косово - Беджет Пацоли, на Република Македония - Никола Димитров, на Сърбия - Ивица Дачич, и на Черна гора - Сърджан Дърманович. Министрите обсъдиха не само политическата интеграция на региона в Европейския съюз, но възможностите за свързаност, които да се финансират по различни програми. \r\nВ изказването си на форума министър Захариева припомни, че в Триест на форума на Берлинския процес миналата година, на която присъства и българският министър-председател Бойко Борисов, бе решено да бъдат отпуснати 500 милиона евро по седем програми за инфраструктурна свързаност на Балканите, 194 милиона евро от които са от Европейския съюз, а останалите ще бъдат предоставени под формата на кредитни линии от Европейската инвестиционна банка, Европейската банка за възстановяване и развитие (ЕБВР), както и от национално съфинансиране. \r\nНа инвестиционния форум през февруари т.г. в Лондон, на който присъстваха лидерите на шестте държави и премиера Борисов, бяха отпуснати разпределени 800 милиона евро за конкретни проекти, като към момента само инвестициите на ЕБВР в региона надхвърлят вече 10 милиарда евро. \r\nЕвропейската комисия успя да привлече 48 милиона евро допълнително финансиране по програмата за развитие на иновациите и предприемачеството в Западните Балкани, която се очаква да генерира близо 250 милиона евро приходи за компаниите от региона. \r\n“Надявам се следващата среща на високо ниво за Западните Балкани след тази в София през май т.г. да не е след 15 г., надявам се такива срещи да се организират на две години - каза Захариева в приветствието си към външните министри. - Вярвам, че Република Македония и Албания са готови да започнат преговори за членство и се надявам те да започнат по време на нашето председателство. Работим със Сърбия и Черна гора за напредъка по преговорните глави. Нашето място е в европейското семейство.”\r\nКристиян Даниелсон, генерален директор на Генерална дирекция “Разширяване” на ЕК, както и шестте външни министри специално подчертаха “активното Българско председателство”, което е върнало темата за Западните Балкани след 15 години отново в дневния ред на ЕС.\r\nПо-рано през деня Захариева и водената от нея делегация се срещна с колегата си от Босна и Херцеговина Игор Църнадак. Тя го поздрави, че страната му успя да връчи на Европейската комисия отговорите на въпросника с 3242 питания, който е първата значителна крачка към европейската интеграция на държавата. \r\n“Мисля, че Стратегията за Западните Балкани, представена от ЕК, е много положителна. Уверявам ви, че и първите реакции от страните членки бяха доста окуражителни”, добави Екатерина Захариева. Тя изтъкна и знаковата обиколка на председателя на ЕК Жан-Клод Юнкер в страните от Западните Балкани.\r\n“Знам колко трудно ви е било да отговорите на въпросника, но усилията си заслужават”, каза българският външен министър. \r\n“С договора с Република Македония дадохте уникален позитивен пример на целия регион как може да се решават отворените въпроси. А участието на премиера Борисов в Скопие за почитането на паметта на депортираните евреи в лагерите на смъртта показа, че този договор не е само на хартия“, каза министър Църнадак. Захариева подкрепи думите му с факта, че след подписването на договора стокообменът между двете държави се увеличи с 11%, а туристите – с 10%.\r\nВ края на срещата министрите на външните работи на шестте държави от Западните Балкани приеха обща декларация, в която благодарят на вицепремиера Захариева, на Българското председателство на Съвета на ЕС, на Европейската комисия, на британското правителство и на организационния комитет на срещата на Берлинския процес в Лондон през юли за техния принос за интеграцията на региона.\r\n“Приветстваме позитивното политическо послание на Европейския съюз и даването на открита перспектива, за да се придвижим напред по своя път на база на собствените си заслуги. Оставаме решени да продължим да засилваме регионалното сътрудничество”, се казва в документа.\r\n“Това е първата среща на външни министри на Западните Балкани, на която България е поканена. Всички, включително представителите на ЕК, благодариха на България, че е върнала фокуса върху региона и неговата перспектива, и че сега е дошъл моментът да постигнем конкретни неща. Не само ни трябва политическа ангажираност, но и конкретни проекти, които хората да усетят, да пипнат, да видят. Пътищата водят и до близост между хората”, обобщи Екатерина Захариева впечатленията си от срещата в Сараево пред българските медии на форума.", "date": "2018.03.16", "title": "Министър Екатерина Захариева към колегите си от Западните Балкани: Нека покажем, че сме част от европейското семейство"}
{"url": "http://www.focus-news.net/news/2018/03/16/2500313/afp-germanskiyat-ministar-na-ikonomikata-shte-zamine-za-sasht-za-da-vodi-targovski-pregovori.html", "text": "Новият министър на икономиката на Германия Петер Алтмайер ще замине в неделя за Вашингтон за преговори с американските политици относно идеята на президента на САЩ Доналд Тръмп да наложи вносни мита върху стоманата и алуминия, предава  AFP.\r\n„Алтмайер ще обсъди тарифите, стоманата и търговията с представители на правителството на САЩ“, съобщи говорител на германското министерство на икономиката. Очаква се неговото посещение в САЩ да продължи до вторник. Виктор Турмаков", "date": "2018.03.16", "title": "AFP: Германският министър на икономиката ще замине за САЩ, за да води търговски преговори"}
{"url": "http://www.focus-news.net/news/2018/03/16/2500317/turtsiya-deputatka-ot-legalnata-kyurdska-partiya-poluchi-10-godishna-prisada.html", "text": "Съпредседателят на легалната кюрдска Демократическа партия на народите (ДПН) Айсел Туглук е осъдена на 10 години затвор, предаде информационната агенция Догу хабер ажансъ (ДХА). \r\nДелото срещу кюрдската депутатка стартира първоначално в  Диарбекир, но съдът там се обяви за некомпетентен и изпрати преписката в съд в Анкара. В столицата 17-ти състав на Съда за тежки престъпления даде ход на делото и подведе под отговорност арестуваната депутатка като „ръководител на терористична организация”. Решението на съда е за лишаване от свобода за срок от 10 години заради „членуване в терористична организация” и „пропаганда в интерес на терористична организация”, посочва още ДХА. Георги Димов", "date": "2018.03.16", "title": "Турция: Депутатка от легалната кюрдска партия получи 10-годишна присъда"}
{"url": "http://www.focus-news.net/news/2018/03/16/2500314/pazardzhik-dve-detsa-sa-postradali-pri-padane-na-metalen-elektricheski-stalb-v-rayona-na-bolnitsa-v-grada.html", "text": "Метален електрически стълб е паднал върху две деца в района на частна болница в Пазарджик, съобщи за Радио „Фокус“ – Пазарджик Мирослав Стоянов, говорител на ОДМВР-Пазарджик. По думите му децата са играели около електрическия стълб и най-вероятно са се покатерили на него и той е паднал от тежестта им. Инцидентът е станал около 17.00 часа в четвъртък, малко след като група работници по поддръжката са ремонтирали електрическите устройства там.  \r\n„Децата са леко пострадали. 10-годишното момиче чуло скърцането на стълба, преди да се прекърши и да падне към земята. Детето вдигнало ръце и се опитало да спаси братчето си, но успяло само да омекоти удара. Сестричката е с натъртвания и зачервявания по ръцете, а момченцето  с охлузни рани по челото. На място веднага е повикана полиция, отзовал се е и екип пожарникари. Малко по-късно пристигнали електротехници, за да спрат захранването“, уточни Стоянов. Той допълни, че е разпоредена проверка за състоянието на всички останали електрически стълбове от уличното осветление в града.\r\nАлбена ЖИЛЕКОВА", "date": "2018.03.16", "title": "Пазарджик: Две деца са пострадали при падане на метален електрически стълб в района на болница в града"}
{"url": "http://www.focus-news.net/news/2018/03/16/2500316/news-front-rusiya-planat-michal-kak-sasht-se-opitvat-da-vbiyat-klin-mezhdu-sarbiya-i-rusiya.html", "text": "Балканската обиколка на помощник-държавния секретар на САЩ за Европа и Евразия Уес Мичъл фактически цели да изманипулира Белград да капитулира за косовската програма. Според мнението на сръбските анализатори, втората цел, която преследва Вашингтон, е да „вбие клин между Белград и Москва“, предава руската новинарска агенция News Front.\r\n„Вашингтон се опитва да подложи на натиск Белград да жертва своите национални интереси в замяна на съмнителните преимущества на европейската интеграция“, пише политическият анализатор Владимир Ардаев, в коментар за балканската обиколка на Мичъл.\r\nВ навечерието на визитата на Мичъл в Белград, сръбското издание „Вечерни новости“ написа, че американският политик има намерение да предложи на правителството план, от който „то не може да се откаже“.\r\nСъгласно материалът на медията, предполагаемият „план Мичъл“ предвижда предоставяне на по-широки изпълнителни пълномощия на т.нар. Общност на сръбските общини, а също и в областта на общественото здравеопазване, образованието и културата в тясно сътрудничество с вицепрезидента на косовското правителство.\r\nВ замяна на това, от Белград се очаква да престане да блокира членството на Прищина в международните институции. Сръбските медии коментират, че, след като Сърбия приеме предложението на помощник-държавния секретар, вратите на ЕС ще се открият пред Белград, както и ще се открие достъпът до икономическата и дипломатическата „подкрепа“ на САЩ.\r\nНо, докато се намираше в Прищина, Уес Мичъл отхвърли твърденията на медиите и ги определи като „журналистическо творчество“. Вместо това американският политик подчерта важността от създаването на въоръжени сили на Косово.\r\n„Ако Мичъл, както твърди той, няма ясен план и неговата основна задача е да активизира диалога за нормализация на отношенията между Белград и Прищина, то заявленията, че САЩ способстват създаването на собствени въоръжени сили едва ли ще помогне за този диалог“, заяви Стефан Сурлич, политолог и преподавател във факултета по обществено-политически науки на Белградския университет.\r\nВ хода на срещата между американския дипломат и президента на Сърбия Александър Вучич, последният даде ясно да се разбере, че Белград категорично се противопоставя на формирането на косовска армия.\r\n„Моля, ако някой от САЩ или ЕС има документ, в който се позволява на Косово да създаде собствени въоръжени сили, да ми го покаже. Такъв не съществува“, заяви сръбският държавен глава, като отбеляза, че Белград „е готов да направи компромис“.\r\nСъществува прилика между „плана Мичъл“ и предложението на финландския дипломат Марти Ахтисаари. Но Белград нееднократно е подчертавал, че няма да признае независимостта на Косово и членството му в ООН.\r\n„Президентът неведнъж заявяваше, че компромисно решение би било приемливо за нас, но това не е компромис, а просто по-колоритна капитулация“, заяви сръбския политолог Драгомир Анджелкович.\r\n„Убеден съм, че Русия ще ни подкрепи. Ако този проект действително е представен, ние сме длъжни да помолим Москва и Пекин да ни окажат още по-активна подкрепа и да съобщим на европейските държави, че ако това е условието за европейска интеграция, то ние ще бъдем принудени да се откажем от него“, добави политологът.\r\nСаша Адамович, историк и американист, се придържа към аналогична позиция: „присъединяването на Косово към международните организации е напълно неприемливо за Белград“.\r\n„Смятам, че САЩ трябва да се откажат от политиката на натиск и шантаж по отношение на Сърбия, а Белград, от своя страна, трябва да води по-активна външна политика и по-ясно да определи своите приоритети“, подчерта Адамович.\r\nИсторикът предположи, че крайната цел на Мичъл е да облекчи присъединяването на Сърбия към Западния блок и да вбие клин между Белград и Москва.\r\nТой обърна внимание на факта, че американският политик принадлежи към новото поколение неоконсерватори, които водят откровено антируска политика. „Предполагаемият „план Мичъл“ прилича изключително много на това, което по-рано ни се предлагаше от Атлантическия съвет на САЩ“, отбеляза историкът.\r\nУспоредно с това, преди пристигането на Мичъл в Сърбия, сръбското издание „Политика“ публикува резултатите от независими анкети, в които респондентите е трябвало да посочат на кой световен лидер симпатизират.\r\nПроучването показа, че президентът на Русия оглавява списъкът, с одобрение от 58%. След него идва германският канцлер Ангела Меркел с 42%, а по-нататък са президентът на Китай Си Дзинпин (34%), Доналд Тръмп (22%), Тереза Мей (16%) и Еманюел Макрон, също с 16%.\r\nПревод и редакция:", "date": "2018.03.16", "title": "News Front (Русия): „Планът Мичъл“: Как САЩ се опитват да вбият клин между Сърбия и Русия"}
{"url": "http://www.focus-news.net/news/2018/03/16/2500298/veliko-tarnovo-sas-zapoved-na-kmeta-na-daniel-panov-se-vavezhda-v-deystvie-avariyniyat-plan-za-yazovira-kray-s-prisovo.html", "text": "Със заповед на кмета на Велико Търново Даниел Панов се въвежда в действие аварийният план за язовира край с. Присово. Това съобщи пред журналисти зам.-кметът проф. Георги Камарашев, предаде репортер на Радио „Фокус“ – Велико Търново. Той обясни, че мерките се предприемат предвид очакваните валежи след 19 март. „Поради голямата авария на магистралния водопровод край село Присово от 10 март, нивото на язовира рязко се е покачило. Изпускателят се е затлачил от наносите и тинята. В момента в долната му част, където се намира изходът, водната струя е около 20% от нормалния дебит. Това е довело до повишаване на нивото на язовира. Вчера водата е стигнала до нивото на преливника, но вече е започнала да се снижава и е около 10 см. под преливника“, допълни проф. Камарашев. \r\nТой посочи, че днес на място е извършен оглед заедно с областния управител и екипи от „Пожарната“ и „Гражданска защита“. Те са направили опит да раздвижат крана, което да доведе до отпушване. Опитът обаче е бил неуспешен. Очаква се утре да пристигнат представители на фирма, с която работи Държавната метеорология за контрол на язовирите, които да преценят къде могат да позиционират техниката. Идеята е да се използва сгъстен въздух, чрез който да се отпуши тръбопровода. „След като уточнят къде ще позиционират машините, ще ги докарат и се надявам до понеделник, най-късно, язовирът да е в изправно състояние, за да може да поеме валежите, които очакваме следващата седмица“, посочи проф. Камарашев. Той бе категоричен, че за момента няма опасност за населението. Нивото се следи и се контролира. Зам.-кметът съобщи, че средствата, които ще бъдат изразходвани за отпушването на изпускателната система на язовира, ще бъдат възстановени от Междуведомствената комисия към Министерски съвет.\r\nНадежда КРЪСТЕВА", "date": "2018.03.16", "title": "Велико Търново: Със заповед на кмета на Даниел Панов се въвежда в действие аварийният план за язовира край с. Присово"}
{"url": "http://www.focus-news.net/news/2018/03/16/2500318/varhovniya-predstavitel-na-es-federika-mogerini-evropeyskiyat-sayuz-ostava-tvardo-angazhiran-s-vaprosa-za-suvereniteta-i-teritorialnata-tsyalost-na-ukrayna.html", "text": "Европейският съюз остава твърдо ангажиран с въпроса за суверенитета и териториалната цялост на Украйна. Това се посочва в декларация на върховния представител на Европейския съюз (ЕС) по въпросите на външните работи и политиката на сигурност Федерика Могерини от името на ЕС относно Автономна република Крим и град Севастопол, изпратена от Представителството на Европейската комисия в България. \r\nПубликуваме пълния текст на декларацията без редакторска намеса:  \r\n\"Четири години след незаконното анексиране на Автономна република Крим и град Севастопол от Руската федерация Европейският съюз остава твърдо ангажиран с въпроса за суверенитета и териториалната цялост на Украйна. \r\nЕвропейският съюз изтъква отново, че не признава и продължава да осъжда това нарушение на международното право. То продължава да бъде пряко предизвикателство за международната сигурност със сериозни последици за международния правен ред, който защитава единството и суверенитета на всички държави. \r\nЕвропейският съюз остава ангажиран с пълното прилагане на политиката си на непризнаване, в това число посредством ограничителни мерки. ЕС призовава отново държавите — членки на ООН, да обмислят подобни мерки за непризнаване в съответствие с Резолюция 68/262 на Общото събрание на ООН. Европейският съюз не признава провеждането на избори от страна на Руската федерация на Кримския полуостров. \r\nПротичащата милитаризация на полуострова продължава да оказва влияние върху положението със сигурността в региона на Черно море. В нарушение на международното хуманитарно право жителите на Крим биват принуждавани да приемат руско гражданство и набирани във въоръжените сили на Руската федерация. \r\nЕвропейският съюз осъжда изграждането на моста през Керченския пролив без съгласието на Украйна и наложените с това ограничения на свободата на транзитно преминаване. \r\nСлед незаконното анексиране от Руската федерация положението с правата на човека на Кримския полуостров се влоши още повече. Жителите на полуострова се сблъскват със системни ограничения на основните свободи, като свободата на изразяване, вероизповедание или убеждения и на сдружаване, както и правото на мирни събрания. \r\nПравата на кримските татари бяха сериозно нарушени със закриването на кримските татарски медии, забраната на дейността на техния орган на самоуправление Меджлиса и преследването на неговите ръководители и на членове на тази общност. На кримските татари, украинците и всички етнически и религиозни общности на полуострова трябва да се гарантира възможността да поддържат и развиват своята култура, традиции, образование и идентичност. \r\nЕС отново призовава за незабавното освобождаване на Олег Сенцов, Олександър Колченко, Микола Семена и на всички лица, задържани и осъдени в нарушение на международното право. Журналистите, правозащитниците и адвокатите на защитата следва да могат да работят в условията на независимост и без ненужна намеса. \r\nЕС призовава за пълно спазване на международните стандарти на правата на човека на полуострова. Всички нерешени случаи на нарушения и злоупотреби с човешките права, като насилствено изчезване, изтезания и екзекуции следва да бъдат щателно разследвани. Предоставянето на пълен, свободен и неограничен достъп на международните правозащитници до цялата територия на Украйна, включително до Крим и Севастопол, продължава да бъде от първостепенна важност. ЕС припомня Резолюция 72/190 на Общото събрание на ООН от 19 декември 2017 г. и призовава за цялостното ѝ прилагане, включително на задълженията на Руската федерация по силата на приложимото международно хуманитарно право. \r\nТази декларация е направена по повод на 4-ата годишнина от незаконното анексиране на Крим и Севастопол от Руската федерация (18 март 2018 г.)\".", "date": "2018.03.16", "title": "Върховния представител на ЕС Федерика Могерини: Европейският съюз остава твърдо ангажиран с въпроса за суверенитета и териториалната цялост на Украйна"}
{"url": "http://www.focus-news.net/news/2018/03/16/2500319/18-novi-sgradi-s-375-potrebiteli-sa-prisaedineni-kam-toploprenosnata-mrezha-na-toplofikatsiya-sofiya-ot-nachaloto-na-godinata.html", "text": "18 нови сгради, от които 12 жилищни и 6 офис-сгради с общо 375 нови абонати са присъединени към топлопреносната мрежа на столичната Топлофикация само през първите месеци на 2018 година. Това съобщиха от пресцентъра на „Топлофикация” - София. \r\n„През последните години отчитаме нарастване на интереса към услугата централизирано топлоподаване в София. Практически почти всички новостроящи се сгради, които се намират в границите на съществуващата топлопреносна мрежа правят проучвания за присъединяване към нея. Ако тези темпове на растеж се запазят през 2018 година, ще подобрим постигнатия през миналата година резултат, когато присъединихме 2277 нови клиенти. Към 1 януари 2018 г. дружеството обслужва 442 482 абонати, от които 402 948 са домакинства.», коментираха от „Топлофикация София” ЕАД. \r\nСпоред данните на Изчислителния център към 15 март 2018 г.  66,3% от клиентите на компанията  нямат нито една просрочена сметка. Общо около 80% от абонатите на столичната Топлофикация нямат неплатени задължения или имат забавяне на плащането до 2 фактури. „Топлофикация София” ЕАД продължава и през този сезон двете бонусни програми „Търговска отстъпка” и „Разсрочена лоялност”.\r\nПрограма „Търговска отстъпка” дава възможност на всички лоялни клиенти, които нямат просрочени месечни задължения, да получат 3% търговска отстъпка, ако заплатят дължимата сума до 30-то число на  месеца, следващ консумацията. Размерът на търговската отстъпка е посочен в месечното съобщение на всеки абонат.\r\nПрограма „Разсрочена лоялност” е насочена към всички клиенти, които нямат просрочени месечни задължения и избират да плащат за консумирана топлинна енергия на равни месечни вноски – 11 равни вноски и 12-та изравнителна сметка. Онези от тях, които решат да се включат от този отоплителен сезон в програмата, ще получат като бонус 50% отстъпка от размера на първата си месечна вноска. За клиентите, които са се убедили в удобствата на този вид разплащане и вече години наред издължават сметките си така, компанията е предвидила като бонус при плащане на десет месечни сметки през периода в срок, единадесетата да бъде с 50% отстъпка за абоната. Освен този бонус всички абонати, които заплащат на равни месечни вноски и издължат сметката си до 30-то число на месеца, следващ консумацията, получават и предвиденото в програмата „Търговска отстъпка” 3%-но намаление. \r\nОт днес февруарските сметки за парно и топла вода вече са на разположение на потребителите на Интернет страницата на дружеството –  и в Центровете за обслужване на клиентите. През февруари 2018 г. средната месечна температура е била +1,9 градуса С, а фактурираната топлинна енергия за месеца е 414 952 МВтч. Месечните сметки се изготвят съобразно изискванията на Наредбата за топлоснабдяване, приета от Министерството на икономиката и енергетиката, в сила от 1 юни 2014г. на базата на реалната консумация във всеки отделен имот за предходния отоплителен сезон. Всеки клиент може да провери тези данни, които са отразени в окончателната изравнителна сметка за периода 1.05.2016 -30.04.2017 г. Напомняме, че прогнозните дялове се определят от топлинния счетоводител. Изключение правят  абонатите, които имат месечно отчитане на уредите за дялово разпределение. Потребителите могат да се ориентират в месечната си сметка като извършат последователно изчисленията, посочени в приложената графика.", "date": "2018.03.16", "title": "18 нови сгради с 375 потребители са присъединени към топлопреносната мрежа на „Топлофикация” - София от началото на годината"}
{"url": "http://www.focus-news.net/news/2018/03/16/2500320/sofiya-ogranichava-se-dostapat-na-avtomobili-do-borisova-gradina.html", "text": "От утре, 17 март (събота), се ограничава достъпът на автомобили в парк „Княз-Борисова градина“ в София. Това съобщиха от пресцентъра на Столична община. Поставените бариери на входовете откъм ул. „Незабравка“ (до зала „София“) и откъм бул. „Драган Цанков“ (до „Спортна София“) вече няма да пропускат автомобили, с изключение на такива със специален режим като линейки, пожарна, полиция. \r\nСъгласно Наредбата за изграждане, поддържане и опазване на зелената система на Столична община, в обществените зелени площи се забранява преминаването и паркирането на МПС, с изключение на такива със специален режим. \r\nВ парка ще се допускат за кратковременен престой автомобили с пропуск, издаден от Дирекция „Зелена система“ на Столична община, с цел обслужване на обекти и извършване на поддръжката на парка. \r\nВ събота и неделя ще се разрешава паркиране по бул.“Драган Цанков“ в крайна дясна лента в участъка от парк-хотел „Москва“ до кръговото кръстовище на телевизионна кула.", "date": "2018.03.16", "title": "София: Ограничава се достъпът на автомобили до Борисова градина"}
{"url": "http://www.focus-news.net/news/2018/03/16/2500324/pazardzhik-31-sanirani-obshtestveni-sgradi-byaha-ofitsialno-otkriti-v-peshtera.html", "text": "С церемонията „Рязане на лента“ в Пещера бяха открити обновени жилищни сгради, съобщи за Радио „Фокус“ – Пазарджик Стоян Йовчев, експерт в Община Пещера. Това са 31 жилищни сгради, обединени в 3 ЛОТ-а. Символичното рязане на лентата кметът Николай Зайчев заедно с представители на фирмите изпълнителки по отделните лотове и на сдруженията на собствениците, бе извършено пред същите домове, където санирането започна преди 10 месеца.  „Стойността на санирането е малко над 2 300 000 лв. Проектите се изпълняват от Община Пещера по схема за предоставяне на безвъзмездна финансова помощ за „Енергийна ефективност в периферните райони”. В община Пещера вече има създадени над 150 сдружения. Всички те ще имат възможност да подадат документите си в общинската администрация, но предварителната информация е за много по-високи критерии и изисквания към жилищните сгради.  За средства по новата програма ще се кандидатства с работен проект, който се очаква да бъде финансиран от общините. И разбира се трябва да се отбележи, че средствата, които ще бъдат отпуснати са значително по-малко. Парите за тези 47 сгради, които са обхванати до момента, бяха 8,5 милиона лева, а сега ще разполагаме с около 1 200 000 лева“, коментира Йовчев. Той подчерта, че освен жилищни сгради, с европейски средства бяха санирани сградите на Общинска администрация, полиция и пожарната, Ритуалната зала и Общински детски комплекс.\r\nАлбена ЖИЛЕКОВА", "date": "2018.03.16", "title": "Пазарджик: 31 санирани обществени сгради бяха официално открити в Пещера"}
{"url": "http://www.focus-news.net/news/2018/03/16/2500322/aktsenti-v-predavaneto-105-godini-svoboda-po-radio-fokus-pirin.html", "text": "В предаването „105 години свобода“ по Радио „Фокус“ – Пирин тази седмица ще Ви разкажа за генерал-лейтенант Кръстю Златарев, роден в Охрид на 23 февруари 1864 година. 154 години след неговото рождение и 93 години след убийството му при кървавият атентат в църквата „Св. Неделя” в София наш дълг е по-често да говорим за генерал Златарев, защото той ни завеща много, а животът му трябва да ни служи за пример – колко силно и отдадено трябва да обичаме България. Наш гост в предаването ще бъде гл. ас.д-р Стоян Николов от Националния военноисторически музей.", "date": "2018.03.16", "title": "Акценти в предаването „105 години свобода“ по Радио „Фокус“ – Пирин"}
{"url": "http://www.focus-news.net/news/2018/03/16/2500326/sliven-obshtinata-se-prisaedinyava-kam-initsiativata-chasat-na-zemyata.html", "text": "Община Сливен се присъединява към глобалната инициатива „Часът на Земята“. По този повод от 20.30 до 21.30 часа на 24 март 2018 г. ще бъде загасено художественото осветление на Късноантичната и средновековна крепост „Туида“ и на сградите на Община Сливен, Художествена галерия „Димитър Добрович“, Художествена гимназия „Димитър Добрович“, Съдебна палата, Административен съд- Сливен, Куклен театър – Сливен и ППМГ „Добри Чинтулов“. ТТова съобщиха от Общината.\r\nОрганизатор на „Часът на Земята“ е международната природозащитна организация WWF. За пръв път инициативата се осъществява през 2007 г. в Австралия, когато в рамките на един час са притъмнени знакови сгради и културни паметници. Така хората изразяват воля за справяне с климатичните промени и проблемите на околната среда. За няколко години „Часът на Земята“ увеличава своите привърженици, като присъединилите се държави се вече над 170, а градовете – над 7 хиляди, припомнят организаторите.\r\nУ нас „Часът на Земята“ се провежда от 2009 г. През 2017 г. в инициативата се включиха 110 града, а също така и институции, бизнеса, медии. Тази година темата на кампанията е „Свържи се с природата“.", "date": "2018.03.16", "title": "Сливен: Общината се присъединява към инициативата „Часът на Земята“"}
{"url": "http://www.focus-news.net/news/2018/03/16/2500325/afp-rusiya-zapochna-razsledvane-okolo-smartta-na-nikolay-glushkov-v-london.html", "text": "Русия съобщи, че е започнала разследване за убийство, свързано със смъртта на Николай Глушков, руснак, който е открит мъртъв този месец в дома си в Лондон, предава  AFP.\r\nСледственият комитет съобщава, че ще разследва смъртта на Глушков, бивш заместник-генерален директор на „Аерофлот“, който получава политическо убежище във Великобритания, след като е затворен в Русия за пране на пари и измама.  Виктор Турмаков", "date": "2018.03.16", "title": "AFP: Русия започна разследване около смъртта на Николай Глушков в Лондон"}
{"url": "http://www.focus-news.net/news/2018/03/16/2500329/kyustendil-intenziven-e-trafikat-po-avtomagistrala-struma-v-oblastta.html", "text": "Интензивен е трафикът по автомагистрала „Струма” в Кюстендилска област. Това съобщи за Радио „Фокус” – Кюстендил дежурният в Областно пътно управление – Кюстендил. По думите му пътните настилки са предимно сухи. Интензивен е трафикът и по път Е-79, както и по направлението София – Кюстендил. Слаб трафик има в посока от и за ГКПП – „Гюешево”. Въведена е временна организация на движението по пътя Четирци – Слокощица, участък Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 16 март. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март.\r\nВенцеслав ИЛЧЕВ", "date": "2018.03.16", "title": "Кюстендил: Интензивен е трафикът по автомагистрала „Струма” в областта"}
{"url": "http://www.focus-news.net/news/2018/03/16/2500330/odmvr-pazardzhik-roditelite-badat-izklyuchitelno-vnimatelni-kogato-detsata-im-igrayat-v-blizost-do-elektricheski-osvetitelni-tela.html", "text": "Апелираме към родителите на децата да бъдат изключително внимателни, когато малчуганите играят в близост до електрически осветителни тела или електрически табла, каза за Радио „Фокус“ – Пазарджик Мирослав Стоянов, говорител на ОДМВР-Пазарджик. Той уточни, че електрическите табла са изключително примамливи за децата, често те ги отварят и бъркат с метални предмети вътре, а това е много опасно, тъй като там тече трифазен ток.  „Затова родителите трябва да бъдат изключително бдителни, когато децата се намират в близост до електрически стълбове и осветителни уреди, по които тече напрежение“, допълни Стоянов. Той отбеляза също, че е разпоредена проверка за състоянието на всички останали електрически стълбове от уличното осветление в града, след като метален електрически стълб падна върху две деца вчера в района на една от болниците.\r\nАлбена ЖИЛЕКОВА", "date": "2018.03.16", "title": "ОДМВР-Пазарджик: Родителите бъдат изключително внимателни, когато децата им играят в близост до електрически осветителни тела"}
{"url": "http://www.focus-news.net/news/2018/03/16/2500331/smolyan-ministar-neno-dimov-uchastva-vav-forum-na-tema-integrirano-upravlenie-na-otpadatsite-v-pamporovo.html", "text": "Министърът на околната среда и водите Нено Димов участва във форум на тема „Интегрирано управление на отпадъците“ в Пампорово, организират от Варненския свободен университет, предаде репортер на Радио „Фокус“ – Смолян. На събитието присъстват още президентът на Варненския свободен университет проф. д-р Анна Недялкова, председателят на парламентарната комисия по околната среда и водите Ивелина Василева, зам.-областният управител на Смолян Андриян Петров, кметът на Смолян Николай Мелемов,  проф. д-р инж. Иван Домбалов, директор на Балкански научно-образователен център по екология и опазване на околната среда, както и представители на общините Рудозем, Златоград и Първомай, които ще споделят добри практики в процеса на управление на отпадъците. Очаква се утре към форума да се присъедини и Джордж Кремлис, ръководител на отдел „Екологична оценка на въздействието на околната среда и политика на сближаване“, Генерална дирекция „Околна среда“ на ЕК. В курса на допълнително обучение участват повече от 100 представители на местната власт и бизнеса от 27 общини от Смолянска, Пловдивска, Пазарджишка, Кърджалийска, Бургаска и Софийска област.\r\nМинистър Нено Димов заяви при откриването, че се радва от факта, че форумът е организиран от университет, защото именно университетите са средище, което да реализира с играчите на терен такива дискусии. „Корените на науката са назад в историята, но науката е тази, която е съмняваща се, невярваща, търсеща нещо ново. Тя ни тласка напред. Уникалната комбинация между дълбоки корени и търсене на новото, е основата на прогреса. Тези средища са онзи двигател, който винаги е дърпал напред и имаме нужда от него, той пали светлината“, посочи министър Димов. Той отбеляза, че може би това е най-удачния начин за подобни дискусии. Той призова и останалите университети в страната да вземат пример и да организират такива дискусии, защото се изисква мислене. „Много е трудно да се мисли, лесно е да си в щампа, навик и инерция. Излизането от това става с теорията на науката и университетите“, каза още министър Димов.\r\nПредседателят на парламентарната комисия по околната среда и водите Ивелина Василева заяви, че с участва във форума, тъй като с респект и удоволствие общува с представители на местната власт. „Като общинар, минал през изпълнителната и в момента в законодателната власт, осъзнавам ролята на кметовете в сектора на интегрираното управление на отпадъците като ресурс, който би могъл да генерира много ползи за икономиката, общините и бизнеса. Секторът предизвиква много вълнение и трудности. Благодарим на общините в лицето на кметовете за усилията през годините Близо 2,8 млн. тона твърди битови отпадъци се генерират на територията на България. Общините имат задачата да управляват тези отпадъци. Това са мащабни и нелеки задачи, свързани с много предизвикателства. Ролята им е във всеки един аспект, не само по съблюдаване на законодателството, а и за провеждане на политики, свързани с информираност и образоване на хората. Това е нов модел на практика и много съществена роля в него имат общините. Форумът е полезен за обмяна на идеи, практики и предложения за усъвършенстване на законодателната уредба, за да постигаме повече в полза на нашити съграждани“, каза още Ивелина Василева.\r\nНели ГЕРГЬОВСКА", "date": "2018.03.16", "title": "Смолян: Министър Нено Димов участва във форум на тема „Интегрирано управление на отпадъците“ в Пампорово"}
{"url": "http://www.focus-news.net/news/2018/03/16/2500332/kyustendil-kmetat-petar-paunov-prisastva-na-tseremoniya-po-nagrazhdavaneto-na-otlichenite-uchastnitsi-v-natsionalniya-uchenicheski-konkurs-mesta-i-pamet.html", "text": "Кметът на Община Кюстендил Петър Паунов присъства на церемония по награждаването на отличените участници в Националния ученически конкурс „Места и памет”, предаде репортер на Радио „Фокус” – Кюстендил. Конкурсът е посветен на 75-годишнината от спасяването на българските евреи. На церемонията присъстваха зам.-министърът на образованието и науката Таня Михайлова, областният управител на Кюстендил Виктор Янев, председателят на Общински съвет – Кюстендил Михаела Крумова и други. \r\n„Това е една тема, която отдавна е извън статистиките, а е и тема за живота. Тя ще съществува независимо дали някой ще се опитва да я заличава, да спекулира с нея или да я променя. През времето, явно някой е разчитал, че спомените и следите от това нещо ще изчезнат, но в сърцата на всички спасени, сърцата на тези които се раздадоха, за да се случи този изключителен хуманен акт, оставиха огромни следи и до ден днешен. Убеден съм, че и вашите сърца ще напомнят тази тема”, каза Петър Паунов. От свое име зам.-министър Таня Михайлова каза, че това е тема, която ще дава на учениците, работили по проекта, винаги повод за гордост. \r\n„Историята на един народ никога не е само слава, но никога не е и само падение. Историята не е само силни, никога историята не е и само слабост. Когато историята ти дава пример за човечността на един народ, тогава смятам, че това е основание за гордост”, каза Таня Михайлова. По време на церемонията бяха представени и наградени отличените изследователски проекти. До финала са достигнали 20 екипа, в които участват общо 67 ученици от цялата страна. Победители са : екипът на 134-то СУ „Димчо Дебелянов” –  София , както и екипът на ПМГ „Константин Величков“ –Пазарджик. Град Кюстендил е домакин на събитието като роден град на Димитър Пешев, един от българските „праведници на света“, политик с изключителен принос за спасяването на българските евреи.\r\nВенцеслав ИЛЧЕВ", "date": "2018.03.16", "title": "Кюстендил: Кметът Петър Паунов присъства на церемония по награждаването на отличените участници в Националния ученически конкурс „Места и памет”"}
{"url": "http://www.focus-news.net/news/2018/03/16/2500334/kmetat-na-sofiya-yordanka-fandakova-shte-vrachi-nagradi-na-tseremoniyata-dostoynite-balgari-na-19-mart.html", "text": "Кметът на София Йорданка Фандъкова ще връчи награди на церемонията „Достойните българи“. Това съобщиха от пресцентъра на Столична община. 16-та годишна церемония „Достойните българи“ ще се състои в понеделник, 19 март. На нея ще бъдат отличени близо 40 обикновени български граждани, които през изминалата година са помогнали на изпаднал в беда или са допринесли за развитието на обществото.\r\nЦеремонията ще се състои в понеделник, 19 март, от 11.00 часа в тържествената зала на Централен военен клуб в София.", "date": "2018.03.16", "title": "Кметът на София Йорданка Фандъкова ще връчи награди на церемонията „Достойните българи“ на 19 март"}
{"url": "http://www.focus-news.net/news/2018/03/16/2500323/ministar-nikolay-nankov-po-patishtata-vav-varna-se-izpalnyavat-remonti-za-nad-150-miliona-leva.html", "text": "По пътищата във Варна се изпълняват ремонти за над 150 милиона лева. Това каза пред журналисти във Варна министърът на регионалното развитие и благоустройството Николай Нанков, който инспектира ремонтните дейности по пътната инфраструктура в града,  предаде репортер на Радио „Фокус“ – Варна. „Ремонтните дейности във Варна в момента са прекалено много, но вървят по график“, заяви министърът. По думите на Николай Нанков в строителните дейности са заети няколко хиляди души, но има сериозна липса на работна ръка и се налага ангажиране на работници от съседни области. Министърът провери напредъка на финансираните по Оперативна програма „Региони в растеж“ ремонти на ул. „Мара Тасева“ и бул. „Първи май“, както и строежа на бул. „Левски“. „Работата по изграждането на новия бул. „Левски“ върви изключително обнадеждаващо. Напълно възможно е да сме готови с варненското Цариградско шосе до поставения от премиера срок – 15 август“, коментира Николай Нанков. Той подчерта, че единственият проблем с градежа на новия булевард в момента не е нито финансов, нито организационен, а само липсата на достатъчно работна ръка. „Ако трябва ще се мобилизират повече хора“, посочи Николай Нанков.\r\nМарияна ВАЛЕНТИНОВА", "date": "2018.03.16", "title": "Министър Николай Нанков: По пътищата във Варна се изпълняват ремонти за над 150 милиона лева"}
{"url": "http://www.focus-news.net/news/2018/03/16/2500311/regnum-mvnr-na-balgariya-podkrepi-antiruskata-kampaniya-na-velikobritaniya.html", "text": "Българският външен министър Екатерина Захариева заяви, че страната ѝ подкрепа действията на Великобритания, обвинила Русия в участие в отравянето на бившия офицер от ГРУ Сергей Скрипал, предава  Regnum.\r\n„България остава със своя съюзник Великобритания. Използването на каквито и да е токсични химически вещества е незаконно и трябва да се осъжда по най-решителен начин“, заяви Захариева. \r\nСергей Скрипал и дъщеря му бяха отровени на 5 март в британския град Солсбъри. Властите на Великобритания смятат, че зад произшествието стои Русия.  Виктор Турмаков", "date": "2018.03.16", "title": "Regnum: МВнР на България подкрепи антируската кампания на Великобритания"}
{"url": "http://www.focus-news.net/news/2018/03/16/2500337/lovech-okrazhnata-prokuratura-e-privlyakla-kato-obvinyaem-direktora-na-rzok-lovech-za-dlazhnostno-prestaplenie.html", "text": "Окръжна прокуратура – Ловеч, с постановление от 16 март 2018 г. на наблюдаващ прокурор, е задържала за срок от 72 часа и е привлякла като обвиняем А.  М. , директор на РЗОК-Ловеч за длъжностно престъпление. Това съобщиха от Апелативна прокуратура-Велико Търново. За това, че в нарушение на служебните си задължения като длъжностно лице, заемащо отговорно служебно задължение и в нарушение на норми от ЗЗО,ЗЛЗ,ЗБНЗОК и НРДМД 2017г. е сключил през 2017г. два договора с “МБАЛ Кардиолайф” ООД –Ловеч -  за извършване на болнична помощ по клинични пътеки и за извършване на амбулаторни процедури, с цел да набави за другиго - “МБАЛ Кардиолайф”ООД облага, като от деянието са настъпили значителни вредни последици за бюджета на НОЗК за 2017 г. в размер на 979 925 лв.\r\nСледствените действия продължават.", "date": "2018.03.16", "title": "Ловеч: Окръжната прокуратура е привлякла като обвиняем директора на РЗОК- Ловеч за длъжностно престъпление"}
{"url": "http://www.focus-news.net/news/2018/03/16/2500338/sofiya-razreshavat-se-prestoyat-i-parkiraneto-v-otsechka-na-bul-dragan-tsankov.html", "text": "От 08.00 до 20.00 часа на 17.03.2018 г. и 08.00 до 20.00 часа на 18.03.2018 г.  се разрешават престоят и паркирането на пътни превозни на бул. „Драган Цанков” в София, в участъка между ул. „Акад. Методи Попов” и бул. „Пейо К. Яворов”, посока център, извън зоните за престрояване и спирките на масов градски транспорт. Това съобщиха от пресцентъра на Столична община.", "date": "2018.03.16", "title": "София: Разрешават се престоят и паркирането в отсечка на бул. „Драган Цанков“"}
{"url": "http://www.focus-news.net/news/2018/03/16/2500335/sofiya-vavezhda-se-organizatsiya-na-dvizhenieto-za-futbolna-sreshta-na-18-mart-na-natsionalniya-stadion-vasil-levski.html", "text": "Въвежда се организация на движението за футболна среща на 18 март на Националния стадион „Васил Левски” в София. Това съобщиха от пресцентъра на Столична община.\r\nОт 00.00 часа на 17 март 2018 г. до приключване на футболната среща на 18 март 2018 г. се забранява престоят и паркирането на пътни превозни средства, с изключение на автобусите превозващи привържениците на Левски на югоизточното пътно платно на бул. „Евлоги и Христо Георгиеви” между ул. „Граф Игнатиев” и ул. „Ген Гурко”, от страната на Перловска река. \r\nСтолична дирекция на вътрешните работи осигурява охрана и постове за контрол и регулиране на движението.", "date": "2018.03.16", "title": "София: Въвежда се организация на движението за футболна среща на 18 март на Националния стадион „Васил Левски”"}
{"url": "http://www.focus-news.net/news/2018/03/16/2500341/sofiya-vavezhda-se-vremenna-organizatsiya-na-dvizhenieto-za-izvarshvane-na-tekusht-remont-i-profilaktika-na-relsov-pat-na-17-i-18-mart.html", "text": "Въвежда се временна организация на движението за извършване на текущ ремонт и профилактика на релсов път. Това съобщиха от пресцентъра на Столична община. Във връзка с извършването на текущ ремонт и профилактика на релсовия път временно се променя маршрутите по трамвайни линии № 11, 12 и 6. \r\nНа 18 март от 8.00 до 10.00 часа – по бул. “Рожен” в участъка от “Агресия груп” (завод “8-ми март”) до ж.п. гара „София север“ по маршрута на трамвайни линии № 6, 11 и 12. От 10.00 до 12.00 часа – по бул. “Рожен” в участъка от ж.п. гара „София север“ до ул. “Илиянско шосе” по маршрута на трамвайни линии № 6, 11 и 12. \r\nНа 17 март от 4.30 до 16.00 часа маршрутът се променя съответно: \r\n-трамвайна линия № 11 ще се движи от кв. „Княжево“ до трамвайно обръщателно колело „Хюндай България“; \r\n-трамвайна линия № 12 да се движи от площад „Журналист“ до трамвайно обръщателно колело „Хюндай България“ \r\nНа 18 март от 4.30 до 16.00 часа: \r\n-трамвайна линия № 11 ще се движи от кв. „Княжево“ до надлез “Надежда” (трамвайно депо „Банишора“); \r\n-трамвайна линия № 12 ще се движи от площад „Журналист“ до надлез “Надежда” (трамвайно депо Банишора); \r\nРазкрива се временна автобусна линия № 12-ТМ с маршрут: автостанция „Илиянци“, ул. “Джерман”, бул. “Рожен”, ул. “Илиянско шосе”, бул. “Рожен”, надлез „Надежда“, бул. “Княгиня Мария Луиза”, надясно по бул. “Христо Ботев”, надясно по бул. “Сливница”, надясно по ул. “Опълченска” и наляво по бул. “Княгиня Мария Луиза”. \r\nНа 18 март от 4.30 до 12.00 часа трамвайна линия № 6 ще се движи от ж.к. „Иван Вазов“ до метростанция “Хан Кубрат”.", "date": "2018.03.16", "title": "София: Въвежда се временна организация на движението за извършване на текущ ремонт и профилактика на релсов път на 17 и 18 март"}
{"url": "http://www.focus-news.net/news/2018/03/16/2500340/haskovo-v-mladezhkiya-tsentar-v-grada-na-20-mart-shte-se-provede-preskonferentsiya-otnosno-predstoyasht-kontsert.html", "text": "В Младежкия център в Хасково във вторник, 20 март, от 15.00 часа, ще се проведе пресконференция с участието на проф. Борислава Танева и Цанислав Петков. Това съобщиха от Община Хасково. Пресконференцията е по повод концерт, който ще се проведе на 21 март, сряда, от 19.00 часа в залата на ДКТ \"Иван Димов\". Събитието е посветено на 90 години от рождението на композитора Александър Танев, с участието на дъщеря му Борислава Танева - пиано, и Камерен оркестър-Хасково с диригент Цанислав Петков. В програмата са включени произведения от Александър Танев. Преди концерта ще бъде открита фотоизложба на Орлин Атанасов, проследяваща творческия и житейски път на Александър Танев. След концерта ще бъде прожектиран филм за живота и творчеството на композитора.", "date": "2018.03.16", "title": "Хасково: В Младежкия център в града на 20 март ще се проведе пресконференция относно предстоящ концерт"}
{"url": "http://www.focus-news.net/news/2018/03/16/2500327/ministar-nikolay-nankov-shte-dovarshim-remonta-na-patya-do-albena-i-zlatni-pyasatsi.html", "text": "През тази година ще бъде довършен ремонта на пътя до Албена и Златни пясъци. Това каза пред журналисти във Варна министърът на регионалното развитие и благоустройството Николай Нанков, който инспектира ремонтните дейности по пътната инфраструктура в града,  предаде репортер на Радио „Фокус“ – Варна. „Имаме много амбициозна програма. Освен пътната инфраструктура във Варна по Оперативна програма „Региони в растеж“ имаме и три пътни участъка в областта с дължина 45 км за близо 27 млн. лева. Това са пътищата Гроздьово – Провадия, Гроздьово – Долни чифлик, Варна – Добрич. По текущи ремонти ще довършим това, което стартирахме през миналата година, включително и на виадукт “Звездица” по автомагистрала „Черно море“, посочи министър Нанков. \r\nТой отбеляза, че проектът за изграждане на кръстовище тип „детелина“ на автомагистрала „Хемус“ край Игнатиево е почти готов. Ще бъде продължен и ремонтът на пътя за Златни пясъци, като е предвидено първо да се подмени водопроводът, част от бъдещия воден проект на Варна, който се очаква да стартира до края на годината.\r\nПо отношение на въпроса дали варненци трябва да закупят винетка, пътувайки до Златни пясъци или не, министър Николай Нанков коментира, че единственият начин шофьорите във Варна да не плащат за винетка от Варна до Златни пясъци е кметът да поиска пътят да стане общински. Същото се отнася и за останалите републикански пътища на територията на Варна, за които в момента се изисква винетен стикер. Министър Ненков посочи, че процедурата е сложна и първо е необходимо решение на Общинския съвет. След това кметът трябва да внесе искане до Министерски съвет, който от своя страна да реши пътищата да станат общински. Стане ли така обаче, отговорността за поддръжката и експлоатацията ще останат за сметка на Общината, обясни министър Нанков.\r\nМарияна ВАЛЕНТИНОВА", "date": "2018.03.16", "title": "Министър Николай Нанков: Ще довършим ремонта на пътя до Албена и Златни пясъци"}
{"url": "http://www.focus-news.net/news/2018/03/16/2500342/politico-angela-merkel-razkritikuva-horst-zeehofer-otnosno-dumite-mu-za-islyama.html", "text": "Германският канцлер Ангела Меркел публично опроверга думите на вътрешния си министър Хорст Зеехофер, заявил по-рано, че „ислямът не принадлежи на Германия“, предава  Politico.\r\nЧасове след думите на министъра прессекретарят на Меркел Щефан Зайберт заяви, че „историческата основа на Германия е естествено християнска и еврейска, но предвид нашите ценности и правна система, ислямът е също част от страната“.\r\nПо-рано Зеехофер разкри , че цели да направи миграционната политика на Германия по-строга и че ще разкрие „мащабен план за по-бърза депортация“.  Виктор Турмаков", "date": "2018.03.16", "title": "Politico: Ангела Меркел разкритикува Хорст Зеехофер относно думите му за исляма"}
{"url": "http://www.focus-news.net/news/2018/03/16/2500343/obshtinskite-savetnitsi-ot-pp-gerb-varna-organizira-priemni-za-grazhdani-ot-20-do-23-mart.html", "text": "Общинските съветници от ПП ГЕРБ – Варна Пейчо Бюлбюлев, Николай Георгиев, Николай Малев и Надя Георгиева ще се срещнат с граждани в дните от 20 до 23 март. Това съобщиха от пресцентъра на ПП ГЕРБ – Варна.\r\nПриемното време на общинските съветници ще бъде от 14:00 до 16:00 ч. в офиса на партията на ул. „Георги Бенковски” №1. Записвания могат да се правят на тел: 052 / 600 015.\r\nПриемният ден на Пейчо Бюлбюлев е на 20 март /вторник/, на Николай Георгиев – на 21 март /сряда/, на Николай Малев – на 22 март /четвъртък/, на Надя Георгиева – на 23 март /петък/.", "date": "2018.03.16", "title": "Общинските съветници от ПП ГЕРБ-Варна организира приемни за граждани от 20 до 23 март"}
{"url": "http://www.focus-news.net/news/2018/03/16/2500345/erdogan-kam-evroparlamenta-ako-byahme-otvorili-granitsite-za-bezhantsite-shtyahte-da-tarsite-dupki-otkadeto-panicheski-da-izbyagate.html", "text": "Президентът на Турция и генерален председател на управляващата Партия на справедливостта и развитието (ПСР) произнесе голяма реч пред шестата редовна отчетно-изборна конференция на неговата партия в провинция Ерзурум, Източна Турция, предаде информационната агенция Догу хабер ажансъ (ДХА).\r\n Ердоган разкритикува остро позицията на Европарламента (ЕП) за операцията на турската армия „Маслинова клонка” в Африн и призивите тя незабавно да бъде прекратена. „ЕП ни поучава. Казват ни: „Изтеглете войските си; това което правите е неправилно”. Хей, ЕП – вие откога започнахте да давате акъл на тази наша велика нация? Запазете си го този акъл за самите вас. Тези, които в продължение на 7 години приютяват 3,5 милиона сирийци, сме именно ние. Ако бяхме отворили границите и ги бяхме изпратили при вас, щяхте да търсите място, откъдето да избягате – дупка по дупка. Коленопреклонно ни се молехте: „Сакън, не отваряйте границите”.  Ние проявихме човечност; вие обаче не разбирате нищо от такава човечност”, аргументира се Ердоган, цитиран от ДХА. Георги Димов", "date": "2018.03.16", "title": "Ердоган към Европарламента: Ако бяхме отворили границите за бежанците, щяхте да търсите дупки, откъдето панически да избягате"}
{"url": "http://www.focus-news.net/news/2018/03/16/2500344/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничният пункт е сух.\r\nВенцеслав ИЛЧЕВ", "date": "2018.03.16", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/03/16/2500328/the-hill-poradi-otstranyavaneto-ot-dlazhnost-na-reks-tilarsan-vanshniyat-ministar-na-yuzhna-koreya-shte-se-sreshtne-s-ivanka-tramp.html", "text": "Дъщерята на президента на САЩ Доналд Тръмп – Иванка ще се срещне с външния министър на Южна Корея Кан Кюн-ха, когато той пристигне в САЩ, след като държавният секретар на САЩ Рекс Тилърсън бе неочаквано отстранен от поста си, пише   The Hill.\r\nПрессекретарят на южнокорейското външно министерство Но Кю-дук потвърди, че Иванка Тръмп, която заема поста съветник в Белия дом, ще се срещне с министъра. Темите и точната дата на преговорите все още не са ясни. \r\nОчаква се Кан Кюн-ха да се срещне със заместник –държавния секретар Джон Съливан и с председателя на Конгреса Пол Райън. \r\nПо-рано се съобщаваше, че министърът ще се срещне с Тилърсън, за да обсъди скорошните преговори със Северна Корея, но Тилърсън бе уволнен по-рано тази седмица.  Виктор Турмаков", "date": "2018.03.16", "title": "The Hill: Поради отстраняването от длъжност на Рекс Тилърсън външният министър на Южна Корея ще се срещне с Иванка Тръмп"}
{"url": "http://www.focus-news.net/news/2018/03/16/2500347/pazardzhik-natovareno-e-dvizhenieto-po-vhodno-izhodnite-arterii-na-pazardzhik-i-po-okolovrastniya-pat.html", "text": "Натоварено е движението по входно-изходните артерии на Пазарджик и по околовръстния път в края на работната седмица, предаде репортер на Радио „Фокус“ – Пазарджик. Струпване на автомобили има в района на гарата, както и на двете кръгови кръстовища при моста на река Марица в посока Белово и Пещера. Натоварен е трафика и в района на Кооперативния пазар. Пътните настилки са сухи.\r\nАлбена ЖИЛЕКОВА", "date": "2018.03.16", "title": "Пазарджик: Натоварено е движението по входно-изходните артерии на Пазарджик и по околовръстния път"}
{"url": "http://www.focus-news.net/news/2018/03/16/2500321/washington-post-po-danni-na-siriyskata-observatoriya-za-pravata-na-choveka-46-dushi-sa-zaginali-pri-udari-na-ruskata-i-siriyskata-aviatsiya-v-iztochna-guta.html", "text": "По данни на базираната в Лондон „Сирийска обсерватория за правата на човека“ при въздушни удари, извършени от Русия и сирийското правителство по град в контролирания от сирийската опозиция анклав Източна Гута край Дамаск, са загинали 46 души, пише  Washington Post.\r\nСОПЧ съобщава, че град Кафр Батна е ударен с осколъчни, запалителни и обикновени муниции. Правителствените сили напредват в градовете в анклава. \r\nСъобщава се, че се очаква броят на смъртните случаи да се увеличи.  Виктор Турмаков", "date": "2018.03.16", "title": "Washington Post: По данни на „Сирийската обсерватория за правата на човека“ 46 души са загинали при удари на руската и сирийската авиация в Източна Гута"}
{"url": "http://www.focus-news.net/news/2018/03/16/2500349/yambol-parva-ofitsialna-vizita-v-oblastta-napravi-noviyat-generalen-konsul-v-generalnoto-konsulstvo-na-republika-turtsiya-v-balgariya-nuray-inyontepe.html", "text": "Първа официална визита в област Ямбол направи новият генерален консул в Генералното консулство на Република Турция в Р България със седалище гр. Бургас Нурай Иньонтепе. Той бе посрещнат от областния управител на област Ямбол г-н Димитър Иванов. Област Ямбол е част от консулския окръг на генералния консул. Това съобщиха от Областна администрация Ямбол.\r\nВ началото на срещата Димитър Иванов изрази задоволството си от възможността веднага след получаване на консулската екзекватура, да се срещнат и заявят взаимните си приятелски позиции. „Поддържаме добро партньорство с Консулството. Ние сме съседен и граничен район и това ни прави не просто съседи, а приятели и партньори“. На тези приветствени думи на областния управител генералния консул отговори с думите: „Радвам се, че отношенията между двете страни напредват и са на добро ниво”.\r\nВисокото ниво на нашите двустранни отношения и взаимно желание за по-нататъшно развитие на сътрудничеството се подкрепя и развива активно и на правителствено ниво на нашите две държави. В хода на протоколните разговори областният управител подчерта наблюденията си, че тези добри отношения, поддържани през последните години, се отразяват и на икономическите и на културните връзки, и проекти.\r\n„Моята цел като генерален консул, това което аз искам да направя е да привлека повече туристи към България, в това число и към ямболски регион. Трябва да развиваме именно културния туризъм“, каза г-н Иньонтепе. Г-н Димитър Иванов подчерта, че продължаваме да работим активно в посока туризъм, култура, икономика и по линия на трансграничните проекти. Областният управител и генералният консул споделиха и обсъдиха няколко конкретни идеи за бъдещи проекти именно по Програма ИНТЕРЕГ България-Турция.\r\nПолитиката на сближаване трябва да продължи, трябва да надграждаме постигнатото в междусъседските ни отношения, подчертаха Димитър Иванов и Нурай Иньонтепе в края на първата си среща и се договориха контактите да продължат.", "date": "2018.03.16", "title": "Ямбол: Първа официална визита в областта направи новият генерален консул в Генералното консулство на Република Турция в България Нурай Иньонтепе"}
{"url": "http://www.focus-news.net/news/2018/03/16/2500346/gl-as-d-r-stoyan-nikolov-natsionalen-voennoistoricheski-muzey-dlazhni-sme-da-pomnim-i-da-ne-zabravyame-geroichnite-podvizi-na-gen-krastyu-zlatarev.html", "text": "Длъжни сме да помним и да не забравяме героичните подвизи на ген. Кръстю Златарев. Това каза за предаването „105 години свобода“ на Радио „Фокус“ – Пирин гл. ас. д-р Стоян Николов, уредник в Националния военноисторически музей. По думите му българският офицер е бил блестящ командир на 29-ти пехотен Ямболски полк, но и на 11-а пехотна Македонска дивизия. „Никога не трябва да се забравят подвизите, които извършват македонските българи в състава на 11-а пехотна Македонска дивизия – едно военновременно формирование, чийто личен състав е попълнен изцяло от македонски българи, една част от които дори не са били военнозадължени“, каза още гл. ас. д-р Стоян Николов. Той подчерта, че ген. Кръстю Златарев е един от най-достойните пример в българската история.„Фокус“ припомня:\r\nГенерал-лейтенант Кръстю Златарев е роден на 23 февруари 1864 година в Охрид. Завършва Военното училище в София. Произведен е в чин подпоручик на 30 август 1884 година и постъпва на служба в 13-ти пехотен Рилски полк с гарнизон в Кюстендил. Участва в Сръбско-българската война през 1885 г. като командир на 3-та рота от 2-ри пехотен Струмски полк. Участва в боевете при село Баня, Трънско, при Врабча и при Сливница от 5 до 7 ноември 1885 г. В боевете при Келташ е ранен, но продължава да се сражава, като не позволява да бъде отнесен в лазарета. Награден е с Орден „За Храброст” ІV степен. На 30 август 1886 година е произведен в чин поручик, а на 1 януари 1889 година в чин – капитан. Като майор през 1900 година е командир на дружина в 9-ти резервен пехотен полк. През 1907 година е назначен за помощник командир на 12-ти пехотен Балкански полк в Стара Загора. На 4 септември 1910 година е произведен в звание полковник. През 1911 година получава командването на 29-ти пехотен Ямболски полк, начело на който участва в Балканската война /1912-1913 година /. Участва в боевете и превземането на Лозенград и в щурма на Чаталджа на 4 и 5 ноември 1912 година Начело с командира си 29-ти пехотен Ямболски полк показва чудеса от героизъм и заема Илери Табия на Чаталджанската позиция. Полкът не получава подкрепа и е принуден да се оттегли на позицията си. Командирът полковник Златарев е ранен. За проявения героизъм Златарев получава Орден „За Храброст” ІІІ степен. По време на Междусъюзническата война /юни-юли 1913 година/ 29-ти пехотен Ямболски полк и 32-ри пехотен Загорски полк удържат настъплението на 5 гръцки дивизии по направлението Кукуш-Лахана. Героизмът на българските войници и офицери дава възможност на населението да се изтегли към България. След превземането на Кукуш от гърците, града е унищожен. Полкът на полковник Златарев води сражения с гръцките войски при Злетовска река, Щип, Брегалница, както и  в Кресненското дефиле, Горна Джумая и село Церово. През 1914 година полковник Кръстю Златарев е назначен за командир на 1-ва бригада от 7-ма пехотна Рилска дивизия. На 15 септември 1915 година на полковник Кръстю Златарев е възложена организацията и мобилизацията на Сборната дивизия, преименувана на 11-та пехотна Македонска дивизия. Съставът на дивизията – 33 475 души войници и офицери , предимно по произход от Македония и Одринско. Началник-щаб на дивизията е полковник Петър Дървингов от Кукуш, командир на 2-ра пехотна бригада е полковник Григор Кюркчиев от Прилеп, командир на 3-та пехотна бригада полковник Александър Протогеров от Охрид. За командир на 5-ти пехотен Македонски полк е назначен легендарния подполковник Борис Дрангов. Под командването на полковник Кръстю Златарев през есента на 1915 година  полковете на 11-та пехотна Македонска дивизия бият сърбите и французите при Криволак на 21 ноември 1915 г., където македонските полкове атакуват главната позиция на френските войски, удържала на атаки повече от месец, при Струмица, Градско, гара Удово, където е разбита дивизията на генерал Сарай,при Богданци, Валандово, Неготино и Кавадарци. На 1 януари 1916 година Кръстю Златарев е произведен в звание генерал-майор. През 1916-1917 година 11-та пехотна Македонска дивизия заема позиции по южните склонове на Беласица, а част от нея е включена в подкрепа на българските части край Дойранското езеро. Полковете на генерал Златарев воюват срещу англичани и гърци и заедно с дивизиите от Първа армия спират настъплението на Съглашението през септември 1918 година на Дойранския участък на Македонския фронт. След подписването на Солунското примирие в края на септември 1918 година дивизията се оттегля по посока на Горна Джумая, където е демобилизирана. През 1919 година 11-та пехотна Македонска дивизия е разформирована. На 25 юни 1919 година Кръстю Златарев получава званието генерал-лейтенант и преминава в запаса. Кавалер е на ордените – „За храброст „ – ІІІ и ІV степен, „Св. Александър” – ІІІ степен с мечове и V степен без мечове, Орден „За Военна заслуга” – ІІ степен с военно отличие, на лента, с турския медал „За бойни заслуги”. На името на генерал Кръстю Златарев и наречен ГКПП  „Златарево” на границата с Македония, между Петрич и Струмица. Генерал-лейтенант Кръстю Златарев загива при атентата в църквата „Св. Неделя” на 16 април 1925 година, по време на опелото на генерал Георгиев, убит от леви терористи.\r\nЛивия НИНОВА", "date": "2018.03.16", "title": "Гл. ас. д-р Стоян Николов, Национален военноисторически музей: Длъжни сме да помним и да не забравяме героичните подвизи на ген. Кръстю Златарев"}
{"url": "http://www.focus-news.net/news/2018/03/16/2500351/afp-siriyskata-armiya-prizova-zhitelite-na-iztochna-guta-da-napusnat-rayona-prez-humanitarnite-koridori.html", "text": "Сирийската армия призова цивилните в контролирания от опозицията анклав Източна Гута да напуснат останалите контролирани от антиправителствените сили райони по „коридорите“, открити по време на настъплението, предава  AFP.\r\n„Командването призовава на нашите хора в Източна Гута да напуснат игото на терористичните групи през безопасни коридори“, пише в официално заявление на сирийските въоръжени сили.  Виктор Турмаков", "date": "2018.03.16", "title": "AFP: Сирийската армия призова жителите на Източна Гута да напуснат района през хуманитарните коридори"}
{"url": "http://www.focus-news.net/news/2018/03/16/2500353/blagoevgrad-intenziven-e-trafikat-na-vhod-i-izhod-ot-grada.html", "text": "Интензивен е трафикът на вход и изход от Благоевград, предаде репортер на Радио „Фокус“ – Пирин. Пътните настилки са сухи. Натоварен е трафикът по булевард „Св. Димитър Солунски“ в района на жп гарата и автогара, на кръговото кръстовище на булевард „Васил Левски“,  на булевард „Св. св. Кирил и Методий“ в района на кръговото кръстовище при Трето ОУ, както и по булевард „Джеймс Баучер“. Интензивно движение има и по улиците „Славянска“, „14-ти полк“, „Христо Татарчев“ и „Владо Черноземски“ и „Менча Кърничева“. През деня няма регистрирани инциденти на пътя. Светофарните уредби са в изправност, градския транспорт се движи по разписание.\r\nЛивия НИНОВА", "date": "2018.03.16", "title": "Благоевград: Интензивен е трафикът на вход и изход от града"}
{"url": "http://www.focus-news.net/news/2018/03/16/2500354/smolyan-novonaznacheni-voennosluzheshti-ot-101-vi-alpiyski-polk-polozhiha-dnes-voenna-kletva.html", "text": "46 новоназначени военнослужещи от 101-ви алпийски полк тържествено положиха военна клетва, съобщиха от пресцентъра на . Ритуалът се състоя днес, 16 март, на площад „Свобода” в стария център на град Смолян. Командирът на алпийците полковник Димитър Кацаров пожела на младите бойци „на добър път и успешно справяне с  предизвикателствата“.\r\nНовоназначените военнослужещи ще преминат 40-дневно обучение в Единния център за начална подготовка в гр. Плевен. След приключване на обучението и успешното полагане на изпити, те ще станат военнослужещи на безсрочен договор и ще се влеят в редовете на полка, където ще започнат тренировки за придобиване на способности за специализирана подготовка.\r\nНа тържествения ритуал присъстваха заместник-областният управител на област Смолян Андриян Петров, ръководители на службите за национална сигурност, представители на регионалния и общинския съюз на офицерите и сержантите от запаса и резерва, военно-патриотични организации и гости.", "date": "2018.03.16", "title": "Смолян: Новоназначени военнослужещи от 101-ви алпийски полк положиха днес военна клетва"}
{"url": "http://www.focus-news.net/news/2018/03/16/2500336/reuters-siriyskata-armiya-e-prevzela-grad-dzhisrin-v-iztochna-guta.html", "text": "Медия, свързана със съюзното на сирийското правителство шиитско ливанско движение „Хизбулла“, съобщи, че сирийската армия е превзела град Джисрин в контролирания от опозицията анклав Източна Гута край Дамаск, предава  Reuters.\r\n„Сирийската армия продължава операцията си в Източна Гута и е поела контрол над град Джисрин“, съобщава медията на „Хизбулла“.\r\nХиляди цивилни са избягали от обсадените анклави на територията на цяла Сирия.  Виктор Турмаков", "date": "2018.03.16", "title": "Reuters: Сирийската армия е превзела град Джисрин в Източна Гута"}
{"url": "http://www.focus-news.net/news/2018/03/16/2500355/pregled-na-mezhdunarodnite-novini-do-18-chasa-agentsiya-fokus.html", "text": "Осемнадесет годишен иракски бежанец бе осъден в петък за поставянето на бомба и взривяването й по време на пиков час в лондонското метро, когато бяха ранени 30 души.\r\n„Обвинението твърди, че Ахмед Хасан е сглобил бомбата с единствената цел да избие безогледно, колкото може повече хора. Журито е съгласно“, заяви Сю Хеминг от Кралската прокуратура, след произнасянето на присъдата.\r\n***Генералният секретар на НАТО Йенс Столтенберг заяви в петък, че Алиансът не иска нова Студена война с Русия и изрази подкрепа за позицията на Великобритания около отравянето на бившия полковник от ГРУ Сергей Скрипал.\r\n„Не искаме нова Студена война, не искаме нова надпревара във въоръжението, Русия е наш съсед и затова трябва да продължим да се борим за подобряване на отношенията с Русия“, заяви Столтенберг пред радио BBC.\r\nТой е отбелязал, че съюзниците от НАТО през последните години са наложили икономически санкции срещу Русия и са разположили повече сили по границите й в отговор на „променената ситуация в сферата на сигурността“, но подчерта, че „да се изолира Русия не е алтернатива“.\r\nСпоред думите на Столтенберг, „в един момент Русия ще разбере, че не е в неин интерес да се конфронтира с нас, а е по-добре да си сътрудничи с нас и ние сме готови на това, стига те да уважават елементарните норми и правила на международното поведение“.\r\n„Нямаме причина да се съмняваме в откритията и изводите на британското правителство, включително и защото това се случва на фона на модела на безразсъдно поведение на Русия в продължение на много години“, подчерта Столтенберг.\r\nAFP привежда и изказването на британския външен министър Борис Джонсън от петък, в което той подчерта, че „скандалът“ е с президента на Русия Владимир Путин, а не с руския народ.\r\n„Нашият скандал е с путинския Кремъл и с неговото решение и ние смятаме, че е напълно възможно решението да се използва нервно-паралитично вещество директно на улиците на Обединеното кралство да е лично негово. Това е на улиците на Европа за пръв път от Втората световна война насам“, обясни Джонсън.\r\n***  Германският канцлер Ангела Меркел публично опроверга думите на вътрешния си министър Хорст Зеехофер, заявил по-рано, че „ислямът не принадлежи на Германия“.\r\nЧасове след думите на министъра прессекретарят на Меркел Щефан Зайберт заяви, че „историческата основа на Германия е естествено християнска и еврейска, но предвид нашите ценности и правна система, ислямът е също част от страната“.\r\nПо-рано Зеехофер разкри , че цели да направи миграционната политика на Германия по-строга и че ще разкрие „мащабен план за по-бърза депортация“. \r\n*** Русия съобщи, че е започнала разследване за убийство, свързано със смъртта на Николай Глушков, руснак, който е открит мъртъв този месец в дома си в Лондон.\r\nСледственият комитет съобщава, че ще разследва смъртта на Глушков, бивш заместник-генерален директор на „Аерофлот“, който получава политическо убежище във Великобритания, след като е затворен в Русия за пране на пари и измама. \r\n***Русия води преговори за продажба на оръжие на Гърция и Кипър, заяви в ефира на „Россия 24“ помощникът на президента на Русия по военно-техническото сътрудничество Владимир Кожин.\r\n„Гърция и Кипър са страни, намиращи се не само в ЕС, но и в НАТО“, които не би трябвало да работят с Русия, заяви Кожин, като добави, че нищо подобно не се случва и „навремето Русия достави на Гърция и Кипър комплекси за ПВО, а сега се провежда сервизното им обслужване, а на всичкото отгоре и едната и другата страна излизат с нови заявки“, заяви той без да уточнява детайли.\r\nПолитикът добави, че „неголеми договори“ се изпълняват и с България, и с Чехия, а нови поръчки постъпват от Сърбия.\r\n*** Говорител на ООН съобщи, че организацията е получила „дълбоко-притесняващи“ данни, че в контролирания от кюрдите сирийски град Африн има загинали и ранени цивилни заради въздушните и артилерийски удари на турската армия\r\nРавина Шамдасани, говорител на комисията на ООН за човешките права, допълни, че кюрдските бойци не допускат цивилните да напуснат региона. Според нея стотици хиляди цивилни са подложени на риск, включително и тези, които се намират в районите, вече поети под контрол от турските сили. \r\nСпоред нея хуманитарната ситуация се влошава „с особен натиск върху болницата в Африн – единственият медицински обект, екипиран за големи операции“. \r\nТе призова страните в конфликта да позволят на цивилните да напуснат региона и да предприемат мерки да избягват съпътстващи жертви.", "date": "2018.03.16", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/03/16/2500352/ministar-neno-dimov-vazhno-za-razvitieto-ni-e-namiraneto-na-balansa-mezhdu-ikonomicheskoto-razvitie-i-opazvaneto-na-okolnata-sreda.html", "text": "Важно за развитието ни е именно намирането на баланса между икономическото развитие и опазването на околната среда. Това заяви по време на форум на тема „Интегрирано управление на отпадъците“ в Пампорово министърът на околната среда и водите Нено Димов, предаде репортер на Радио „Фокус“ – Смолян. По думите му това е така, защото който от тези два стъбла на благоденствието да бъде нарушен, ние няма да може да постигнем добър и качествен живот. „Както е важно да пием чиста вода, да дишаме чист въздух, да обработваме отпадъците си, така е важно и това да не пречи на икономическото ни развитие. Тоест не можем да сложим приоритет на едното или другото, те трябва да се развиват ръка за ръка“, поясни министър Димов. Той посочи, че кръговата икономика, което е следваща стъпка, за която ще се работи в рамките на Европейския съюз и изключително добре намерен приоритет на икономиката на отпадъците през този зелен подход. „Ако погледнем чисто философски съществуват два вида закони – едните, които могат да се нарушават и другите, които не мога да се нарушават. Могат написаните от човека закони, а не могат божиите или природните закони. Колкото по-близо е до втората група един човешки  закон, токова по-малко може да бъде нарушаван“, поясни министър Димов.\r\nЗа пример той посочи, че перфектната кръгова икономика е природата. В нея думата отпадък не съществува, всяко нещо има своят смисъл и употреба. „Удачно и правдоподобно е да се доближим до такъв тип система, в която всичко да е полезно и има своята употреба. Отпадък е да отпадне, и да нямаш нужда от него. Ако имаш нужда от него, това означава, че вече не е отпадък и това е фундамент на идеята за кръговата икономика. Кръгова икономика и система, при която влагането на ресурсите, отпадъците, емисиите и изтичането на енергия се свеждат до минимум чрез забавяне, затваряне и стесняване на енергийните и материалните цикли. Това може да се постигне чрез устойчив дизайн поддръжка, ремонт, повторно използване, повторно производство реконструкция и чрез затваряне на цикли на рециклиране“, посочи министърът на околната среда и водите.\r\n„В момента мислим линейно, имаме суровина, производство, продукт, употреба и отпадък. Трудно е да излиза от стереотипа. Сега трябва да се опитаме да мислим в цикличност – в кръг. Подходът към кръгова икономика ще се опитва да запазва стойността на стоките и материалите максимално дълго време“, допълни министърът. Той уточни, че при кръговата икономика, при даването на по-дълъг живот на един продукт, това ще доведе загуба на работни места, но пък ще отвори нови в сферите на ремонтите.\r\nПредседателят на парламентарната комисия по околна среда и води Ивелина Василева заяви от своя страна, че въведението на министър Нено Димов е визионерско, защото идеите и моделите за правене на икономика трябва да се прилагат в съответствие със законодателната уредба. „Принципите са в основата на законодателството, а устойчивото развитие и опазването на околната среда са свързани със задълженията и ефективното разходване и оползотворяване на ресурсите и отговорността на производителя“, допълни Василева. Тя запозна присъстващите с директивите на европейското законодателство в сферата на управлението на отпадъците, посочи какво се прави  на национално ниво от държавата и от общините и какви са промените, предвидени за следващите години в оползотворяването на отпадъците.\r\nНели ГЕРГЬОВСКА", "date": "2018.03.16", "title": "Министър Нено Димов: Важно за развитието ни е намирането на баланса между икономическото развитие и опазването на околната среда"}
{"url": "http://www.focus-news.net/news/2018/03/16/2500333/moskovskiy-komsomolets-unitsef-obyavi-che-v-iztochna-guta-ima-glad.html", "text": "Прессекретарят на УНИЦЕФ Марикси Меркадо заяви, че в контролирания от сирийската опозиция анклав Източна Гута край Дамаск хората, включително и децата, страдат от недохранване, пише  Московский Комсомолец.\r\nСпоред наличните данни 11,9% от случаите на недохранване в Сирия са именно в Източна Гута. Меркадо подчерта, че не знае, колко души са напуснали до момента обсадения регион. Ежедневно от 11 март представителите на УНИЦЕФ са доставяли там 500 хил. литра вода, но от 15 март са преставали това заради засилването на бойните действия.  Виктор Турмаков", "date": "2018.03.16", "title": "Московский Комсомолец: УНИЦЕФ обяви, че в Източна Гута има глад"}
{"url": "http://www.focus-news.net/news/2018/03/16/2500357/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от + 3° до + 20°. Времето над страната е с променлива облачност. Слаб вятър духа в областите Бургас, Враца, Кърджали, Силистра и Търговище. Дъжд вали на места в обл. Благоевград, Сливен. Пътните настилки са предимно сухи, а по усойните и планински райони – частично мокри и обработени.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: няма ограничения.\r\nАМ „Струма“: \r\nОбласт Кюстендил: Движение с повишено внимание при пътен възел Кочериново поради намалена осветеност на пътния възел. Срок до 19.03.2018 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Временно движението по АМ „Люлин“ в посока София е ограничено за всички МПС поради изтичане на кална маса и опасност от срутване на скална маса на пътното платно. Ограничението е от втори тунел „Люлин“ до първи тунел „Мало Бучино“ където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 04.04.2018 г.Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - забранен за МПС над 12 т;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Котленски“ - забранен за МПС над 12 т; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: София-Ботевград при Бебреш се извършва с повишено внимание поради свлачище на км 202+650 в посока Ботевград. Срок 30.03.2018 г.; забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; София – Ботевград при Бебреш се осъществява с повишено внимание поради свлачище на км 202+650 в посока Ботевград. Срок до 16.03.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; област Стара Загора: с.Ягода- Стара Загора на км 213+800 до км 224+600 – ремонтни дейности на мантинела. Движението се регулира от сигналисти. Срок до 17.03.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.\r\nОбласт Хасково: гр. Свиленград – Капитан Андреево от км 370+500 до км 377+900 затворен за движение на МПС, поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т.; Кранево – Варна от км 97+000 до км 99+000 движението се осъществява в една лента поради изсичане на храсти и оформяне корони на дървета. Срок до 17.03.2018г\r\nОбходен маршрут: Кичево-Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. Срок до 31.03.2018 г.\r\nОбходен маршрут : път II-14 Видин – Кула - път III-121 Кула – Бойница и обратно. \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът II-15: Движението по път ІІ-15 Мизия – Оряхово от км 62+700 до км 75+200 се осъществява с повишено внимание поради активиране на свлачище. Участъкът е сигнализиран с пътни знаци. Срок 26.03.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, ограничението е сигнализирано с пътни знаци. Срок 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок до 30.03.2018 г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка.Срок до 30.03.2018г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.03.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в участъка Слокощица – Ново село от км 42+600 до км 44+000 се осъществява в една лента поради свличане на земна маса. Участъкът е сигнализиран с пътни знаци. Срок до 30.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. ;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ Тракия се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. Срок до 26.03.2018 г.\r\nОбходен маршрут: Смолян – Чокманово – Смилян – Рудозем – Средногорци и обратно. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит от обилен снеговалеж. Движението в района се регулира с пътни знаци. Срок до 31.03.2018 г\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nРемонтни дейности:\r\nПът III-866: Движението по път III-866 Смолян – Стойките при км 9+339 в гр. Смолян се осъществява еднопосочно в една лента поради отстраняването на ВиК авария на платното за движение. Участъкът е сигнализиран с пътни знаци. Срок до 19.03.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено поради аварирал мост над река Марица при км 7+600. Обходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. Срок до 20.12.2018 г.\r\nОбходен маршрут: гр. Любимец – с. Сива река – с. Малко градище – гр. Ивайловград. \r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.16", "title": "Актуална пътна обстановка към 17.30 часа"}
{"url": "http://www.focus-news.net/news/2018/03/16/2500358/blagoevgrad-povishena-opasnost-ot-padashti-kamani-ima-v-rayona-na-kresnenskoto-defile-i-po-pat-simitli-gotse-delchev.html", "text": "Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Това съобщи за Радио „Фокус“ – Пирин дежурният служител в Областно пътно управление – Благоевград. Необходимо е шофьорите да карат с особено внимание в тези райони, за да бъдат избегнати инциденти. Натоварен е трафикът по автомагистрала „Струма“ и главен път Е-79. Пътните настилки са предимно сухи. В региона няма затворени пътища. Проходът Предел е отворен за преминаването на всички видове моторни превозни средства. През нощта няма регистрирани тежки пътни инциденти. Към момента никъде не се извършват ремонтни дейности.\r\nКристина МИТКОВА", "date": "2018.03.16", "title": "Благоевград: Повишена опасност от падащи камъни има в района на Кресненското дефиле и по път Симитли – Гоце Делчев"}
{"url": "http://www.focus-news.net/news/2018/03/16/2500361/veliko-tarnovo-ostava-zatvoren-za-dvizhenie-patyat-veliko-tarnovo-s-shemshevo-poradi-vlosheno-sastoyanie-na-mostovo-saorazhenie.html", "text": "Добри са условията за пътуване на територията на област Велико Търново, съобщиха за Радио „Фокус” – Велико Търново от Областно пътно управление. Времето е облачно. Температурата на въздуха е 17°. Пътните настилки са сухи. Няма допълнително въведени ограничения на територията на областта. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по гл. път I-4  – през с. Леденик. Движението по път Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nНадежда КРЪСТЕВА", "date": "2018.03.16", "title": "Велико Търново: Остава затворен за движение пътят Велико Търново – с. Шемшево поради влошено състояние на мостово съоръжение"}
{"url": "http://www.focus-news.net/news/2018/03/16/2500359/reuters-siriyskata-armiya-e-poela-kontrol-nad-poveche-ot-70-ot-iztochna-guta.html", "text": "Сирийската армия съобщи в официално свое заявление, че е поела контрол над 70% от територията, която е била под контрола на опозицията в Източна Гута, предава  Reuters.\r\nСпоред официалното заявление армията е поела контрол над селскостопански земи, няколко села и градове. Офанзивата срещу Гута, последният бастион на опозицията край Дамаск, започна в средата на февруари.  Виктор Турмаков", "date": "2018.03.16", "title": "Reuters: Сирийската армия е поела контрол над повече от 70% от Източна Гута"}
{"url": "http://www.focus-news.net/news/2018/03/16/2500360/predstoyashti-sabitiya-v-stranata-za-17-mart-agentsiya-fokus.html", "text": "***\r\nОт 09.00 часа министърът на околната среда и водите Нено Димов, ръководителят на отдел „Екологична оценка на въздействието на околната среда и политика на сближаване“ в Генерална дирекция „Околна среда“ на ЕК Джордж Кремлис, президентът на Варненския свободен университет проф. д.ик.н. Анна Недялкова и областният управител на Смолян Недялко Славов ще участват във втория панел от  форума „Интегрирано управление на отпадъците“. Събитието ще се проведе в Зала „Евридика” на хотел „Орфей“. \r\n***\r\nВ хотел „Сенс“ в София Българското Сдружение Тиреоидея и Паратиреоидея и Клиничният Център по Ендокринология и Геронтология към Медицински университет София организират научен интердисциплинарен симпозиум на тема „Тиреоиден карцином – новости в диагнозата, лечението и проследяването“.\r\n***\r\nВ района на Витошко Лале 2 и Резньовете ще се проведе традиционната надпревара Витоша X lines 2018.\r\n***\r\nОт 09.00 часа в Аджибадем Сити Клиник Болница Токуда ще се проведе семинар за лекари и пациенти „Добрият сън е постижима мечта“.\r\n***\r\nОт 10.00 часа в Асикс Арена ще се състои най-големият международен карате турнир в България - International Karate Tournament NIKON OPEN 2018.\r\n***\r\nОт 11.00 часа в Литературен клуб „Перото“ ще се проведе маратон по четете на книгата \"L`amas ardent\" на Ямен Мане.\r\n***\r\nОт 11.00 часа в мол „Парадайс“ Комисията за защита на потребителите и Европейски потребителски център ще представят най-новия информационен магазин. Брифинг ще дадат Димитър Маргаритов, председател на КЗП, Константин Арабаджиев и Константин Райков, членове на КЗП, както и Игнат Арсенов, директор на ЕПЦ.\r\n***\r\nОт 12.30 часа в Дома на киното ще се състои Интервю с автограф с Ион Бейкър, \r\nспециален гост на 22-рия София Филм Фест. \r\n***\r\nОт 12.30 часа в Столична библиотека – Детски център ще се състои премиера на книгата „Джоба панталона” от Васил Настев.\r\n***\r\nОт 16.00 часа в кино „Люмиер“ ще се състои прожекцията на тийнейджърския филм „Смартфонът - беглец“.\r\n***\r\nОт 16.30 часа в Гранд хотел София ще се състои пресконференция на Ейбъл Ферара, специален гост на 22-рия София Филм Фест.\r\n***\r\nОт 17.00 часа в Derida Dance Center – бул. Сливница 245 ще се проведе Съвременен танцов спектакъл от Унгария: \"By the way\" в изпълнение на Сдружение l1.\r\n***\r\nОт 19.00 часа в зала „България“ ще бъде представен музикалният пърформанс „Еволюция“ (Evolution) с участието на музикантите от Quarto Quartet към Софийска филхармония, художника Иван Яхнаджиев и Мерлин Арно, носител на престижната награда на Академията за мода – „Златна игла“ 2017 за „Модна иновация“.\r\n***\r\nОт 19.00 часа в залата на Синдикалния дом на културата на транспортните работници в България – клон София Танцова формация „Петлите“ представя пред софийска публика най-новия си творчески проект „Циганката“.\r\n***\r\nОт 11.00 часа в местността Бодрост, в ски център „Картала“, Общината организира инициативата „Зимно предизвикателство“.\r\n***\r\nОт 12.00 часа пред Община Бургас ще се проведе протест срещу мръсния въздух. \r\n***\r\nОт 12.00 часа в Младежки културен център ще се проведе активен Брейк денс турнир. \r\n*** \r\nОт 11.00 часа в началото на вълнолома ще бъде открита скулптурната композиция „Очакване“.\r\n***\r\nОт 12.00 часа пред Катедралата- Варна ще се проведе митинг срещу Джендър-идеологията и нейното разпространение в учебните процеси в България.\r\n***\r\nОт 19.00 часа в Grand Mall ще се проведе концерт на Николина Чакърдъкова.\r\n***\r\nОт 10.00 часа на паркинга зад Военния клуб ще започне деветото издание на Трабант фест.\r\n***\r\nОт 11.00 часа в читалище „Искра” във Велико Търново предстои юбилеен спектакъл – „Честит Рожден ден! 20 години ТЕАТЪР ВЕСЕЛ…”.\r\n***\r\nОт 17.00 часа в Голяма зала на Община Велико Търново Туристическо дружество „Трапезица – 1902“ ще отбележи 116 години от създаването си с голям концерт.\r\n***\r\nОт 9.30 часа в митрополитския храм „Свети Николай Мирликийски“ във Видин ще започне заупокойна света Литургия, която ще бъде водена от Негово Високопреосвещенство Видинския митрополит Даниил по повод 6 месеца от блажената кончина на приснопаметния Видински митрополит Дометиан.\r\n***\r\nОт 10.30 часа в куклена зала на ДКТ ще бъде представена постановката „Червената шапчица“.\r\n*** \r\nОт 11.00 часа в НЧ „Напредък 1869“ Държавна опера - Бургас, представя „Пинокио“ - опера за деца от Александър Йосифов с диригент Цанислав Петков. \r\n***\r\nОт 10.00 часа в Младежки център, Зала 3, ще се проведе „Поход на вдъхновителите“ – мотивиращ семинар за ученици на Сдружение „Аз мога - тук и сега“.\r\n***\r\nОт 19.00 часа на пл. „Велбъжд” ще се проведе 52-ият конкурс за избор на „Девойка Кюстендилска пролет 2018”. \r\n***\r\nОт 11.30 часа в спортна зала „Младост“ – Монтана ще бъде даден стартът на XIII турнир по спортни танци Montana OPEN 2018.\r\n***\r\nОт 9.00 часа в зала „Движение“ в СУ „Георги Брегов“ в Пазарджик ще се проведе VIII-ят Конкурс в раздел „Музика“ и „Изобразително изкуство“.\r\n***\r\nОт 10.00 часа в Народно читалище „Васил Левски-1925“ в село Елшица ще се проведе Фолклорен  празник  на виното и песента.\r\n***\r\nОт 9.30 часа в ПУ „Паисий Хилендарски (6. аудитория, етаж 1.) ще се проведе Третото издание на \"Ден на професиите“.\r\n***\r\nОт 8.30 часа в Хотел „Европа“ ще се проведе Турнир по ускорен шахмат.\r\n***\r\nОт 11.00 часа в зала Европа ще се проведе вторият ден от фестивалната програма на Мартенски музикални дни.\r\n***\r\nОт 13.00 часа в Доходно здание, ще се проведе пресконференция във връзка с МФ „Мартенски музикални дни\".\r\n***\r\nОт 8.30 часа в спортна зала „Васил Левски“ ще започне Областното ученическо първенство.\r\n***\r\nОт 10.30 часа в центъра на Барутин ще се проведе възпоменателен митинг, с който ще бъде отбелязана 46-годишнината от възродителния процес и насилствената смяна на имената в доспатското село.\r\n***\r\nОт 8.30 часа в офиса на Сдружение \"Самаряни\" се организира Кръводарителската кампания  „Да бъдеш герой е в твоята кръв!“.\r\n***\r\nОт 9.30 часа в Регионална библиотека „Захарий Княжески“ ще се проведе безплатна Мини академия на родители. \r\n***\r\nОт 16.00 часа в Оперен театър ще бъде представена „Травиата“ опера от Джузепе Верди.", "date": "2018.03.16", "title": "Предстоящи събития в страната за 17 март (Агенция „Фокус“)"}
{"url": "http://www.focus-news.net/news/2018/03/16/2500339/new-york-daily-news-oon-ima-pritesnyavashti-danni-che-v-afrin-zagivat-tsivilni.html", "text": "Говорител на ООН съобщи, че организацията е получила „дълбоко-притесняващи“ данни, че в контролирания от кюрдите сирийски град Африн има загинали и ранени цивилни заради въздушните и артилерийски удари на турската армия, пише  New York Daily News.\r\nРавина Шамдасани, говорител на комисията на ООН за човешките права, допълни, че кюрдските бойци не допускат цивилните да напуснат региона. Според нея стотици хиляди цивилни са подложени на риск, включително и тези, които се намират в районите, вече поети под контрол от турските сили. \r\nСпоред нея хуманитарната ситуация се влошава „с особен натиск върху болницата в Африн – единственият медицински обект, екипиран за големи операции“. \r\nТе призова страните в конфликта да позволят на цивилните да напуснат региона и да предприемат мерки да избягват съпътстващи жертви.  Виктор Турмаков", "date": "2018.03.16", "title": "New York Daily News: ООН има „притесняващи данни“, че в Африн загиват цивилни"}
{"url": "http://www.focus-news.net/news/2018/03/16/2500363/gabrovo-dobri-sa-usloviyata-za-patuvane-na-teritoriyata-na-oblastta.html", "text": "Сухи са пътните настилки на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е предимно облачно. Температурата на въздуха е 17°. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.На пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. бходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал \"Чехлевци\" е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.03.16", "title": "Габрово: Добри са условията за пътуване на територията на областта"}
{"url": "http://www.focus-news.net/news/2018/03/16/2500350/ministar-nikolay-nankov-po-proekti-za-blizo-380-mln-leva-se-raboti-vav-varna.html", "text": "По проекти за близо 380 млн. лева се работи във Варна. Това стана ясно при посещението на министър на регионалното развитие и благоустройството Николай Нанков, предаде репортер на Радио „Фокус“ – Варна. Сред тях са средствата по Оперативна програма „Региони в растеж“ в размер на 85 млн. лв. с пряк бенефициент Община Варна, проекти  с финансиране от националния бюджет за още 85 млн. лв., пътни обекти за над 27 млн. лв. на Агенция „Пътна инфраструктура“, проекти за професионални гимназии, спортното училище във Варна, още около 50 млн. лв. по Оперативна програма „Региони в растеж“  към конкретни бенефициенти, над 110 млн. лв. за водния цикъл на областния център, реконструкцията на главния водопровод в квартал „Аспарухово“, модернизиране на пречиствателната станция в Златни пясъци и други обекти. Във Варна министърът инспектира ремонта на бул. „Приморски“ в района на Летния театър и провери напредъка на финансираните по Оперативна програма „Региони в растеж“ ремонти на ул. „Мара Тасева“ и бул. „Първи май“ в кв. „Аспарухово“. Във Варна Нанков направи оглед и на изграждането на втория етап от водопровода за кв. „Аспарухово“ и се запозна със строежа на бул. „Левски“ в отсечката от ул. „Подвис“ до ул. „Девня“. До момента са поставени около 900 броя пилоти, изградени са 1730 м водопроводи и 2025 м битова и дъждовна канализация .\r\nВъв Варна в момента се изпълняват ремонтни дейности по програмата за текущ  ремонт и поддържане на  Агенция „Пътна инфраструктура“ и на моста „Звездица“ на автомагистрала „Черно море“.  До края на месеца трябва да е готов проектът на детелината на „Игнатиево“, чрез която ще се изнесе трафикът за курортите на север от Варна. Ще бъдат довършени и ремонтите на пътя Добрич – Албена и Аксаково – Албена. От бюджетната програма на министерството се финансира подмяната на съществуващия водопровод в квартал „Аспарухово“. „През миналата година имахме споразумение за 1,1 млн. лв., остават още 2 млн. лв.“, коментира Нанков. По думите му ремонтът се очаква да приключи до първи май. „Очакваме да няма повече воден режим за хората в Аспарухово“, подчерта Нанков и обобщи, че целевите средства от държавата за водопроводи във Варна възлизат на близо 8 млн. лв.\r\nЗа новото териториално делене на страната министърът коментира, че според него най-добрият вариант е да бъдат обособени 4 района. Той посочи, че ако бъде прието да има Черноморски район, в него биха могли да влязат 7 области, а центърът да е във Варна.\r\nМарияна ВАЛЕНТИНОВА", "date": "2018.03.16", "title": "Министър Николай Нанков: По проекти за близо 380 млн. лева се работи във Варна"}
{"url": "http://www.focus-news.net/news/2018/03/16/2500365/politico-rumanski-sad-otsadi-che-chovek-e-martav-martvetsat-zayavi-che-ne-e-dovolen-ot-reshenieto.html", "text": "Съдът в Румъния обяви човек за мъртъв, въпреки последният лично да твърди обратното. 63-годишният Константин Релиу загуби дело в североизточния град Вислуй, защото е обжалвал срещу официалното си обявяване за мъртъв с твърде голямо закъснение. Решението на съда е окончателно, предава  Politico.\r\n„На хартия съм мъртъв, макар да съм жив. Нямам източник на доход, защото документите показват, че съм мъртъв, не мога да си намеря работа, не мога да направя нищо в страната“, заяви Релиу. \r\nСпоред местни медии мъжът се мести да живее в Турция през 1992 г. и за последен път посещава семейството си през 1999 г. През 2013 г. съпругата му иска от съда той да бъде обявен за мъртъв, след като не е имала никакви вести от него. Той е обявен за починал през 2016 г.  Виктор Турмаков", "date": "2018.03.16", "title": "Politico: Румънски съд отсъди, че човек е мъртъв – „мъртвецът“ заяви, че не е доволен от решението"}
{"url": "http://www.focus-news.net/news/2018/03/16/2500366/veliko-tarnovo-ogranicheno-e-skalnoto-katerene-v-rayona-na-manastira-sv-troitsa-kray-grada.html", "text": "До края на месец август е ограничено скалното катерене в района на манастира „Св. Троица“, който се намира край Велико Търново. Причината е наличието на защитени скално гнездящи видове птици на скалния венец над и южно от светата обител. Това съобщиха за Радио „Фокус“ – Велико Търново от Регионалната инспекция по околна среда и води. От Инспекцията уточняват, че скалният венец е важно място за гнездене на черен щъркел, обикновена ветрушка, гарван, сокол скитник и до скоро на египетския лешояд –  световно застрашен и критично застрашен вид в България. С разпоредбите на Закона за биологичното разнообразие се забранява „преследване и обезпокояване, особено през периодите на размножаване, отглеждане на малките, презимуване и миграция“ и „унищожаване или вземане на яйца, включително в случаите, когато те са изоставени; разрушаване, увреждане или преместване на гнезда“ на защитените животински видове.\r\nЛуиза ТРАНЧЕВА", "date": "2018.03.16", "title": "Велико Търново: Ограничено е скалното катерене в района на манастира „Св. Троица“ край града"}
{"url": "http://www.focus-news.net/news/2018/03/16/2500367/gd-granichna-politsiya-intenziven-e-trafikat-na-gkpp-kulata-na-vhod-i-na-izhod-za-tovarni-avtomobili.html", "text": "На българо-гръцката граница трафикът е интензивен на граничен контролно-пропускателен пункт \"Кулата\" на вход и на изход за товарни автомобили. Това съобщиха от пресцентъра на ГД \"Гранична полиция\". На българо-турската граница трафикът е интензивен на граничен контролно-пропускателен пункт \"Капитан Андреево\" и интензивен на граничен контролно-пропускателен пункт \"Лесово\" за товарни автомобили на изход. На българо-румънската граница на ГКПП \"Дунав Мост Русе\" трафикът е интензивен на изход за товарни автомобили.\r\nНа българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.03.16", "title": "ГД \"Гранична полиция\": Интензивен е трафикът на ГКПП \"Кулата\" на вход и на изход за товарни автомобили"}
{"url": "http://www.focus-news.net/news/2018/03/16/2500370/afp-donald-tusk-zayavi-che-ima-ogranichen-konsensus-otnosno-reformite-v-evrozonata.html", "text": "Председателят на Европейския съвет Доналд Туск предупреди, че има ограничено разбирателство сред националните правителства относно плановете за реформите в Еврозоната след Брекзит и призова лидерите да бъдат единни, предава  AFP.\r\nТуск заяви, че дискусиите преди срещата на високо равнище на Еврозоната през следващата седмица, са събрали „ до момента ограничена степен на консенсус“, пише в чернова на документ, който ще бъде изпратен на лидерите следващата седмица. Виктор Турмаков", "date": "2018.03.16", "title": "AFP: Доналд Туск заяви, че има „ограничен консенсус“ относно реформите в Еврозоната"}
{"url": "http://www.focus-news.net/news/2018/03/16/2500371/blagoevgrad-v-regionalen-istoricheski-muzey-shte-bade-otkrita-izlozhba-s-nad-30-vida-ekzotichni-zhivotni.html", "text": "В Регионален исторически музей – Благоевград ще бъде открита изложба с над 30 вида екзотични животни. Това съобщи за Радио „Фокус“ – Пирин Здравка Димитрова, екскурзовод в културната институция. В рамките на изложбата, посетителите на музея ще могат да видят някои от най-опасните влечуги на земята. „В културната институция хората ще видят Тайпани, Черна мамба, Зелена мамба, гърмящи зими, отровници, кобри, смоци, питони, игуани, крокодил, анаконда, паяци, скорпиони и други“, каза още Димитрова. Изложбата може да бъде видяна в залите на културната институция всеки ден до 16 април от 10.00 до 17.30 часа. Входът за посетителите ще бъде 3 лева, а за студентите, учениците и пенсионерите ще има намаление, като те ще трябва да заплатят по 2 лева. За деца от 3 до 7 години, входът е 1 лев. Жителите и гостите на града ще имат възможността да се снимат и с някои от животните. Цената на заснемането с неотровно животно е 4 лева с апарат на музея и 3 лева със собствен.\r\nЛивия НИНОВА", "date": "2018.03.16", "title": "Благоевград: В Регионален исторически музей ще бъде открита изложба с над 30 вида екзотични животни"}
{"url": "http://www.focus-news.net/news/2018/03/16/2500369/ministar-neno-dimov-prizova-obshtinite-za-namalyavane-na-otpadatsite-i-poveche-retsiklirane.html", "text": "Природата е перфектната кръгова икономика. В нея отпадък не съществува. Ние трябва да се опитаме да се приближим до подобна на природната система, в която всяко нещо е полезно. Това е фундаментът на кръговата икономика. Това заяви министърът на околната среда и водите Нено Димов на семинар на тема „Интегрирано управление на отпадъците” в курорта Пампорово, организиран от Варненския свободен университет „Черноризец Храбър”, съобщиха от пресцентъра на МОСВ. Във форума участваха председателят на комисията по околна среда и води в Народното събрание Ивелина Василева и над 100 представители на местната власт и бизнеса от 27 общини от Смолянска, Пловдивска, Пазарджишка, Кърджалийска, Бургаска  и Софийска област.   \r\nМинистър Димов припомни, че през 2015 г. беше приет план за действие от ЕС в посока кръгова икономика, а в края на миналата година беше постигната договореност и за промените на директивите. „Кръговата икономика е система, при която влагането на ресурсите, отпадъците, емисиите и изтичането на енергия се свежда до минимум чрез забавяне, затваряне и стесняване на енергийните и материалните цикли. Идеята на кръговата икономика започва още при дизайна на производството. Още в началото трябва да проектираме продуктите така, че да минимизираме отпадъка и да максимализираме употребата. Продуктът трябва да е проектиран така, че да има по-дълъг живот, да е по-лесен за ремонт, за разглобяване и да може да се рециклира. Подходът към кръгова икономика на практика се опитва да запазва стойността на стоките и материалите максимално дълго време”, обясни министър Димов. Той даде пример, че в момента е по-лесно да си смените пералнята, отколкото да се ремонтира. \r\n„Един от основните проблеми при прилагането на подхода за кръгова икономика е, че първичните суровини на пазара са много по-атрактивни и достъпни с ясно качество. Докато при вторичните качеството не е добро, не са устойчиви и не сме наясно как ще се развие тяхната употреба. Затова ЕС трябва да върви в посока подпомагане на пазара на вторични суровини във всички държави-членки”, категоричен беше министърът. Той призова местните власти и бизнеса да мислят в посока предотвратяване на отпадъка чрез повторна употреба, рециклиране, употребата на енергията чрез инсинериране и чак накрая депониране. Целта е депонирането да е нищожно малко. \r\nПо думите на министъра науката може да е много полезна в намирането на решения за кръговата икономика, които да бъдат приложени в практиката. Той съобщи, че общините могат да се възползват от средствата, предвидени по Оперативна програма “Околна среда” за изграждане на рециклиращи и сепариращи мощности. По програмата предстои да се отвори нова процедура за демонстрационни и пилотни проекти в областта на управление на отпадъците, по които общините и научните центрове могат да кандидатстват за финансиране на научни разработки в тази сфера.", "date": "2018.03.16", "title": "Министър Нено Димов призова общините за намаляване на отпадъците и повече рециклиране"}
{"url": "http://www.focus-news.net/news/2018/03/16/2500348/antonio-guteresh-situatsiyata-v-siriya-iziskva-nezabavni-merki-za-zashtitata-na-tsivilnite.html", "text": "Генералният секретар на ООН Антонио Гутереш заяви, че ситуацията в Сирия изисква спешни действия по защита на цивилното население и Съветът за сигурност на ООН „трябва да предприеме конкретни мерки“, за да сложи край на трагедията в страната, предава ТАСС.\r\nСпоред Гутереш настоящата ситуация в Сирия изисква „срочни действия за защита на цивилните, смекчаване на страданията на хората, предотвратяване на по-нататъшната нестабилност, реагиране на първопричините за конфликта и постигането на устойчиво политическо решение на конфликта“.\r\n„Призовавам Съветът за сигурност да се сплоти и да предприеме конкретни мерки, за да се сложи край на тази трагедия“, допълни той и изрази дълбоко безпокойство „от отчаянието, което цари сред хората, които масово напускат Източна Гута и Африн“. Според Гутереш, евакуацията на хората трябва да се провежда „безопасно, доброволно и в строго съответствие със стандартите за защита, предвидени от международното хуманитарно право“.  Виктор Турмаков", "date": "2018.03.16", "title": "Антонио Гутереш: Ситуацията в Сирия изисква незабавни мерки за защитата на цивилните"}
{"url": "http://www.focus-news.net/news/2018/03/16/2500376/plovdiv-do-kraya-na-mesets-mart-v-biblioteka-ivan-vazov-shte-mozhe-da-se-vidi-izlozhbata-20-godini-nemska-chitalnya.html", "text": "До края на месец март в библиотека „Иван Вазов“ в Пловдив ще може да се види изложбата „20 години Немска читалня“. Това съобщи за Радио „Фокус“ – Пловдив Йохан Девлетян от отдел „Връзки с обществеността“ на културната институция. По думите му част от изложбата проследява историята на читалнята през годините, което прави напълно реална възможността някои от нейните посетители да открие себе си във фотосите. „Както е известно, Немската читалня към библиотеката е любимо и притегателно място за почитателите на немския език и немската култура, както и сигурен източник на знания за ученици и студенти“, посочи Девлетян. Той разказа, че Немската читалня в Пловдив е открита  през 1998 година към Общинско предприятие „Дом за литература и книга“, като първоначално се помещава в Стария град, а от 2005 година вече е част от Народна библиотека „Иван Вазов“ в Пловдив. Читалнята разполага с над 6500 библиотечни единици. Всяка година този фонд се обогатява с художествена и справочна литература, ежедневници, списания, компактдискове, DVD и други.\r\nТони МИХАЙЛОВ", "date": "2018.03.16", "title": "Пловдив: До края на месец март в библиотека „Иван Вазов“ ще може да се види изложбата „20 години Немска читалня“"}
{"url": "http://www.focus-news.net/news/2018/03/16/2500374/poslanikat-na-azerbaydzhan-nargiz-gurbanova-novruz-e-skap-praznik-na-mnogo-natsii-praznuvat-go-nad-300-mln-dushi.html", "text": "Новруз е скъп празник на много нации, празнуват го над 300 млн. души. Това каза Н. Пр. Наргиз Гурбанова, посланик на Азербайджан в България преди концерт по случай празника Новруз, предаде репортер на Агенция „Фокус“. Тя поздрави всички присъстващи с празника и пожела добро здраве, щастие и успехи. Посланикът обясни, че Новруз е символ на съживяването на любовта и страстта вътре в хората. По думите ѝ най-древното графично доказателство за празнуването на Новруз вероятно е в Азербайджан. „Азербайджанците обичат Новруз заради неговата демократична философия. Това е празник на равенството на хората“, каза Н. Пр. Наргиз Гурбанова. Тя обясни, че празникът обединява хора с различно социално положение и отбеляза, че всяка година азербайджанците празнуват последните четири вторника на зимата преди Новруз. Посланикът обясни, че те олицетворяват елементите на земята. Н. пр. Наргиз Гурбанова използва случая да благодари на вицепремиера и министър на отбраната Красимир Каракачанов за подкрепата му за провеждане на събитието във Военния клуб и на вицепремиера и министър на външните работи Екатерина Захариева и на кмета на София Йорданка Фандъкова за поздравителните им писма по повод празника. \r\nДеница КИТАНОВА", "date": "2018.03.16", "title": "Посланикът на Азербайджан Наргиз Гурбанова: Новруз е скъп празник на много нации, празнуват го над 300 млн. души"}
{"url": "http://www.focus-news.net/news/2018/03/16/2500372/daily-sabah-redzhep-tayip-erdogan-zayavi-che-turtsiya-nyama-da-napusne-afrin-dokato-ne-si-svarshi-rabotata.html", "text": "Президентът на Турция Реджеп Тайип Ердоган разкритикува проекторезолюцията на Европейския парламент, призоваваща Турция да изтегли своите сили от Африн в Сирия, заявявайки, че силите на страната ще се оттеглят „когато си свършат работата“, пише   Daily Sabah.\r\n„Няма да си тръгнем, докато не свършим работата си“, заяви Ердоган и допълни, че Турция не е жертвено агне. Той допълни, че Европейският парламент няма право да казва на страната му какво да прави. \r\nМеждувременно и министърът по европейските въпроси Омер Челик също разкритикува проекторезолюцията, наричайки я „невежа“ и без визия.  \r\n„Това показва отново, че институциите като ЕП не знаят що се случва в Сирия“, заяви той.  Виктор Турмаков", "date": "2018.03.16", "title": "Daily Sabah: Реджеп Тайип Ердоган заяви, че Турция няма да напусне Африн „докато не си свърши работата“"}
{"url": "http://www.focus-news.net/news/2018/03/16/2500373/ministar-krasimir-karakachanov-initsiativata-za-vdigane-na-pametnik-na-geroite-ot-9-a-pehotna-plevenska-diviziya-e-na-mestni-mladi-hora.html", "text": "Инициативата за вдигане на паметник на героите от 9-а пехотна Плевенска дивизия е на местни млади хора от Плевен. Това каза министърът на отбраната Красимир Каракачанов в интервю за Радио „Фокус“ по повод сформирането на инициативен комитет за честване на 100-годишнината от Дойранската епопея и идеята за изграждане на паметник в чест на героите от 9-а пехотна Плевенска дивизия. Каракачанов информира, че Министерство на отбраната ще помогне с финансови средства за построяването на паметника, който ще бъде локализиран в центъра на Плевен. „Аз предложих на всички народни представители, избрани като депутатите от Плевенски избирателен район – 9 човека, плюс министрите от Плевен, да дарим по една заплата. Така че с това може да се започне много добре. Тоест, една трета от сумата ще бъде събрана лесно, стига, разбира се, народните представители от Плевенски избирателен район да пожертват една от заплатите си“, каза  министър Каракачанов. Той допълни, че има идея да бъдат поканени всички страни, които са воювали срещу България на Дойран. С един подобен жест ще докажем отново пред останалите, че българинът е благороден – той е рицар и на духа, и на шпагата, коментира Каракачанов.", "date": "2018.03.16", "title": "Министър Красимир Каракачанов: Инициативата за вдигане на паметник на героите от 9-а пехотна Плевенска дивизия е на местни млади хора"}
{"url": "http://www.focus-news.net/news/2018/03/16/2500356/smolyan-ostava-zatvoren-zaradi-srutishte-patyat-smolyan-madan-patnite-nastilki-v-oblastta-sa-mokri.html", "text": "Мокри и проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е облачно, с превалявания от слаб дъжд. Заради срутището остава затворен пътя Смолян – Средногорци. Алтернативният маршрут за движение е пътят Рудозем – Смилян. Заради преовлажняване на почвите е повишена опасността от падащи камъни и свличане на земни маси по всички пътища в област Смолян, затова от Областно пътно управление – Смолян апелират към шофиране с повишено внимание и съобразена скорост. През деня не са получавани сигнали за инциденти по пътищата в областта\r\nОстава в сила ограничението по направленията Лъки – Рожен и Момчиловци – местност „Момина вода“, където товарните автомобили трябва да са и под 12 тона и да са без ремаркета и полуремаркета. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента.\r\nВ Смолян пътните настилки са предимно мокри. Движението по улица „Първи май“, в района на детско заведение „Зорница“ се осъществява в едната лента, заради отстраняване на канализационна авария. Мястото е сигнализирано с пътни знаци, а ремонтът трябва да приключи до 18.00 часа на 17 март. Автомобилният трафик в края на работната седмица и по-интензивен по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.03.16", "title": "Смолян: Остава затворен заради срутище пътят Смолян – Мадан, пътните настилки в областта са мокри"}
{"url": "http://www.focus-news.net/news/2018/03/16/2500379/blagovesta-fakirova-sdruzhenie-na-kmetove-v-obshtina-veliko-tarnovo-golemite-snegove-v-kraya-na-zimata-ne-sazdadoha-seriozni-problemi-v-obshtinata.html", "text": "Снегопочистването в малките населени места от община Велико Търново е организирано много добре от години насам. Това обобщи в края на сезона пред Радио „Фокус“ – Велико Търново Благовеста Факирова, председател на Сдружението на кметовете и кметски наместници от общината. Тя уточни, че и през настоящата година не е имало сериозни проблеми. Не е подавана информация за бедстващи села и непроходими пътища. „Снегопочистването по селата е организирано много добре. Добрата практика не е от тази или миналата година, а се прилага вече години наред. Селата, в които има кооперации и частни земеделски производители, сключват договори с тях и си определят сами условията за работа“, обясни Благовеста Факирова. Тя увери, че е имало населени места, в които улиците са били по-рано почистени, отколкото четвъртокласната пътна мрежа в общината.\r\nЛуиза ТРАНЧЕВА", "date": "2018.03.16", "title": "Благовеста Факирова, Сдружение на кметове в община Велико Търново: Големите снегове в края на зимата не създадоха сериозни проблеми в общината"}
{"url": "http://www.focus-news.net/news/2018/03/16/2500381/sofiya-pozhar-gori-v-neobitaema-sgrada-na-ul-gurgulyat-rayonat-e-ottsepen.html", "text": "Пожар гори в необитаема сграда на ул. „Гургулят“. Това съобщиха от пресцентъра на МВР. Тази вечер, към 19.00 часа, е получен сигнал за възникнал пожар в сграда на столичната ул. „Гургулят“. На място веднага са насочени три екипа пожарникари, които с помощта на два специализирани автомобила и стълба, са предприели гасителни действия на покрив на необитаема сграда. Районът е отцепен от полицейските сили. \r\nНяма пострадали хора, няма опасност и за съседни сгради.", "date": "2018.03.16", "title": "София: Пожар гори в необитаема сграда на ул. „Гургулят“, районът е отцепен"}
{"url": "http://www.focus-news.net/news/2018/03/16/2500377/daniel-dimitrov-doyranskata-epopeya-e-simvol-na-balgarskiya-duh-na-balgarskata-samootverzhenost-i-na-balgarskata-sila.html", "text": "Дойранската епопея е символ на българския дух, на българската самоотверженост и на българската сила. Това каза в интервю за Радио „Фокус“ Даниел Димитров, главен координатор на Инициативния комитет за честване на 100-годишнината от Дойранската епопея. Според него е настъпило времето да се построи паметник в чест на 9-а пехотна Плевенска дивизия, участвала в боевете при Дойран. Той уточни, че ПГ на БСП по самоинициатива ще събира средства за паметника между своите депутати. „Обединените патриоти“ също заявиха подобно намерение“, добави Димитров, като целта е идеята да се популяризира в парламента, за да могат всички депутати да се включват. „До идеята за учредяване на комитета се стигна, след като разговаряхме с други родолюбиво настроени плевенчани относно Дойранската епопея. И стана дума, че още няма паметник. А такава идея има още от преди 100 години, от тогава се проектира и говори за подобен паметник. А той е необходим, защото тук всички сме потомци на героите от Дойран“, каза Даниел Димитров и допълни, че всички страни, взели участие срещу България в боевете при Дойран, трябва да бъдат съпричастни към годишнината. Редно е противниците от преди век днес да си подадат ръце, завърши изказването си Димитров.", "date": "2018.03.16", "title": "Даниел Димитров: Дойранската епопея е символ на българския дух, на българската самоотверженост и на българската сила"}
{"url": "http://www.focus-news.net/news/2018/03/16/2500382/reuters-yemenskite-huti-i-sauditska-arabiya-vodyat-tayni-pregovori-za-da-slozhat-kray-na-voynata.html", "text": "Саудитска Арабия и нейните противници в Йемен – бунтовниците хути, водят тайни преговори, за да сложат край на гражданската война в страната, предава  Reuters, позовавайки се върху дипломати и йеменски политически източници.\r\nВодената от Саудитска Арабия коалиция се бори, за да бликира влиянието на най-големия противник на Рият Иран, съюзник на хутите, които отричат помощта на Иран и заявяват, че се борят срещу корумпираните политици \r\nГоворейки при условие за запазена анонимност, двама дипломата и двама йеменски политика заявиха, че прессекретарят на хутите Мохамед Абдул Салам е започнал преки преговори със Саудитска Арабия в Оман, за да се открие решение на конфликта. \r\n„Има консултации между хутите и саудитците и е ясно, че те иската да постигнат споразумение“, заяви един от дипломатите.  Виктор Турмаков", "date": "2018.03.16", "title": "Reuters: Йеменските хути и Саудитска Арабия водят тайни преговори, за да сложат край на войната"}
{"url": "http://www.focus-news.net/news/2018/03/16/2500383/v-sofiya-se-provedoha-paralelni-zasedaniya-na-dva-strategicheski-komiteta-podpomagashti-pryako-deynostta-na-saveta-pravosadie-i-vatreshni-raboti.html", "text": "В София се проведоха паралелни заседания на два стратегически комитета, подпомагащи пряко дейността на Съвета „Правосъдие и вътрешни работи“ - Постоянният комитет за оперативно сътрудничество в областта на вътрешната сигурност (COSI) и Стратегическият комитет за имиграция, граници и убежище (SCIFA), съобщиха от пресцентъра на МВР. \r\nCOSI разгледа добри практики при взаимодействието между правоприлагащите органи и службите за сигурност. Постигнато бе съгласие, че засилването на това сътрудничество е ключова предпоставка за по-ефективна борба с тероризма и организираната престъпност. \r\nОбсъдени бяха актуалните тенденции в борбата с организираната престъпност с фокус върху настоящата правна рамка на ЕС за организирана престъпна група. \r\nРазгледани бяха и връзките между хоризонталните и останалите приоритети от  Политическия цикъл на ЕС за борба с тежката и организирана престъпност (2018-2021). Направени бяха конкретни предложения за подобряване на сътрудничеството чрез оптимизиране на обмена на информация. \r\nSCIFA разгледа мерките, които могат да се вземат съвместно на ниво ЕС за по-добро управление на миграционните кризи и справяне с предизвикателни ситуации. Дискусиите се проведоха на основата на опита от последните години и извлечените поуки. Отчетена бе необходимостта от създаване на механизъм за управление на кризи, когато системите за убежище са под натиск, който да позволи по-добрата координация между всички участници, навременен и адекватен на нуждите отговор и споделена отговорност. \r\nБългарското председателство ще продължи да търси баланса и правилното решение, което да е приемливо за всички държави членки в отговор на нуждата за създаване на механизъм за управление на кризи. \r\nНа 16 март двата комитета заседаваха заедно, като обсъдиха  противодействието на каналджийството на мигранти, по-специално през Западните Балкани. Подчертана бе необходимостта от по-ефективна работа на европейските служители за връзка, разположени в страните от региона. Набелязани бяха конкретни мерки за по-успешно противодействие на документните измами, които улесняват каналджийството. Постигнато бе съгласие за по-силно ангажиране на Западните Балкани в оперативни дейности в рамките на Политическия цикъл на ЕС.", "date": "2018.03.16", "title": "В София се проведоха паралелни заседания на два стратегически комитета, подпомагащи пряко дейността на Съвета „Правосъдие и вътрешни работи“"}
{"url": "http://www.focus-news.net/news/2018/03/16/2500384/afp-emanyuel-makron-prizova-kam-yasen-i-ambitsiozen-plan-za-reformi-v-es-do-yuni.html", "text": "Президентът на Франция Еманюел Макрон призова към „ясен и амбициозен“ план за реформи в ЕС до юни, предава  AFP.\r\nГоворейки след преминалите в Париж преговори между него и германския канцлер Ангела Меркел, двамата подкрепиха крайния срок юни за приемането на плана. Виктор Турмаков", "date": "2018.03.16", "title": "AFP: Еманюел Макрон призова към „ясен и амбициозен“ план за реформи в ЕС до юни"}
{"url": "http://www.focus-news.net/news/2018/03/16/2500385/interfaks-v-zavod-za-unishtozhavane-na-boepripasi-v-germaniya-e-izbuhnal-vzriv.html", "text": "Взрив е прогърмял в завод за унищожаване на боеприпаси в германския град Любен (провинция Бранденбург), предава Интерфакс, позовавайки се на местни медии.\r\nПри взрива е ранен работник в предприятието, а още един е безследно изчезнал. След взрива на завода се е разгорял пожар. На място са пристигнали пожарни коли. В операцията по отстраняването на последствията от взрива са мобилизирани хеликоптери. \r\nВсе още не е ясно дали взривът е предизвикан от детониране на стари боеприпаси или се е случил по други причини. Виктор Турмаков", "date": "2018.03.16", "title": "Интерфакс: В завод за унищожаване на боеприпаси в Германия е избухнал взрив"}
{"url": "http://www.focus-news.net/news/2018/03/16/2500362/afp-liderite-na-es-shte-obsadyat-sluchaya-skripal-na-sreshta-na-visoko-ravnishte.html", "text": "Лидерите на ЕС ще обсъдят покушението с отровен газ срещу бившия служител на руското ГРУ Сергей Скрипал във Великобритания, когато се срещнат следващата седмица в Брюксел и най-вероятно ще излязат с официално заявление по въпроса, предава  AFP.\r\n„Скрипал ще бъде обсъден в четвъртък вечерта следващата седмица. На този етап очаквам на срещата да се направят изводи“, съобщи анонимен източни от европейските институции.   Виктор Турмаков", "date": "2018.03.16", "title": "AFP: Лидерите на ЕС ще обсъдят „Случая Скрипал“ на среща на високо равнище"}
{"url": "http://www.focus-news.net/news/2018/03/16/2500386/nimh-preduprezhdenie-za-silen-vyatar-e-v-sila-za-pochti-tsyalata-strana-za-17-mart.html", "text": "Предупреждение за силен вятър е в сила за почти цялата страна за 17 март. Това сочи справка на сайта на Националния институт по метеорология и хидрология (НИМХ) при БАН. Оранжев код е обявен в 11 области - Враца, Ловеч, Габрово, Велико Търново, Търговище, Шумен, Пазарджик, Пловдив, Смолян, Кърджали и Бургас, където се очаква поривите на вятъра да достигнат скорост от 25-30 м/сек. При тази степен на предупреждение са възможни смущения в електроснабдяване, структурни повреди, изкоренени дървета, има риск от наранявания от летящи предмети.\r\nЖълт предупредителен код е в сила за областите Монтана, Плевен, Русе, Разград, Силистра, Добрич, Варна, София-град, Софийска област, Перник, Кюстендил, Благоевград, Стара Загора, Сливен, Хасково и Ямбол. Там поривите ще достигнат скорост между 15 и 20 м/сек., за в Западна България  до 24 м/сек, което може да доведе до нарушения на обичайните дейности на открито.\r\nЖълт код за силен вятър е обявен и за цялото Черноморско крайбрежие.\r\nЕдинствено за област Видин няма обявено предупреждение за опасни метеорологични явления.", "date": "2018.03.16", "title": "НИМХ: Предупреждение за силен вятър е в сила за почти цялата страна за 17 март"}
{"url": "http://www.focus-news.net/news/2018/03/16/2500387/afp-dvama-izraeltsi-sa-zaginali-pri-napadenie-s-avtomobil-na-zapadniya-bryag.html", "text": "Двама израелци са били убити, а други двама ранени, след като палестинец врязва колата си в група израелски войници на Западния бряг на река Йордан, предава  AFP.\r\nИзраелската армия не потвърди броя на загиналите, но съобщи, че палестинецът „е връхлетял върху израелските войници, които са охранявали пътя, водещ към град Мево Дотан“ – еврейско поселище на Западния бряг.\r\nНападателят е арестуван.  Виктор Турмаков", "date": "2018.03.16", "title": "AFP: Двама израелци са загинали при нападение с автомобил на Западния бряг"}
{"url": "http://www.focus-news.net/news/2018/03/16/2500407/reuters-deset-kompanii-sa-proyavili-interes-da-dostavyat-trabi-za-gazoprovoda-mezhdu-balgariya-i-gartsiya.html", "text": "Десет компании са проявили интерес участват в търга за доставка на тръби за 185-километровия за природен газ между Гърция и България (IGB), съобщава българското министерство на енергетиката, цитирано от  Reuters.\r\n„Ай Си Джи Би АД“ съвместното предприятие за изграждането на тръбопровода ще избере до пет компании, които ще подадат офертите си за търга през април и се надява да избере победител до края на юни“, заяви изпълнителният директор на компания Теодора Георгиева.\r\nФирми от Турция, Индия, Русия, Гърция, Германия и България, включително Welspun Corp. и Salzgitter, са подали заявления за участие.\r\n„Проектът е от ключово значение за диверсификацията на енергийните доставки и ще позволи достъп до Южния газов коридор, през който страната ни и Югоизточна Европа ще получават каспийски природен газ\", заяви министърът на енергетиката на България Теменужка Петкова.\r\nПонастоящем България посреща над 95% от своите газови нужди с пратки от руския „Газпром“. Виктор Турмаков", "date": "2018.03.16", "title": "Reuters: Десет компании са проявили интерес да доставят тръби за газопровода между България и Гърция"}
{"url": "http://www.focus-news.net/news/2018/03/16/2500390/tass-spored-emanyuel-makron-vsichko-pokazva-che-rusiya-e-vinovna-za-napadenieto-v-solsbari.html", "text": "Президентът на Франция Еманюел Макрон заяви, че страната му смята, че Русия стои зад покушението срещу бившия сътрудник на ГРУ Сергей Скрипал, предава ТАСС.\r\nФренският президент увери за безусловната подкрепа на страната му към Лондон. „Искам да се обърна с думи на солидарност към нашите британски приятели и още веднъж за изразя солидарността си на  съюзник към Великобритания, която бе подложена на нападение на собствена територия. Ние осъждаме тази руска намеса и всичко, което се случи, защото всичко сочи, че именно Русия извършва покушението“, заяви Макрон.\r\nТой подчерта, че Париж е за пълна забрана за използването на химическо оръжие.  Виктор Турмаков", "date": "2018.03.16", "title": "ТАСС: Според Еманюел Макрон всичко показва, че Русия е виновна за нападението в Солсбъри"}
{"url": "http://www.focus-news.net/news/2018/03/16/2500389/s-dzhaz-i-traditsionni-yastiya-posolstvoto-na-azerbaydzhan-otbelyaza-praznika-na-nastapvashtata-prolet-novruz.html", "text": "С джаз концерт и дегустация на азербайджанска кухня Посолството на Азербайджан отбеляза азербайджанския празник Новруз (Нов ден), предаде репортер на Агенция „Фокус“. Десетки дипломати, официални лица и гости се събраха в Централния военен клуб, където бе представена специална концертната програма с азербайджански джаз композиции в изпълнение на българска група с ръководител Минко Ламбов.  Н. Пр. д-р Наргиз Гурбанова, посланик на Азербайджан в България, приветства присъстващите, като подчерта, че празникът Новруз символизира преди всичко толерантността и обединението между хората. \r\nАзербайджанците празнуват идването на пролетта със своя много обичан трихилядолетен традиционален празник – Новруз. Като празник на пролетта, подновяването и съживяването Новруз се отбелязва всяка година на 20 или 21 март, от момента на пролетното равноденствие, но празненствата започват преди това, с четирите вторника преди Новруз. Вторниците олицетворяват елементите на живота – водата, огъня, въздуха и земята. Новруз е семеен празник, като цялото семейство се събира заедно около хубаво наредена с вкусни национални ястия и сладкиши трапеза.\r\nНовруз, който е вписан в Представителния списък на нематериалното културно наследство на човечеството на ЮНЕСКО, подкрепя толерантността и културното разнообразие, допринася за солидарността, приятелството и мира. По инициатива на Азербайджан на 23 февруари 2010 г. на 64-тата сесия на Общото събрание на ООН е приета резолюция, с която 21 март се признава за Международен ден на Новруз, като се има предвид, че традициите и ритуалите на този празник отразяват особеностите на културните и древните обичаи на цивилизациите на Изтока и Запада.\r\nВесела АЛЕКСАНДРОВА", "date": "2018.03.16", "title": "С джаз и традиционни ястия Посолството на Азербайджан отбеляза празника на настъпващата пролет - Новруз"}
{"url": "http://www.focus-news.net/news/2018/03/16/2500409/krasimir-uzunov-zapadnite-balkani-sa-se-prevarnali-v-platsdarm-na-sblasaka-mezhdu-sasht-i-rusiya.html", "text": "Западните Балкани са се превърнали в плацдарм на сблъсъка между САЩ и Русия. Това коментира в интервю за предаването „Това е България“ на Радио \"Фокус\" Красимир Узунов, президент на Радио и Агенция „Фокус“. Той допълни, че регионът е \"бременен\" с проблеми и Западните сили всячески ще се мъчат да вкарат Македония в НАТО, за да има временна или частична стабилизация, която да се използва и от управляващи, и от външните фактори. Узунов изрази скептицизъм за бързото интегриране на Западните Балкани в ЕС, както и за възможностите държавите от тях да изпълнят критериите и да бъдат членки на НАТО. Според него ситуацията се усложнява и заради задълбочаващото напрежение между Турция и Гърция, а едва ли Турция ще пропусне възможността като супер сила в региона да се намеси и евентуално да се обяви за гарант на Македония. Анализаторът определи като най-важен въпроса: във врящия от напрежения и интереси полуостров къде е България. „На Балканите всичко ври и кипи, а ние се намираме в сферата на предположенията. Тоест ние се занимаваме с това, кой ще ни ремонтира самолетите, каква шорт листа ще направим, дали имаме подкалибрени или действителни заряди и т.н. Лично за мен проблемът е, че концентрацията, особено в парламента, в комисията по сигурност, където има един небивал концентрат на генералитет от всички поколения, очевидно не ни прави по-стабилни, по-сигурни. България трябва да има краткосрочна, но много интензивна програма за укрепване на своята отбранителна способност, която, рискувам да кажа в момента, не отговаря на условията на променящите се ситуации на Балканите“, поясни Красимир Узунов. Той допълни, че в създалата се обстановка рисковете за страната ни са много повече от възможностите, които има, за да ги предотврати.", "date": "2018.03.16", "title": "Красимир Узунов: Западните Балкани са се превърнали в плацдарм на сблъсъка между САЩ и Русия"}
{"url": "http://www.focus-news.net/news/2018/03/16/2500410/shumen-izkustvata-na-tibet-e-novata-vremenna-ekspozitsiya-v-muzeya-v-grada.html", "text": "„Изкуствата на Тибет” е новата временна експозиция в Мраморното фоайе на музея. Това съобщиха от Регионален исторически музей – Шумен. Тя включва предмети свързани с религията, културата и бита на населението на азиатската област. Сред експонатите се откроява масивна култова пагода – ступа, от будистки манастир, инкрустирана в миналото с тюркоази, корали, ахати и други скъпоценни камъни. Тя е служила за съхранение на мощите на монасите от вековната обител. Култовият предмет с височина един метър е обвит в шарфове от 5 цвята – жълт, зелен, червен, бял и син, които символизират петте вида мъдрост на Буда. Интерес предизвиква и „Колелото на Дхарма“. Изображението, изработвано от бронз, символизира безкрайния кръговрат на живота и представлява композиция от три фигури. В средата е колелото, а от двете му страни са разположени животни. Мистиката на Изтока намира отражение в маските на демони и пазители на богатства, символ на тибетския будизъм. Представени са и т.нар. ленти сутра, които и сега са задължителен елемент от декора на будистките манастири. Интерес представляват т. нар. танки. “Танка” е цветен бродиран или рисуван свитък от плат, коприна или хартия и представлява вид картина, характерна за тибетската култура. Пресъздава главно обичаите на обществото и засяга различни сюжети, основно религиозни. Изложбата включва още автентичен интериор на тибетски дом. Показани са чема – кутия за съхранение на ечемик, гравирани култови плочки, изнасяни традиционно пред дома за тибетската нова година, както и скрин с изящни дърворезби на дракони. Традиционно облекло – дрехи на фермери и женски носии показва йерархията в тибетското общество през отдавна отминалите времена. Експозицията представя и ювелирното изкуство на старите тибетски майстори. Внушителни са и музикалните инструменти, сред които „тончен“ с височина 3 метра, издаващ специфичен звук на ревящ слон. Изложбата „Изкуствата на Тибет” е дарена от извънредния и пълномощен посланик на Китайската народна република в България на Исторически музей – Димитровград и ще остане в Шумен до 15 май.", "date": "2018.03.16", "title": "Шумен: „Изкуствата на Тибет” е новата временна експозиция в музея в града"}
{"url": "http://www.focus-news.net/news/2018/03/16/2500411/pazardzhik-folkloren-praznik-na-vinoto-i-pesenta-shte-se-provede-v-panagyurskoto-selo-elshitsa-na-17-mart.html", "text": "Фолклорен празник на виното и песента ще се проведе в панагюрското село Елшица на 17 март, съобщи за Радио „Фокус“ – Пазарджик Радка Костуркова, експерт в Община Панагюрище. Тържественото откриване на празника е в 10.00 часа в Народно читалище „Васил Левски-1925“ в селото. Във фоайето на читалището ще се проведе Конкурс за най-добро домашно червено или бяло вино „Еликсир на Боговете“. Паралелно с провеждането на Конкурса за най-добро домашно вино, в залата на Народно читалище „Васил Левски-1925“ ще се състои фолклорен празник, с участието на 12 самодейни състави от региона. По време на празника всички участници и гости ще имат възможността да опитат от червеното вино, предоставено от известна Винарска изба. Организаторите са подготвили подаръци за участниците във фолклорния празник и награди за победителите в Конкурса за най-добро домашно вино. Фолклорният празник „Винария в Елшица“ се провежда с финансовата подкрепа на Община Панагюрище.\r\nАлбена ЖИЛЕКОВА", "date": "2018.03.16", "title": "Пазарджик: Фолклорен празник на виното и песента ще се проведе в панагюрското село Елшица на 17 март"}
{"url": "http://www.focus-news.net/news/2018/03/16/2500408/tass-angela-merkel-prizova-es-kam-savmestni-deystviya-v-usloviyata-na-globalen-mir.html", "text": "Германският канцлер Ангела Меркел призова страните от ЕС да действат общо в условията на глобален мир, предава ТАСС.\r\n„Ние, европейците, ще бъдем непристъпни, ако не позволим да бъдем разделени в нашите геополитически отношения“, заяви Меркел. Тя подчерта, че ЕС трябва да премине към общ знаменател в миграционната политика.\r\n„Наблюдаваме, че не е в наш съвместен интерес ситуация, когато в отделни страни от ЕС съществува различно регулиране на този въпрос“, подчерта канцлерът. Според нея е необходимо да се осигури охрана на външните граници на ЕС и да се разработи обща стратегия в Африка.  Виктор Турмаков", "date": "2018.03.16", "title": "ТАСС: Ангела Меркел призова ЕС към съвместни действия в условията на глобален мир"}
{"url": "http://www.focus-news.net/news/2018/03/16/2500412/temata-balgariya-v-mezhdunarodnite-medii-targ-za-trabi-narkoaresti-na-balgari-v-avstraliya-agentsiya-fokus.html", "text": "Десет компании са проявили интерес участват в търга за доставка на тръби за 185-километровия за природен газ между Гърция и България (IGB), съобщава българското министерство на енергетиката, цитирано от  Reuters.\r\n„Ай Си Джи Би АД“ съвместното предприятие за изграждането на тръбопровода ще избере до пет компании, които ще подадат офертите си за търга през април и се надява да избере победител до края на юни“, заяви изпълнителният директор на компания Теодора Георгиева.\r\nФирми от Турция, Индия, Русия, Гърция, Германия и България, включително Welspun Corp. и Salzgitter, са подали заявления за участие.\r\n„Проектът е от ключово значение за диверсификацията на енергийните доставки и ще позволи достъп до Южния газов коридор, през който страната ни и Югоизточна Европа ще получават каспийски природен газ\", заяви министърът на енергетиката на България Теменужка Петкова.\r\nПонастоящем България посреща над 95% от своите газови нужди с пратки от руския „Газпром“.\r\n***\r\n  Българският министър-председател Бойко Борисов и посетилият страната му австрийски канцлер Себастиан Курц заявиха, че външните граници на ЕС трябва да бъдат защитавани по-добре, предава  Xinhua.\r\n„Бягащите от войни трябва да влизат в ЕС единствено през граничните пунктове“, заяви Борисов. „Те трябва да бъдат приютявани за известно време, а след това да бъдат завръщани, откъдето да дошли“, допълни той.\r\nНа свой ред Курц заяви, че нелегалните мигранти в Централна Европа са твърде много и че външните граници на ЕС трябва да бъдат засилени. Той допълни, че се радва, че България е активна в тази сфера и добави,че ЕС трябва да си сътрудничи с Турция в борбата срещу нелегалната миграция и тероризма. \r\nМеждувременно Курц заяви, че Австрия и България споделят гледната точка, че Западните Балкани трябва да се интегрират към ЕС колкото се може по-скоро.\r\n***\r\nБългарският външен министър Екатерина Захариева заяви, че страната ѝ подкрепа действията на Великобритания, обвинила Русия в участие в отравянето на бившия офицер от ГРУ Сергей Скрипал, предава  Regnum.\r\n„България остава със своя съюзник Великобритания. Използването на каквито и да е токсични химически вещества е незаконно и трябва да се осъжда по най-решителен начин“, заяви Захариева. \r\nСергей Скрипал и дъщеря му бяха отровени на 5 март в британския град Солсбъри. Властите на Великобритания смятат, че зад произшествието стои Русия. \r\n***\r\nШестима души, сред които трима български граждани са арестувани по време на три отделни операции за задържане на общо 51 ,5 кг метаамфетамин в Западна Австралия на общата улична сума от 51 млн. австралийски долара (приблизително 63 млн. лева), предава местната медия   PerthNow.\r\nПолицията е претърсила куфара на 33-годишен мъж от Сидни на летището за вътрешни полети в Пърт и са открили 20 кг. от наркотика. 31 кг. метаамфетамин са открити на пристанището в Пилбера, а още половин килограм в град Армадейл край Пърт. \r\nТрима българи са арестувани в Пилбера – 42-годишна жена и двама мъже на 39 и 47 години. Срещу тях са повдигнати обвинения, че са внесли търговско количество нелегални наркотици. \r\nДиректорът на австралийската федерална полиция Грег Хариган заяви, че операциите са се провели в резултат на наблюдение над криминален синдикат. „Тези наркотици имаха възможността да причинят неизмерима вреда на общността ни“, заяви той.\r\n***", "date": "2018.03.16", "title": "Темата България в международните медии - търг за тръби, наркоарести на българи в австралия,  (Агенция \"Фокус\")"}
{"url": "http://www.focus-news.net/news/2018/03/16/2500380/beliyat-dom-sasht-yuzhna-i-severna-koreya-shte-imat-svetlo-badeshte.html", "text": "Белият дом обяви, че САЩ и Южна Корея имат „предпазлив оптимизъм“ относно връзките със Северна Корея преди планираната среща на високо равнище между президента на САЩ Доналд Тръмп и лидера на Северна Корея Ким Чен-ун и вярва, че Пхенян може да има „по-светло бъдеще“, предаде  AFP.\r\nТръмп и южнокорейския му колега Мун Джей-ин, които са провели телефонен разговор по-рано днес са посочили, че Северна Корея трябва да следва „правилния път“ и че ще продължат с „максималния натиск“ спрямо Ким Чен-ун преди срещата на високо равнище през Май.\r\n„Двамата лидери изразиха предпазлив оптимизъм относно скорошното развитие на събитията и заявиха, че светлото бъдеще е налице за Северна Корея, ако избере правилния път“, съобщава Белият дом в коментар относно разговора между президентите.  Виктор Турмаков", "date": "2018.03.16", "title": "Белият дом: САЩ, Южна и Северна Корея ще имат светло бъдеще"}
{"url": "http://www.focus-news.net/news/2018/03/16/2500416/veliko-tarnovo-masovi-lyubitelski-probezi-organizirat-v-park-sveta-gora.html", "text": "Масови любителски пробези ще се проведат в парк Света гора край Велико Търново в събота, 17 март. Те са част от 36-то издание на международния крос „Ивайло“, обясни за Радио „Фокус“ – Велико Търново Владимир Пановски, един от организаторите. В тях, по традиция, се включват около 200 любители спортисти, сред които най-много са децата. Те също се разделят в няколко различни категории, но дестинациите са по-къси и достъпни за аматьори. „Записването става 30 до 60 минути преди старта. Няма нужда от предварително подаване на някакви заявки. Условието за участие при тези турове е състезателите да подпишат декларация за съгласие, че сами носят отговорност за здравето си или да представят медицински преглед, че са наред здравословно, в момента, в който се записват“, поясни Владимир Пановски. Началото ще бъде поставено в 09.30 часа, на 17 март (събота) с бягане на децата, след което ще последват възрастните, а последни ще са групите на ветераните от 40 до 50 години, от 50 до 60 години и над 60-годишни. За най-изявените спортисти са подготвени и награди под формата на спортни екипи. „Целта на събитието е да популяризираме и масовизираме кросовите бягания и в случая – не само сред професионалните състезатели, а и сред любителите спортисти“, разказва организаторът.\r\nЛуиза ТРАНЧЕВА", "date": "2018.03.16", "title": "Велико Търново: Масови любителски пробези организират в парк Света гора"}
{"url": "http://www.focus-news.net/news/2018/03/16/2500413/ministerstvoto-na-turizma-shte-zatvori-hotel-na-uzhasite-v-troyanskoto-selo-chiflik-obzor.html", "text": "С писмо до КЗП Министерството на туризма инициира процедура за отнемане на категоризацията на хотел „Чифлика палас ризорт и спа“ в троянското село Чифлик. Хотелът ще бъде затворен след като мъж съобщи в медиите как е бил настанен в мазе, вместо в стая. В последствие той е изпратил и до министерството снимки на мизерните условия в хотела. Сигнал са подали и родители, които са записали децата си за зелено училище в същия хотел. „Постъпи сигнал буквално за „хотел на ужасите“- с изключителнo неприемливи и неподходящи условия“, заяви министърът на туризма Николина Ангелкова. Проверката по сигнала е установила, че хотелът изобщо не трябва да функционира. В следствие на инспекция на РЗИ първоначално ще бъде затворен първият етаж на хотела. Николина Ангелкова прогнозира, че в рамките на 3-4 дни категоризацията на хотела ще бъде отнета. В момента хотелът е с три звезди, през 2015 година е стартирал процедура за получаване на 4 звезди, което му е отказано. Освен мизерните условия, които не отговарят на категоризацията му, хотелът използва в името си „СПА“, за което няма сертификат. „Ще бъдем безкомпромисни. Ако се правят дори и малки компромиси и изисквания в наредбата не се вземат предвид - това се отразява на качеството на българския туризъм“, изтъкна министърът на туризма и призова гражданите да сигнализират, ако са преживели лошо пътуване или почивка, за да се вземат мерки. За да не се налага първо други органи като КЗП да сезират министерството за нередности, в рамките на месец ще бъдат внесени законови промени за създаване на Туристически инспекторат. \r\nБиляна ИВАНОВА", "date": "2018.03.16", "title": "Министерството на туризма ще затвори „хотел на ужасите“ в троянското село Чифлик (ОБЗОР)"}
{"url": "http://www.focus-news.net/news/2018/03/16/2500375/afp-ruskite-vaorazheni-sili-oprovergaha-dannite-che-tehni-samoleti-sa-deystvali-nad-iztochna-guta.html", "text": "Руската армия съобщи, че нейните самолети не са участвали в щурма на сирийските правителствени сили в Източна Гута, след като мониторингови групи съобщиха, че въздушни удари са убили 80 цивилни, предава  AFP.\r\n„Твърденията на базираната в Лондон „Сирийска обсерватория за правата на човека“ относно т.нар. руски удари в Източна Гута са поредната фалшива новина“, пише в официално заявление на руското министерство на отбраната. \r\n„Руската авиация няма мисии в Източна Гута и не е предприемала такива в региона“, добавят от там.  Виктор Турмаков", "date": "2018.03.16", "title": "AFP: Руските въоръжени сили опровергаха данните, че техни самолети са действали над Източна Гута"}
{"url": "http://www.focus-news.net/news/2018/03/16/2500418/blagoevgrad-za-vtora-poredna-godina-v-simitli-shte-se-provede-balkanski-rafting-festival.html", "text": "За втора поредна година в Симитли ще се проведе Балкански рафтинг фестивал на 24 и 25 март. Това каза за Радио „Фокус“ – Пирин Станимир Станимиров – Чачи, инструктор по рафтинг, каяк и алпинизъм и председател на „Х-клуб“, които заедно с Община Симитли са организатори на събитието. Съорганизатори на събитието са Рафтинг клуб „Дефилето“ и Рафтинг клуб „Раец“. По думите на Станимиров по традиция всяка година сезонът се открива в последната събота и неделя на месец март, а от миналата година заедно с него се провежда фестивалът, който в Кресненското дефиле събира любители на екстремните спортове от съседни на Българи, държави. „Очакваме в Симитли да пристигнат гости от Македония, Румъния, Сърбия и, надяваме се, Гърция. Всички любители на бързеите и бързите лодки, търсачи на адреналин и силни усещания ги очаква зрелищно шоу с демонстрационно спускане с рафтове и каяци“, каза още Станимиров.\r\nЛивия НИНОВА", "date": "2018.03.16", "title": "Благоевград: За втора поредна година в Симитли ще се проведе Балкански рафтинг фестивал"}
{"url": "http://www.focus-news.net/news/2018/03/16/2500414/ina-sarbakova-np-pirin-4-sa-turisticheskite-marshruta-v-rezervat-bayuvi-dupki-dzhindzhiritsa-nay-poseshtavaniyat-e-mezhdunarodniya-e4.html", "text": "4 са туристическите маршрута в резерват Баюви дупки – Джинджирица, най-посещаваният е международния Е4. Това каза в интервю за Радио „Фокус“ – Пирин Ина Сърбакова, главен експерт в Дирекция „Биоразнообразие, планове, програми и проекти“ към Национален парк „Пирин“. Тя обясни, че съгласно чл. 17 от Закона за защитените територии в резерватите се забраняват всякакви дейности, с изключение на: тяхната охрана; посещения с научна цел; преминаване на хора по маркирани пътеки, включително и с образователна цел; събиране на семенен материал от диви растения и/ или животни с научна цел или за възстановяването им на други места в количества, начини и време, изключващи нарушения в екосистемите, както и при потушаване на пожари и санитарни мероприятия в горите. „През самият резерват преминават 4 туристически маршрута, които са одобрени със заповед на министъра на околната среда и водите. Най-посещаваният маршрут, който е част от международния маршрут Е4 преминава през Пиринеи – Алпи – Рила – Пирин – Пелопонес. В Национален парк „Пирин“, това всъщност е маршът № 1, който преминава от хижа „Преде“, през хижа „Яворов“, хижа „Вихрен“, заслон „Тевно езеро“, хижа „Пирин“ и Попови ливади. Той е най-дългият маршрут“, каза още Сърбакова. Другите три, които преминават през резервата са: от хижа „Яворов“ до местността Яворова поляна, след това е пътеката от хижа „Яворов“ до местността Свещниците, последният е от местността Петоловото до местността Калята. По отношение символите на резервата, Сърбакова коментира, че един от тях е дивата коза. „Дивата коза е един от защитените видове в България, а също така е един от животинските видове в резервата, който няма как да остане незабелязан. В резервата има изключително богато разнообразие от животински и растителни видове, но докато мечката и вълкът, които също се срещат в резервата, и туристът би ги видял по-трудно, то дивата коза може да се забележи от далеч от хората, които изключително много ѝ се радват. Всъщност от там идва и значението, че тя е един от символите на резервата“, допълни Сърбакова.\r\nЛивия НИНОВА", "date": "2018.03.16", "title": "Ина Сърбакова, НП „Пирин“: 4 са туристическите маршрута в резерват Баюви дупки – Джинджирица, най-посещаваният е международния Е4"}
{"url": "http://www.focus-news.net/news/2018/03/16/2500420/tass-yadrenata-sdelka-s-iran-ostava-v-sila.html", "text": "Съвместният всеобхватен план за действие по ядрената програма на Иран остава в сила по информация на постоянния представител на Русия към международните организации във Виена Михаил Улянов, предава ТАСС.\r\nУчастниците в заседанието на съвместната комисия между Иран и шестте страни, които са подписали плана – петте постоянни членки на Съвета за сигурност на ООН: Великобритания, Китай, Русия, САЩ и Франция плюс Германия на ниво политически директори са потвърдили, че планът остава в сила изцяло .\r\n„Всички участници, включително  американците, потвърдиха, че планът остава в действие изцяло. Но това е днес, а що се отнася до перспективата, то американците нищо конкретно и определено не можаха да кажат. Относно останалите участници, те еднозначно потвърдиха, че се придържат към съглашението“, съобщава Улянов. Юлиян Марков", "date": "2018.03.16", "title": "ТАСС: Ядрената сделка с Иран остава в сила"}
{"url": "http://www.focus-news.net/news/2018/03/16/2500419/bbc-desetki-hilyadi-protestirat-v-bratislava-sled-ostavkata-na-premiera.html", "text": "Около 65 хиляди демонстранти протестират в Братислава след оставката на премиера на страната Роберт Фицо,  предава BBC.\r\nСловашкият премиер подаде оставка след убийството на разследващия журналист Ян Куцияк и приятелката му. Той разследваше корупцията и връзки на управляващите с италианската мафия.\r\nПротестиращите настояват за предсрочни избори, като се опасяват, че подалият оставка по-рано премиер ще опита да остане на власт. Коалицията на вече бившия премиер има мандат да управлява до 2020 година.  Юлиян Марков", "date": "2018.03.16", "title": "BBC: Десетки хиляди протестират в Братислава след оставката на премиера"}
{"url": "http://www.focus-news.net/news/2018/03/16/2500421/interfaks-ruskata-federatsiya-nyama-da-uvelichava-razhodite-si-za-otbrana.html", "text": "Русия няма да увеличава разходите си за отбрана във връзка с разработките и въвеждането на нови оръжия, за които съобщи руският президент Владимир Путин пред федералното събрание, съобщават от руското Министерство на отбраната, цитирани от агенция Интерфакс.\r\n„Всички разходи за въоръжението, за което говори руският президент в своето послание са планирани в нашия бюджет и са отчетени в държавната програма за въоръжаване и плановете за строителство и развитие на Въоръжените сили (на Русия)“  казва в интервю за електронното издание „Газета.ru“ заместник министърът на отбраната Татяна Шевцова. Юлиян Марков", "date": "2018.03.16", "title": "Интерфакс: Руската федерация  няма да увеличава разходите си за отбрана"}
{"url": "http://www.focus-news.net/news/2018/03/16/2500422/afp-turski-sad-naredi-osvobozhdavaneto-na-turskiya-zhurnalist-shahin-alpay.html", "text": "Турски съд нареди освобождаването на турския журналист Шахин Алпай, като му наложи домашен арест и забрана да напуска страната, предава  AFP.\r\nКонституционният съд реши през януари, че Алпай  и друг негов колега Мехмет Алтън следва да бъдат освободени, защото правата им са били нарушени, но по-ниско инстанционните съдилища оспориха решението и те останаха в затвора.\r\nШахин Алпай отново подава иск пред конституционния съд след месец януари и в петък съдът отново нарежда неговото освобождаване за това, че са били нарушени правата му при задържането му.\r\nМехмет Алтай междувременно беше осъден на доживотен затвор заедно с брат си Ахмет Алтай  и друг турски журналист  за връзки с групата , обвинена за неуспешния опит за преврат през 2016 година. \r\nСрещу Шахин Алпай продължава процеса за връзки с организаторите на преврата . Той бе арестуван малко след опита за преврат. Юлиян Марков", "date": "2018.03.16", "title": "AFP: Турски съд нареди освобождаването на турския журналист Шахин Алпай"}
{"url": "http://www.focus-news.net/news/2018/03/16/2500417/prokuraturata-vliza-v-7-bolnitsi-obzor.html", "text": "Започват разследвания за безстопанственост в 7 болнични заведения в различни градове на страната. Причината - съвместната проверка на Прокуратурата, МВР и Министерство на здравеопазването, която започна през месец декември 2017 г. във всички общински и държавни болници в страната, които получават средства от НЗОК. Междинни данни от проверката, на брифинг в Съдебната палата, обобщи прокурор Румяна Арнаудова – говорител на главния прокурор. Въз основа на събраните от държавното обвинение доказателства и в седемте болници е налице престъплението „безстопанственост“ по смисъла на чл. 219 от Наказателния кодекс. Шест досъдебни производства са образувани от ВКС и са свързани с болниците: МБАЛ-Попово, УМБАЛ-Бургас, МБАЛ-Благоевград, МБАЛ-Русе и МБАЛ „Д-р Черкезов”–Велико Търново и МБАЛ „Д-р Атанас Дафовски”-Кърджали. Седмото досъдебно производство е образувано от Софийска градска прокуратура и е по отношение на извършена безстопанственост при дейности в УМБАЛСМ „Н. И. Пирогов”. \r\n„Всички тези болници, за които сме образували досъдебни производства, според нас са на ръба на фалита“, аргументира се прокурор Арнаудова, но отказа да даде повече подробности, за да не се пречи на разследването. Говорителят на главния прокурор поясни, че изнесените днес данни се съдържат в два междинни доклада, а самата проверка още не е приключила. \r\nТемата бе коментирана и от министъра на здравеопазването Кирил Ананиев. Пред журналисти в кулоарите на парламента той подчерта, че не обмисля смяна на директори в разследваните от прокуратурата болници. Той обясни още, че към момента няма лечебни заведения в състояния на фалит. Според министър Ананиев няма повод за притеснението и във връзка с проверките на прокуратурата в УМБАСМ „Н. И Пирогов“, а следващата седмица предстои да бъде предложен оздравителен план.\r\nПо-късно от лечебното заведение уточниха, че към настоящия момент при тях не е постъпвала официална информация от страна на прокуратурата за провеждане на каквото и да било производство или проверка. На брифинг Мария Пойразова – говорител на УМБАЛСМ „Н. И. Пирогов”, увери, че в бъдеще, ако има такива, независимо от кой държавен орган се извършват, от болницата ще окажат пълно съдействие. На въпрос от журналист дали има частна структура на територията на лечебното заведение, така наречената „болница в болницата”, тя отговори: „Към момента – не”.", "date": "2018.03.16", "title": "Прокуратурата влиза в 7 болници (ОБЗОР)"}
{"url": "http://www.focus-news.net/news/2018/03/16/2500368/ria-novosti-stefan-de-mistura-zayavi-che-oon-e-gotova-da-pomogne-na-vsichki-bezhantsi-ot-iztochna-guta.html", "text": "Специалният пратеник на ООН по Сирия Стефан де Мистура призова да се хуманитарните евакуации в страната да се провеждат в съответствие с международното право  и че ООН е готова да окаже помощ на излизащите от Източна Гута цивилни, предава  РИА Новости.\r\n„Призоваваме всички страни към това, всяка евакуация, която се провежда да се провежда с най-високите стандарти за защита на мирното население, съгласно международното хуманитарно право“, заяви Де Мистува. \r\nСпоред него ООН е готова да окаже помощ на тези, които ще останат в Източна Гута, а също така и на всеки, който е решил да напусне контролирания от сирийската опозиция анклав.  Виктор Турмаков", "date": "2018.03.16", "title": "РИА Новости: Стефан де Мистура заяви, че ООН е готова да помогне на всички бежанци от Източна Гута"}
{"url": "http://www.focus-news.net/news/2018/03/16/2500415/sopch-turski-vazdushen-udar-e-porazil-bolnitsata-v-grad-afrin-devet-dushi-sa-zaginali.html", "text": "По данни на базираната в Лондон „Сирийска обсерватория за правата на човека“ турски въздушен удар е поразил основната болница в контролирания от кюрдите сирийски град Африн, убивайки девет души, предава  AFP.\r\n„Има най-малко девет загинали. Не знаем дали сред тях има медицински персонал“, съобщава „Обсерваторията“. \r\nТурция вече втори месец провежда операция „Маслинова клонка“ срещу контролиращите региона кюрдски въоръжени формирования.  Виктор Турмаков", "date": "2018.03.16", "title": "СОПЧ: Турски въздушен удар е поразил болницата в град Африн – девет души са загинали"}
{"url": "http://www.focus-news.net/news/2018/03/16/2500388/obshto-77-km-ot-avtomagistrala-hemus-shte-badat-izgradeni-prez-tazi-i-sledvashtata-godina-obzor.html", "text": "Общо 77 км от автомагистрала „Хемус“ ще бъдат изградени през тази и следващата година. Това заяви във Варна министърът на регионалното развитие и благоустройството Николай Нанков. Тази година стартира реалното строителство на 25 км от аутобана, готово е строителното разрешение за западния участък на автомагистрала „Хемус“ – малко повече от 9 км от Ябланица до разклона за Тетевен при п.в. Боаза. До два месеца трябва да е изготвено строителното разрешение и за 16,5 км от Белокопитово до п.в. Бухово. Отделно ще стартира тръжната процедура и за 52 км до разклона за Плевен и Ловеч с път ІІ-35. С началото на строителния сезон ще стартират и нови ремонти на тунели и мостови съоръжения по автомагистрала „Хемус“, обясни регионалният министър и подчерта, че те ще се извършват по графици, така че от началото на активния туристически сезон – 15 юни, да няма тапи и задръствания по аутобана. Ако има ремонти, ще бъдат по долното стоене на мостовите съоръжения, за да не пречат и да не затрудняват трафика. Във Варна регионалният министър коментира още, че тол системата може да стартира още в началото на следващата година. В момента се разработва софтуер, който ще бъде предоставен на бъдещия орган, който ще управлява системата, обясни Нанков. Той се ангажира до две седмици да се вземе решение дали това ще бъде отделна държавна компания  или ще бъде част от структурата на Пътната агенция. Очаква се тя да генерира приход на годишна база почти два пъти и половина повече от наличния към момента. Сега, на дневна база, според най-минималните приходи, които се очакват, без тол системата държавата губи около 1,5 млн. лева, посочи Николай Нанков. В момента се работи по тарифирането и категоризирането на тежкотоварните автомобили. Ще има пътища с по-висока такса за преминаване, като автомагистралите, а участъците първи клас ще бъдат с по-ниска тарифа. Няма да бъде тарифирано преминаването през цялата страна, а обективният подход е да се тарифират само онези пътища, които са в добро експлоатационно състояние. \r\nЗа новото териториално делене на страната министърът коментира, че според него най-добрият вариант е да бъдат обособени 4 района. Той посочи, че ако бъде прието да има Черноморски район, в него биха могли да влязат 7 области, а центърът да е във Варна. В града министърът инспектира ремонта на бул. „Приморски“ в района на Летния театър и провери напредъка на финансираните по Оперативна програма „Региони в растеж“ ремонти на ул. „Мара Тасева“ и бул. „Първи май“ в кв. „Аспарухово“. Той бе придружаван от кмета Иван Портних. Във Варна министър Нанков направи оглед и на изграждането на втория етап от водопровода за кв. „Аспарухово“ и се запозна със строежа на бул. „Левски“. В огледа на обектите се включиха областният управител Стоян Пасев, Тодор Балабанов, председател на ОбС, Христо Иванов – зам.-кмет на Община Варна, представители на фирмите изпълнители на ремонтните дейности. От понеделник започва запълването на дупките по Аспаруховия мост, което трябва да завърши до 10 дни, заяви министърът и обясни, че от средата на април, веднага след приключването на работата по бул. „Приморски” и отварянето му, ще се ремонтира и съоръжение 6 на моста. Ще бъде въведена временна организация на движението без да се затваря целия мост, а определени участъци поетапно и ще се работи във вечерните часове, за да не се създават затруднения за преминаване на хората. Във Варна в момента се изпълняват ремонтни дейности по програмата за текущ ремонт и поддържане на пътната агенция и на моста „Звездица“ на автомагистрала „Черно море“.  До края на месеца трябва да е готов проектът на детелината на „Игнатиево“, чрез която ще се изнесе трафикът за курортите на север от Варна. Ще бъдат довършени и ремонтите на пътя Добрич – Албена и Аксаково – Албена. Общо по проекти за близо 380 млн. лв. се работи във Варна. Сред тях са средствата по Оперативна програма „Региони в растеж“ в размер на 85 млн. лв. с пряк бенефициент Община Варна, проекти с финансиране от националния бюджет за още 85 млн. лв., пътни обекти за над 27 млн. лв. на Агенция „Пътна инфраструктура“, проекти за професионални гимназии, спортното училище във Варна, още около 50 млн. лв. по Оперативна програма „Региони в растеж“  към конкретни бенефициенти, над 110 млн. лв. за водния цикъл на областния център, реконструкцията на главния водопровод в квартал „Аспарухово“, модернизиране на пречиствателната станция в Златни пясъци и други обекти.", "date": "2018.03.16", "title": "Общо 77 км от автомагистрала „Хемус“ ще бъдат изградени през тази и следващата година (ОБЗОР)"}
{"url": "http://www.focus-news.net/news/2018/03/16/2500378/ria-novosti-antonio-guteresh-prizova-saveta-za-sigurnost-na-oon-kam-edinstvo-na-fona-na-situatsiyata-v-iztochna-guta.html", "text": "Генералният секретар на ООН Антонио  Гутереш призова съветът за сигурност на ООН към единство на фона на наложилата се ситуация в Източна Гута и заяви, че резолюциите на Съвета за сигурност по въпроса не се изпълняват, предаде  РИА Новости.\r\n„Дълбоко съжалявам, че резолюция №2401 за прекратяването на бойните действия в Сирия не се изпълнява. Призовавам Съвета за сигурност да прояви единство и да предприеме конкретни мерки, за да може в кратки срокове да се сложи край на тази трагедия“, заяви Гутереш. \r\nТой призова всички страни от конфликта да уважават международното хуманитарно право и да гарантират защитата на цивилните, а също така да провеждат евакуациите безопасно.   Виктор Турмаков", "date": "2018.03.16", "title": "РИА Новости: Антонио Гутереш призова Съвета за сигурност на ООН към единство на фона на ситуацията в Източна Гута"}
