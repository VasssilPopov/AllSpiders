{"url": "http://www.focus-news.net/news/2019/03/13/2634190/sevdalina-popova-obshtina-belovo-v-mestnostta-izvora-e-lokalizirano-selishte-vazniknalo-v-kraya-na-rannozhelyaznata-epoha.html", "text": "В местността „Извора”, която се намира на 200 метра източно от крайните къщи на квартал „Малко Белово“, непосредствено северно от пътя Белово – Пазарджик, е локализирано селище. Това каза за  Радио „Фокус“ – Пазарджик  Севдалина Попова, старши експерт „Музейно дело“ в Община Белово. Тя обясни, че обектът е разположен в тила на най-високата надзаливна тераса на десния бряг на река Марица, в подножието на северния склон на рида Алабак. „Важен фактор за съществуването на археологически обект е наличието на голям водоизточник – извор. Общата площ на обекта е 15 декара. На 200 метра южно, в местността „Милчовец“ е локализиран обект със сходна хронология. Между двата обекта, през 1942г. е открита и куполна гробница, която днес не е запазена. Селището в местността „Извора“ е възникнало в края на ранножелязната епоха и е престанало да бъде обитавано преди края на ІV век пр. Хр., може да се предположи приемственост с обекта в местността „Милчовец”, където са открити следи от интензивна човешка дейност от ранно елинистическата епоха.  \r\nОбектът е съществувал през втората половина на ІV век пр. Хр. и първата половина на ІІІ век пр. Хр., като култов комплекс от ритуални ями. По това време е била изградена и куполната гробница, разположена между двете местности. Споменатите три тракийски обекта – селище, некропол и култово място са логично свързани. Важен фактор за появата им на това място е преминаващата от тук важна комуникационна артерия, която свързва територията на Горна Марица, през Западните Родопи с долината на Места и още на юг с Егейското крайбрежие“, коментира Попова. \r\nВаня НИКОЛОВА", "date": "2019.03.13", "title": "Севдалина Попова, Община Белово: В местността „Извора”  е локализирано селище, възникнало в края на ранножелязната епоха"}
{"url": "http://www.focus-news.net/news/2019/03/13/2634214/", "text": "Футбол: Тимът на  Барселона победи Олимпик Лион с 5:1 във втори осминафинал за Шампионската лига. Головете отбелязаха Меси-два, Коутиньо, Пике и Дембеле, а за гостите точен бе Тузар. Така „каталунците“ продължават напред.  \r\nВ другия осминафинал Ливърпул победи като гост Байерн с 3:1 и продължи към четвъртфиналите. Головете за Ливърпул отбелязаха Мане – два и Ван Дайк. Матип от Ливърпул си отбеляза автогол.", "date": "2019.03.13", "title": "Спорт: Барселона победи Олимпик Лион с 5:1във втори осминафинал за Шампионската лига"}
{"url": "http://www.focus-news.net/news/2019/03/13/2634188/pazardzhik-muzey-na-vodosnabdyavaneto-i-kanalizatsiyata-shte-bade-otkrit-v-sgradata-na-tsentralnoto-upravlenie-na-vodosnabdyavane-i-kanalizatsionni-uslugi-eood-v-grada.html", "text": "„Музей на водоснабдяването и канализацията“ ще бъде открит в сградата на Централното управление на „Водоснабдяване и канализационни услуги“ ЕООД в град Пазарджик, съобщиха за  Радио „Фокус“ – Пазарджик  от дружеството. Официалното откриване ще се проведе от от 15.00 часа на 14 март 2019 година. В музея посетителите ще имат възможност да видят ВиК инсталации и 3D визуализация, представящи развитието, финкционирането и управлението на ВиК инфраструктурата и предоставянето на ВиК услугите на територията на Република България. Експозицията е образователна инициатива, която цели да запознае обществеността (ученици, студенти, специалисти и други) с основните елементи на една водоснабдителна и канализационна система. С изложените по интерактивен начин ВиК инсталации, 3D макет и информационни табла, ще се покаже пълния цикъл, през който преминава водата, от водоизточника до нашите домове и отвеждането и почистването на отпадъчните води преди да се върнат в природата.  \r\nСлед откриването си „Музей на водоснабдяването и канализацията“ - Пазарджик ще бъде отворен за посещения всеки работен ден, от 09.00 до 16.00 часа в Централното управление на „Водоснабдяване и канализационни услуги“ ЕООД. Събитието се реализира по проект „Подпомагане на ефективността, управлението и институционалния капацитет на отрасъл ВиК“, финансиран по Оперативна програма „Околна среда 2014-2020“ с бенефициент Министерството на регионалното развитие и благоустройството.", "date": "2019.03.13", "title": "Пазарджик: „Музей на водоснабдяването и канализацията“ ще бъде открит в сградата на Централното управление на „Водоснабдяване и канализационни услуги“ ЕООД в града"}
{"url": "http://www.focus-news.net/news/2019/03/13/2634186/dimitar-machuganov-naz-ryazkoto-zastudyavane-ot-poslednite-dni-ne-okaza-otritsatelno-vliyanie-na-posevite-v-tsentralna-severna-balgariya.html", "text": "Рязкото застудяване от последните дни не оказа отрицателно влияние на посевите в Централна Северна България. Това каза за  Радио „Фокус“ – Велико  Търново Димитър Мачуганов, член на Управителния съвет на Националната асоциация на зърнопроизводителите и зърнопроизводител от Ловеч. Той подчерта обаче, че културите са редки, неукрепнали и недобре развити, заради лошите условия по време на сеитбата през есента.  \r\n„Слава Богу температурите бяха агресивно ниски по високите места, там където няма много земеделие. Не смятам, че има някакъв риск за недобре укрепналите есенниците, след това застудяване“, посочи Мачуганов. По думите му обаче, ако се сбъднат прогнозите на синоптиците за обилни валежи в края на месец март, може да възникнат проблеми за зърнопроизводители. „На този етап се надяваме природата да е благосклонна. Все още  дългосрочните прогнози са прогнози, а не диагнози. Надявам се да няма екстремни природни ситуации“, допълни Димитър Мачуганов. \r\nНадежда КРЪСТЕВА", "date": "2019.03.13", "title": "Димитър Мачуганов, НАЗ: Рязкото застудяване от последните дни не оказа отрицателно влияние на посевите в Централна Северна България"}
{"url": "http://www.focus-news.net/news/2019/03/13/2634191/komisar-tihomir-totev-rdpbzn-varna-samo-prez-poslednite-dva-pochivni-dni-v-oblastta-sa-registrirani-53-pozhara-v-suhi-trevi-i-hrasti.html", "text": "Във Варна се Само през последните два почивни дни във Варненско са регистрирани 53 пожара в сухи треви и храсти. В резултат на инцидентите са унищожени няколко вилни бараки в землището на село Звездица. Това каза за  Радио „Фокус“ – Варна  директорът на Регионалната дирекция „Пожарна безопасност и защита на населението“ (РДПБЗН) комисар Тихомир Тотев. По думите му от началото на годината досега, в града и областта са регистрирани около 700 подобни произшествия, което е повече в сравнение с първото тримесечие на 2017 година. „През последните две седмици малко се усложни противопожарната обстановка в нашата област. Причините за това са основно преминалата буря преди няколко дни и необичайно топлото време през изминалата седмица“, добави комисар Тотев. По негова информация от началото на годината регистрираните горски пожари са два. Причина и за двата запалването на сухи треви. Инцидентите са станали в района на Белослав и над квартал „Владиславово“ във Варна. При всички пожари от този тип, регистрирани от началото на годината няма данни за пострадали хора. В един от случаите, отчетен наскоро са унищожени 100 броя породисти гълъби. \r\nКомисар Тотев съобщи също, че от началото на тази година има увеличение в броя на загиналите хора в битови пожари във Варна. По думите му от януари досега фаталните инциденти, в които са загинали хора са четири. За сравнение за същия период на 2017 година е загинал един човек. „В тази връзка призовавам гражданите да спазват стриктно правилата за ползване на отоплителни уреди и да бъдат особено внимателни“, заяви комисар Тотев. Той добави, че от началото на годината са регистрирани и 34 пожара в контейнери за смет. Според него, понякога, една от причините за високия брой на тези инциденти, е изхвърлянето на пепел от домашни печки. \r\nИма редица закони, по линия на Министерството на околната среда и водите, които забраняват изгарянето на каквито и да е отпадъци от сухи треви и стърнища. Това напомни в интервю за Радио „Фокус“ – Варна директорът на Регионалната дирекция по пожарна безопасност и защита на населението(РДПБЗН), комисар Тихомир Тотев. Той обаче призна, че вероятно и тази година, както всяка пролет, отново ще има граждани, които ще палят отпадъците от растителност в дворовете си. „Призовавам поне да не го правят при силен вятър. Защото причините за толкова много пожари, които установихме миналата седмица, са в оставени без наблюдение огнища, след почистване на стопански дворове. Съчетано с вятърът, който духаше, значително нарасна броя на пожарите в земеделските земи“, обясни комисар Тотев. Той отново напомни хората да не изгарят тези отпадъци, а да ги изхвърлят на определените места, на сметищата. \r\nДиана СТОЕВА", "date": "2019.03.13", "title": "Комисар Тихомир Тотев, РДПБЗН  – Варна: Само през последните два почивни дни в областта са регистрирани 53 пожара в сухи треви и храсти"}
{"url": "http://www.focus-news.net/news/2019/03/13/2634192/kazanru-zhitel-na-grad-kazan-sadi-finansov-broker-registriran-v-balgariya.html", "text": "Местен жител се обърна към прокуратурата в Казан. Мъжът каза, че е дал 4 милиона рубли (около 105 хиляди лева) на чуждестранния търговец за инвестиции. Въпреки това, след известно време той е загубил всички пари, както се твърди, поради обрати на пазара на ценни книжа, пише руското регионално електронно издание  Kazan.ru . \r\nПо време на прокурорската проверка e установено, че регистрираният в България дилър няма лиценз на Банката на Русия за извършване на тази дейност на територията на Руската федерация. За по-нататъшно разглеждане на материалите по делото бяха изпратени на правоприлагащите органи. Исковете на прокуратурата се удовлетворени от съда изцяло, като на финансовия брокер е забранено да разпространява реклама за свотя дейност на територията на Русия. \r\nДруго регионално издание  Бизнес Online   добавя, че националната Банка на Русия обмисля до ограничи достъпа до финансовите пазари на обикновени граждани, така че на фондовите борси да могат да оперират само квалифицирани брокери.  Юлиян Марков", "date": "2019.03.13", "title": "Kazan.ru: Жител на град Казан съди финансов брокер, регистриран в България"}
{"url": "http://www.focus-news.net/news/2019/03/13/2634195/smolyan-todorovden-shte-bade-otbelyazan-v-chepelare-sas-sastezaniya-v-tri-kategorii.html", "text": "Община Чепеларе и Сдружението на коневъдите и тази година организират отбелязване на Тодоровден в града. Това съобщиха от пресцентъра на  Община Чепеларе . Празникът ще се проведе от 10.00 ч. на 16 март в района на старата автогара. Участниците ще се състезават в три категории.  \r\nТодоровден е голям празник, както в църковната, така и в българската народна традиция, за която са характерни популярните Тодоровденски кушии и обичаите, свързани с отглеждането на конете, поради което денят е известен още и като Конски Великден.", "date": "2019.03.13", "title": "Смолян: Тодоровден  ще бъде отбелязан в Чепеларе със състезания в три категории"}
{"url": "http://www.focus-news.net/news/2019/03/13/2634194/plovdiv-zapochva-sastezanieto-za-tretite-godishni-nagradi-v-turizma-na-obshtinata.html", "text": "Започва състезанието за Третите годишни награди в туризма на Община Пловдив, съобщиха за  Радио „Фокус“-Пловдив  от Общината. Основната цел на събитието е да се отличат примери за добри практики и успешни партньорства в бранша. Ще бъдат откроени и поощрени всички участници в туристическия сектор, които полагат усилия за популяризирането на града и утвърждаването му като разпознаваема и предпочитана туристическа дестинация. \r\nПо предварително одобрен статут от Консултативния съвет по въпросите на туризма към Община Пловдив ще бъдат отличени победители в девет категории. „Нов туристически продукт в Пловдив за 2018 г.“, „Туристическо събитие в Пловдив за 2018 г.“, „Най-добри резултати за хотелиерската индустрия в Пловдив за 2018 г. “ – места за настаняване  категория 1 и 2 звезди, „Най-добри резултати за хотелиерската индустрия в Пловдив  за 2018 г.“ – места за настаняване категория 3 звезди, „Най-добри резултати за хотелиерската индустрия в Пловдив за 2018 г.“ – места за настаняване  категория 4 и 5 звезди, „Ресторант на 2018 г. в категория от 1 до 5 звезди” (в т.ч. и заведения за бързо хранене), „Питейно заведение на 2018 г.” (кафе-аперитив, винарна, бирария), „Кафе-сладкарница на 2018 г.” (кафе-сладкарница, сладкарница, сладоледен салон, кафене и др., „Бар и нощно заведение на 2018 г.” ( коктейл-бар, дискотека, пиано-бар, нощен бар и др. \r\nТази година кандидатурите за наградите ще се подават по електронна поща на адрес: marketing@plovdiv.com, съгласно предварително посочени изисквания за всяка една от изброените категории. \r\nЕкспертна комисия, съставена от членове на Консултативния  съвет по въпросите на туризма към Община Пловдив, ще обработи данните в изброените категории и според съответните критерии ще излъчи номинации. В последващо анкетно онлайн-гласуване пловдивчани ще могат да изберат победителите в категориите. \r\nСрокът за подаване на документи за участие в надпреварата е до 31 март 2019 година. Подробна информация за провеждането на конкурса и начина на кандидатстване са описани на интернет страницата www.visitplovdiv.bg., както и на „Фейсбук” страницата visitplovdiv. Спечелилите участници ще бъдат обявени на тържествена церемония през месец юни 2019 г. \r\nОбщината призовава всички представители на туристическия бранш от Пловдив да участват активно в Годишните награди в областта на туризма 2018, тъй като това е добър начин да представят своя продукт и резултатите, които са постигнали през изминалата година.", "date": "2019.03.13", "title": "Пловдив: Започва състезанието за Третите годишни награди в туризма на Общината"}
{"url": "http://www.focus-news.net/news/2019/03/13/2634193/stara-zagora-za-poredna-godina-chast-ot-programata-na-chudomirovi-praznitsi-v-kazanlak-e-natsionalnoto-uchenichesko-chetene-da-otkriem-chudomir-koeto-shte-se-provede-do-20-mart.html", "text": "За поредна година част от програмата на Чудомирови празници в Казанлък е Националното ученическо четене „Да открием Чудомир“, което ще се проведе до 20 март в редица училища в България, каза за  Радио „Фокус”  директорът на Литературно-художествен музей „Чудомир” - Казанлък Добрина Матова. Тя поясни, че тази година четенето е по книжката с подбрани Чудомирови разкази за деца с включен аудио-видео файл на част от разказите, предназначен за деца в неравностойно положение - „Жълтото петле“. Книжката е илюстрирана с картини на Чудомир и съдържа 10 подбрани разказа за деца. Издадена е със съдействието на Фондация „Чудомир“ и Литературно-художествен музей „Чудомир“. \r\nДобрина Матова поясни, че първоначално ученическото четене е било ориентирано към ученици от Община Казанлък. През 2017г. за първи път в програмата е включена проявата Национално ученическо четене на Чудомирови разкази – „Да открием Чудомир“. Целта му е популяризиране живота и творчеството на писателя, художника и общественика Димитър Чорбаджийски-Чудомир. В него тогава се включват 93 училища в България и от 3 български неделни училища в чужбина - Ксанти, Александруполи и Орестиада. \r\nПрез 2018 г. ученическото четене е обявено сред българските неделни училища в чужбина, финансово подпомагани от Министерство на образованието. Сред участващите тогава са ученици от Австралия, Испания, Италия и Англия. \r\nМатова съобщи също, че Драматичен театър „Никола Вапцаров” – Благоевград, Драматичен театър „Стоян Бъчваров” – Варна, Малък градски театър зад канала, Театър „Българска армия” и Театър „Любомир Кабакчиев са са петте театъра, които ще вземат участие в поредното издание на театралния фестивал „Комедийният хит на сезона” в рамките на Чудомирови празници 2019. Тя поясни, че казанлъшкият театър по традиция ще се яви със свой премиерен комедиен спектакъл на фестивала, като тази година тоа е „Том, Дик и Хари” на Рей Куни. Режисьор на спектакъла ще бъде Димитър Стефанов – режисьорът на „Оркестър Титаник”, който през 2018 година постави в Казанлък „Сън в лятна нощ”. \r\nПред казанлъшка публика Благоевградският театър ще представи спектакъла „Три котки на покрива”, Варненският – „Бащи, лъжи и още нещо” от Рей Куни, Малък градски театър зад канала – „Аз обичам, ти обичаш, тя обича” и Театър „Българска армия”- „Арсеник и стари дантели”. \r\nПобедителят в 18-то издание на „Комедийният хит на сезона” ще бъде излъчен при официалното закриване на Чудомирови празници на 1 април. \r\nСлавяна ГАЙДАРОВА", "date": "2019.03.13", "title": "Стара Загора: За поредна година част от програмата на Чудомирови празници в Казанлък е Националното ученическо четене „Да открием Чудомир“, което ще се проведе до 20 март"}
{"url": "http://www.focus-news.net/news/2019/03/13/2634185/afp-donald-tramp-obyavi-plan-za-zazemyavane-na-vsichki-boing-737-max-8-i-max-9.html", "text": "Държавният глава на САЩ Доналд Тръмп обяви план за заземяване на всички самолети „Боинг“ 737 модели МАХ 8 и МАХ 9, предава  AFP . \r\nВъв вторник Европейска агенция за авиационна безопасност (EASA) затвори въздушното пространство над страните от Общността за „Боинг“ 737 MAX до изясняване на причините за самолетната катастрофа край Адис Абеба. „EASA реши да прекрати всички полетни операции на двата засегнати модела\", се казва в официалното съобщение на агенцията. \r\nПо-рано въздушното пространство за 737 МАХ затвориха 11 държави – Франция, Великобритания, Норвегия, Италия, Полша, Нидерландия, Германия, Малайзия, Оман, Ирландия и Австрия. \r\nВ катастрофата в Етиопия загинаха 157 души от над 35 държави. Сред тях имаше и служители на ООН. Новината се допълва. Тереза Герова", "date": "2019.03.13", "title": "AFP: Доналд Тръмп обяви план за заземяване на всички „Боинг“ 737 MAX 8 и MAX 9"}
{"url": "http://www.focus-news.net/news/2019/03/13/2634196/politico-britanskiyat-parlament-othvarli-vazmozhnostta-velikobritaniya-da-mozhe-da-napusne-es-bez-sporazumenie.html", "text": "Депутатите гласуваха категорично, отхвърляйки възможността за напускане на ЕС без споразумение , като проправят пътя за гласуване дали премиерът да поиска от ЕС удължаването на член 50, пише европейската редакция на авторитетното издание  Politico .  \r\nРешението, прието с 312 срещу 308 гласа,  не е задължително  за правителството. То дойде под формата на изменение на предложението на правителството, което, макар и да отхвърляше излизането без сделка на 29 март, сегашната законова дата на напускане, все пак отбелязаше, че напускането без сделка остава законова възможност. \r\nПоправката, внесена от консервативния депутат Каролин Спелман, премахна тази възможност, в явно желание да се премахне всяка неяснота относно намеренията на правителството. \r\nПреди гласуването Мей бе обещала , че ако предложението на правителството бъде прието, тя ще внесе допълнително предложение за удължаване на срока за преговори по член 50, който ще бъде гласуван в четвъртък. \r\nВсе още не е ясно дали обещанието продължава да се прилага сега, след като изменението, а не правителственото предложение, е прието, но Мей ще се изправи пред сериозна политическа реакция от страна на много консерватори в правителството, които искат удължаване на срока по член 50. \r\nЗа да стане това Тереза Мей трябва официално да поиска удължаване от ЕС-27, които трябва да вземат единодушно решение за такова удължаване.  Юлиян Марков", "date": "2019.03.13", "title": "Politico: Британският парламент отхвърли възможността Великобритания да може да напусне ЕС без споразумение"}
{"url": "http://www.focus-news.net/news/2019/03/13/2634199/anton-karabashev-istoricheski-muzey-pomorie-istoricheskiyat-muzey-v-haskovo-shte-ni-gostuva-po-povod-mezhdunarodniya-den-na-muzeite-18-may.html", "text": "Историческият музей в Хасково ще гостува в Поморие по повод Международния ден на музеите – 18 май. Това каза за  Радио „Фокус“ – Бургас  Антон Карабашев, директор на Историческия музей в Поморие. По думите му в момента екипът на музея подготвя своите нови експозиции за предстоящия ден на музеите. „Историческият музей в Хасково ще ни представи историята на коприната в своя регион и нейното приложение през годините. Освен това, възнамеряваме да покажем и обновената експозиция на градската култура и бит на Старо Поморие – Анхиало“, отбеляза директорът на музея. Той добави, че екипът на музея в Поморие планира да организирана също така две образователни игри за учениците от града. „Предвиждаме участие да вземат ученици и гимназисти от Поморие, като идеята на едната игра е те да премерят знания в областта на средновековната история. Другата е свързана с областта на археологията, предвидена е за по-малките ученици и целта ѝ е те да се състезават в откриването на древни артефакти и находки в музея“, обясни Карабашев. \r\nМария ПОПЧЕВА", "date": "2019.03.13", "title": "Антон Карабашев, Исторически музей – Поморие: Историческият музей в Хасково ще ни гостува по повод Международния ден на музеите – 18 май"}
{"url": "http://www.focus-news.net/news/2019/03/13/2634198/manol-todorov-sdruzhenie-sos-ptp-shtom-predpaznite-kolani-sa-postaveni-v-avtomobilite-znachi-imat-prednaznachenie-da-spasyavat-choveshki-zhivoti.html", "text": "Щом предпазните колани са поставени в автомобилите, значи имат предназначение да спасяват човешки животи. Това каза за  Радио „Фокус“ – Бургас  Манол Тодоров, национален координатор на сдружение „SOS – ПТП“. „Ако говорим за статистика, предпазният колан намаля опасността да получим сериозна травма при евентуална катастрофа. Последните години хиляди животи, не само в България, но и в Европа, са били спасени заради колана. Неизползването на колана е третата най-сериозна причина за по-сериозните травми, дори и смърт при пътнотранспортни произшествия“, добави Тодоров. По думите му от много години в България слагането на предпазен колан на задната седалка е задължително. „В сдружението с хора пострадали при катастрофи много пъти сме коментирали, че именно коланът на задната седалка е спасил живота им. Дори много от смъртните случаи се дължат на това, че не е бил сложен предпазен колан, защото много често от силния удар при катастрофа, човек е напълно възможно да изхвърчи през предното стъкло на автомобила и да получи сериозна черепно-мозъчна травма, а дори и смърт, посочи още Тодоров. Според него органите на реда много внимателно трябва да следят дали правилата свързани със слагането на предпазен колан се спазват. „Обезопасителните столчета за децата също са задължително по закон и то неслучайно. Много родители предпочитат да качат детето си на предната седалка, ако разстоянието, което смятат да изминат с автомобила е кратко и е ясно, че може би до голяма степен изпълняват желанието на детето си, но в крайна сметка ние даваме сигнал на това дете, че дадено правило се заобикаля и не се спазва. Това са малки неща, но смятам, че родителите трябва да обръщат по-сериозно внимание“, допълни още Манол Тодоров. \r\nТой коментира, че много рядко предпазните колани в автомобилите имат обратния ефект. „Ще излъжа, ако кажа, че няма такива случаи, но травмите при удар и носенето на предпазен колан биха били в гръдния кош и в предната част на тялото ни. Възможно е да има натъртване, фрактура на гръдните кости или на някое ребро, но дори и да има такъв случай, травмата няма да бъде чак толкова сериозна, но ако нямаш колан и седиш на предната седалка, директно се чупи предното стъкло и тогава вече травмите могат да бъдат доста по-сериозни, а дори и фатални“, добави Тодоров. По думите му според ортопеди крайниците могат да зараснат, защото са кости се регенерират, докато при главата травмите са изключително опасни и могат да бъдат фатални. \r\nМария КУРТЕВА", "date": "2019.03.13", "title": "Манол Тодоров, Сдружение „SOS-ПТП”: Щом предпазните колани са поставени в автомобилите, значи имат предназначение да спасяват човешки животи"}
{"url": "http://www.focus-news.net/news/2019/03/13/2633875/yambol-fotodokumentalna-izlozhba-posvetena-na-balkanskata-voyna-shte-bade-predstavena-v-muzeya-na-boynata-slava.html", "text": "В Музея на бойната слава в Ямбол ще бъде представена от 17.30 часа фотодокументалната изложба „Те защитаваха честта на България\".  Това съобщиха от пресцентъра на  Община Ямбол . Експозицията е посветена на героизма на Българската армия по време на Балканската война от 1912 - 1913 г. Нейни автори са Яна Иванова и Иванка Делева – уредници в отдел „История\" при Регионален исторически музей – Бургас.  \r\nГостуващата изложба е била представена за първи път на 25 март 2008 г., в навечерието на Деня на Тракия, по повод годишнина от историческата победа на българската армия при Одрин. Мобилната експозиция представя в няколко табла историята на военния конфликт с богат снимков материал. Проследени са началната мобилизация и обявяването на манифеста, ключови моменти от войната, пречупени през призмата на обикновения войник и представители на генералитета, както и последиците от войната – тежкият бежански проблем, списъци на загинали и паметници, издигнати в чест на националната ни памет. Акцент в изложбата е поставен и върху превземането на Одринската крепост. \r\nОсвен за най-големите военни победи, експозицията представя информация и за нововъведенията във воденето на сраженията: първата бомбардировка, първия боен полет на жена, първите радиосмущения. Специално присъствие е отредено на участието на бургаския 24-ти пехотен черноморски полк в тежките сражения при Лозенград, Бунархисар, Булаир и Чаталджа.  \r\nГостуването на фотодокументалната изложба е част от програмата на ямболския Музей на бойната слава за представяне на важни моменти от българската военна история чрез експозиции, открити лекции и презентации.", "date": "2019.03.13", "title": "Ямбол: Фотодокументална изложба, посветена на Балканската война, ще бъде представена в Музея на бойната слава"}
{"url": "http://www.focus-news.net/news/2019/03/13/2633876/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус”  от  Планинска спасителна служба (ПСС)  към Българския червен кръст.  \r\nВ района на Стара планина, Националния парк „Централен Балкан”, температурите са доста ниски, около минус 10 градуса. Там времето е ветровито и мъгливо.  \r\nВ ски курортите условията са много добри. Там температурите варират от минус 8 до минус 2 градуса. Пистите в курортите са обработени и лифтовите съоръжения работят във всички туристически курорти, съобразно метеорологичните условия. Инциденти през изминалото денонощие няма. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470 \r\nИрина ИВАНОВА", "date": "2019.03.13", "title": "ПСС: Добри са условията за туризъм в планините"}
{"url": "http://www.focus-news.net/news/2019/03/13/2634197/veronika-vezenkova-avtor-rabotnoto-zaglavie-na-knigata-beshe-uchilishte-za-stranni-sashtestva-no-sled-kato-go-obsadihme-s-izdatelya-mi-se-spryahme-na-imeto-akademiya-za-magyosnitsi.html", "text": "Работното заглавие на книгата беше „Училище за странни същества“, но след като го обсъдихме с издателя ми, се спряхме на името „Академия за магьосници“. Това каза за  Радио „Фокус“ – Пирин  Вероника Везенкова, автор на книгата „Академия за магьосници“ и студент в Югозападния университет „Неофит Рилски“. Тя посочи, че идеята за написването на романа се е родила още преди пет години. „Една далечна вечер през 2014, се бях замислила дали има някакъв вариант аз самата да мога да разрешавам всички проблеми, да знам какви биха били последиците, да умея да се справям с всичко и някак да съчетая това с любимите си приказни истории“, посочи Вероника Везенкова. Тя допълни, че по този начин един по един героите са получили своите имена. „Така изведнъж книгата се превърна в любимото ми занимание“, каза още Везенкова. По думите й човек да бъде автор за нея означава той да има какво да каже и да го разкаже по интересен начин. „Винаги ми е приятно, когато някой споделя собствените си мисли, емоции, какво го е развълнувало, какво го е натъжило, как му е въздействала моята книга“, посочи Вероника Везенкова. \r\n„Основният въпрос, който аз, като автор, задавам на читателя е - кое е злото в свят, в който има само добро“, заяви тя и посочи, че за нея фентъзи книгите винаги са били най-интересни, защото при тях авторът е творец на абсолютно всичко и има пълна свобода. „Приказните създания пренасят читателя в един магически свят, където няма бедност и болести“, посочи Вероника Везенкова. „Този свят наричаме Общността – това е мястото, където вампири, магьосници, върколаци, феи и други митични същества живеят в мир – под вещото ръководство на всемогъщите Стоуни“, допълни авторът. По думите й главната героиня в „Академия за магьосници“, Светлият магьосник Ел, не се вписва в тази идилична картина. „Тя притежава нетипични за своята раса умения и нарушава правила, които никой никога не е дръзвал и да си помисли да наруши“, каза още Вероника Везенкова. \r\nДенис НИКИФОРОВ", "date": "2019.03.13", "title": "Вероника Везенкова, автор: Работното заглавие на книгата беше „Училище за странни същества“, но след като го обсъдихме с издателя ми, се спряхме на името „Академия за магьосници“"}
{"url": "http://www.focus-news.net/news/2019/03/13/2634189/el-nacional-nay-malko-20-hronichno-bolni-patsienti-sa-pochinali-vav-venetsuela-zaradi-spiraneto-na-toka.html", "text": "Най-малко 20 души с хронична бъбречна недостатъчност са починали в останалите без електрозахранване болници на Венецуела, поради невъзможността да се извърши хемодиализа. Подобни данни публикува неправителствената организация Codevida в сряда, цитирани от венецуелския вестник  El Nacional . \r\nВечерта на 7 март Каракас и повечето от щатите във Венецуела останаха без електрозахранване . Според властите причината за това е саботаж в най-голямата хидроелектрическа централа „Симон Боливар“ в щата Боливар. Според някои експерти, този инцидент е станал безпрецедентен по мащаб. \r\nВ понеделник Националното събрание (еднокамарен парламент, контролиран от противниците на Мадуро), по искане на лидера на опозицията Хуан Гуайдо, обяви въвеждането на извънредно положение в страната поради прекъсване на електрозахранването. Във вторник министърът на съобщенията и информацията на Венецуела Хорхе Родригес заяви, че доставките на електроенергия са възстановени почти в цялата Боливарска република.  Юлиян Марков", "date": "2019.03.13", "title": "El Nacional: Най-малко 20 хронично болни пациенти са починали във Венецуела заради спирането на тока"}
{"url": "http://www.focus-news.net/news/2019/03/13/2633855/zam-ministar-georg-georgiev-ochakvame-pregovorite-za-f-16-da-priklyuchat-prez-lyatoto.html", "text": "Българското правителство очаква страната ни да приключи преговорите за закупуване на американските изтребители Ф-16 през лятото. Това заяви в интервю за  БНР  заместник-министърът на външните работи Георг Георгиев, който е на работно посещение в САЩ. \r\nТой посочи, че сделката, която се очаква да бъде приключена около юни е значима стъпка и носи изключително добавена стойност за страната и армията. Георгиев определи критиката на опозицията по темата като контрапродуктивна. \r\n\"Не трябва да се заиграваме с един такъв много евтин популизъм, с това, което е важно, стратегически важно за страната ни, особено в контекста на нейната геополитическа, геостратегическа в Балканския полуостров и в цяла Централна и Източна Европа“, коментира той. \r\nГеорг Георгиев също приветства интереса на българска компания от района на Бостън за включване в програмата „Алеко“, която осигурява опит на европейски граждани в утвърдени в техния бранш компании в Съединените щати, Израел и Сингапур. \"Първо, защото ще популяризираме дейността на една българска компания в САЩ, но и второ, защото огромният набор от знания, от практика, които могат да бъдат добити от европейските студенти и предприемачи благодарение на тази българо-американска компания, ще бъдат много значими и много полезни“, обясни той. \r\nВ програмата на Георгиев са заложени и разговори за отпадане на визовия режим за българи, както и по въпроса за приемането на страната ни в Организацията за икономическо сътрудничество и развитие.", "date": "2019.03.13", "title": "Зам.-министър Георг Георгиев: Очакваме преговорите за Ф-16 да приключат през лятото"}
{"url": "http://www.focus-news.net/news/2019/03/13/2633833/blagoevgrad-zaledeni-sa-patnite-nastilki-po-usoynite-mesta-v-oblastta-i-sa-izvarsheni-obrabotki.html", "text": "Заледени са пътните настилки по усойните места в областта и са извършени обработки. Това съобщи за  Радио „Фокус“-Пирин  дежурният служител в Областно пътно управление-Благоевград. Няма регистрирани тежки пътни инциденти през изминалата нощ. Повишена е опасността от падащи камъни в района на Кресненското дефиле и прохода Предел. Ограничено е движението на главен път Е-79 в участъка Кресна – Долна Градешница в района на км 402+365, поради извършване на ремонтни дейности на моста на жп линия „София-Кулата“. Движението се осъществява по обходен маршрут, който заобикаля съоръжението и се регулира от светофарна уредба. Срокът за изпълнение на ремонтните дейности е до 30 март. Нормално интензивен е трафикът по главен път Е-79, второкласен път 19 Симитли-Гоце Делчев и АМ „Струма“ в участъка от областта. Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Обходният маршрут е през третокласен път 198 – село Дрангово-село Ръждак-Петрич. Срокът за приключване на аварийния ремонт е до 31 юли. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.03.13", "title": "Благоевград: Заледени са пътните настилки по усойните места в областта и са извършени обработки"}
{"url": "http://www.focus-news.net/news/2019/03/13/2633773/predstoyashti-sabitiya-v-stranata-za-13-mart-agentsiya-fokus.html", "text": "*** \r\nОт 09.00 часа ще започне заседанието на Народното събрание. \r\n*** \r\nОт 10.00 часа в Министерския съвет ще започне редовното правителствено заседание. \r\n*** \r\nОт 09.00 часа в 4 състав на Специализирания наказателен съд ще се гледа делото срещу Симеон Д., Иво П., Радослав Г. и др., обвинени в престъпление по служба.  \r\n*** \r\nОт 09.30 часа 11 състав на Софийския градски съд ще гледа делото срещу Христо П. за умишлена безстопанственост.  \r\n*** \r\nОт 09.30 ч. в Тек Експъртс София (пл. Позитано 2, Перформ Бизнес Център, етаж 2) ще се състои кръгла маса на тема „Жените в технологичния сектор: Възможности и предизвикателства“.   \r\n*** \r\nОт 09.45 часа във 2 състав на Специализирания наказателен съд ще се гледа делото срещу Огнян М., Георги И., Томи Р. и др., обвинени в организиране и ръководене на организирана престъпна група.  \r\n*** \r\nОт 10.00 часа в 15 състав на Специализирания наказателен съд ще се гледа делото срещу Страхил Г., обвинен в образуване и ръководене на организирана престъпна група.  \r\n*** \r\nОт 10.00 часа в 17 състав на Специализирания наказателен съд ще се гледа делото срещу Гриша Г., Илия Т., Ангел Г., Диляна Р., обвинени в образуване и ръководене на организирана престъпна група.  \r\n*** \r\nОт 10.00 часа ще бъдат положени венци пред паметните плочи на Шандор Петьофи и Лайош Кошут по повод 171 години от избухването на Революцията и борбата за свобода от 1848-1849 г., която е едно от най-значителните събития от новата история на Унгария.  \r\n*** \r\nОт 10.00 часа в 3 състав на Специализирания наказателен съд ще се гледа делото срещу Севдалин Е. и Кирил К., обвинени в изнудване.  \r\n*** \r\nОт 10.30 часа 10 въззивен състав на Софийския градски съд ще гледа делото срещу Константин К.  \r\n*** \r\nОт 11.00 часа в 10 състав на Специализирания наказателен съд ще се гледа делото срещу Цветелин Ц., Тихомир В., Пламен А., Емил И. и др., обвинени в образуване и ръководене на организирана престъпна група.  \r\n*** \r\nОт 11.00 часа в 16 състав на Специализирания наказателен съд ще се гледа делото срещу Крум К., Мирослав Е. и Свилен Г., обвинени в организиране и ръководене на организирана престъпна група.  \r\n*** \r\nОт 11.00 часа в Пресклуб „България“ ще се състои пресконференция по повод предстоящото откриване на Интерски конгрес в Пампорово. \r\n*** \r\nОт 11.00 часа в зала 1 на НДК ще се състои пресконференция свързана с музикалните проекти на НДК. \r\n*** \r\nОт 11.00 часа петчленен състав на Комисията за защита от дискриминация ще проведе заседание по преписка, образувана по  жалба на Г.З. от Хисаря срещу Български ветеринарен съюз. \r\n*** \r\nОт 11.00 часа в пресклуба на БТА ще се състои пресконференция за репресиите срещу българските граждани чрез упражняване на натиск над адвокатите им и борбата с адвокатите за свободна защита на правата и законните интереси на гражданите.  \r\n*** \r\nОт 11.30 часа в „Оборище 5“ - Галерия & Зала по случай финала на фаза 1 от Програмата „Нестле за по-здрави“ ще бъде проведено специално събитие, на което ще бъдат отличени най-отдадените училища. \r\n*** \r\nОт 12.00 часа петчленен състав на Комисията за защита от дискриминация ще проведе заседание по преписка, образувана по  жалба на лишен от свобода. \r\n*** \r\nОт 12.30 часа в зала 1 на ет. 2 на ул. „Московска“ 33 ще се проведе редовно заседание на Постоянната комисия по транспорт и туризъм.  \r\n*** \r\nОт 12.30 часа в Министерството на икономиката министър Емил Караниколов ще даде брифинг за изготвения от Комисия за защита на конкуренцията (КЗК) секторен анализ на пазарите на производство и реализация на бензин и дизел.  \r\n*** \r\nОт 11.00 часа в Националния пресклуб на БТА ще се състои пресконференция на тема „Репресиите срещу българските граждани чрез упражняване на натиск над адвокатите им и борбата на адвокатите за свободна защита на правата и законните интереси на гражданите“. \r\n*** \r\nОт 13.00 часа петчленен състав на Комисията за защита от дискриминация ще проведе заседание по преписка, обединила инициативните документи на 21 жалбоподатели, служители в Главна дирекция “Изпълнение на наказанията”, срещу Министерството на правосъдието.  \r\n*** \r\nОт 13.00 часа в 12 състав на Специализирания наказателен съд ще се гледа делото срещу Гриша Г., Данаил Г., Емилия С., Ивайло Т. и др., обвинени в образуване и ръководене на организирана престъпна група. \r\n*** \r\nОт 13.30 часа в централата на ПП АБВ (ул. „Врабча“ 23) ръководството на партията ще да пресконференция във връзка с приобщаването на група политически партии към идеята на АБВ за провеждане на референдум за мир.  \r\n*** \r\nОт 13.30 часа в заседателната зала в сградата на Висшия съдебен съвет Прокурорската колегия ще проведе заседание.  \r\n*** \r\nОт 13.30 часа в 5 състав на Специализирания наказателен съд ще се гледа делото срещу Калоян П., Любомир С., Михаил Д. и др., обвинени в организиране и ръководене на организирана престъпна група.  \r\n*** \r\nОт 13.30 часа в 1 състав на Специализирания наказателен съд ще се гледа делото срещу Иван С., Янко К., Николай Х. и др., обвинени в организиране и ръководене на организирана престъпна група.  \r\n*** \r\nОт 14.00 часа петчленен състав на Комисията за защита от дискриминация ще проведе заседание по преписка, образувана по жалба на жена футболен съдия.  \r\n*** \r\nОт 14.30 часа в 6 състав на Специализирания наказателен съд ще се гледа делото срещу Петко С., Иван Й., Кристиян Д., обвинени в образуване и ръководене на организирана престъпна група. \r\n*** \r\nОт 15.00 часа в сградата на Дневен център за деца и младежи с увреждания на ул. „Искър“ № 41 ще се състои среща с бивш възпитаник на дом „Надежда“, осиновен в далечната 1995 г. На срещата ще присъства бившата директорка на дома, първата му учителка.  \r\n*** \r\nОт 15.00 часа петчленен състав на Комисията за защита от дискриминация ще проведе заседание по преписка, образувана по  жалба на С.Г. от Тополовград срещу директорката на НУ „Св. Св. Кирил и Методий“ в града.  \r\n*** \r\nОт 18.30 часа в литературен клуб „Перото“ ще бъде представена новата книга на Цанко Живков.  \r\n*** \r\nОт 19.00 часа в театър „Азарян“ ще бъде представен спектакълът на Драматичен театър „Н.Й.Вапцаров” – Благоевград „Принцеса Турандот“. \r\n*** \r\nОт 19.00 часа в Литературния клуб към Столична библиотека ще се състои премиера на дебютната стихосбирка „Няма драма“ на Цветелина Димитрова.  \r\n*** \r\nОт 19.00 часа в залата на в НМА „Проф. Панчо Владигеров“ ще се проведе концерт по повод рождения ден на патрона на Академията.  \r\n*** \r\nОт 19.00 часа в „Книгата“ (ул. „Георги С. Раковски“ №193) ще бъде представена книгата „Извън редовете. Романът на Яна Язова“.  \r\n*** \r\nОт 19.30 часа във фоайето на Дома на киното ще се проведе среща-коктейл с режисьорите на два гръцки филма – „Нейната работа“ (режисьор Никос Ламбос) и „Сервитьорът“ (режисьор Стив Крикрис).    \r\n*** \r\nМеждународният кинофестивал „София Филм Фест“ представя четири филма от програмата си в кино „Люмиер Лидл“ - „Товарът“ от 14.30 часа, „Донбас“ от 16.15 часа, „Танго в тунела“ от 18.30 часа и „Дворците на народа“ от 20.45 часа.  \r\n*** \r\nOт 11.00 часа в кабинета на кмета на община Асеновград д-р Емил Караиванов ще се проведе пресконференция по повод  актуални теми от работата на Общината. \r\n*** \r\nОт 16.00 часа до 18.00 часа в студентския център „Америка за България“ ще се проведе инициативата „Месим, за да се смесим“.  \r\n*** \r\nОт 16.00 часа в Аулата на административния корпус на „УМБАЛ - Бургас“ АД Регионална здравна инспекция ще проведе първото общо учредително събрание на помощник-фармацевтите, упражняващи професията на територията на област Бургас. \r\n*** \r\nОт 18.00 часа в зала „Петя Дубарова“ на Културен център „Морско казино“ ученици от СУ „Константин Петканов“ ще изнесат концерт. \r\n*** \r\nОт 14.00 часа до 16.00 часа в офиса на ПП ГЕРБ общинският съветник Марица Гърдева ще проведе приемна за граждани.  \r\n*** \r\nОт 14.00 часа до 16.00 часа в Дома на културата на слепите ще се проведе безплатен семинар на тема „Новости в техническите помощни средства и информационни технологии за деца и възрастни със зрителни увреждания“. \r\n*** \r\nОт 18.00 часа в ИЗ „Рафаел Михайлов“ ще бъде открита изложба живопис на Любомир Йорданов.  \r\n*** \r\nОт 19.00 часа в Клуб 7 ще се проведе дамско творческо събитие „Да поиграем на карти с Твореца“.  \r\n*** \r\nОт 17.30 часа в залата за изяви на Регионалната библиотека „Михаил Георгиев“ археологът Ваня Ставрева и етнологът Десислава Божидарова към Регионалния исторически музея ще изнесат лекция пред студенти от Русенски университет. \r\n*** \r\nОт 09.00 часа в митрополитския храм “Св. Николай Мирликийски” ще започне преждеосвещена света литургия. В същия ден в 17 ч. в храма “Св. Възнесение” ще бъде отслужено Велико повечерие с третата част на Покайния канон на св. Андрей Критски. \r\n*** \r\nОт 17.00 часа в малката зала на ХГ „Иван Фунев“ ще бъде открита изложбата „Прагът, огнището и коминът - врата между световете“. \r\n*** \r\nОт 19.00 часа в камерната зала на ДКТ ще се играе постановката „Красавицата и звяра“.  \r\n*** \r\nОт 13.30 часа в регионална библиотека „Дора Габе“ ще се проведе библиотерапия с потребители на Дневен център за възрастни хора с увреждания към ЦПЗ „Д-р Петър Станчев“.  \r\n*** \r\nОт 19.00 часа в концертната зала „Добрич“ ще се играе спектакълът „Черна комедия“.  \r\n*** \r\nОт 13.30 часа ще бъде тържествено осветен реновираният полицейски участък. \r\n*** \r\nОт 18.00 на камерна сцена в Драматично-куклен театър ,,Иван Радоев\" ще се играе постановката за деца ,,Тигърчето Спас и малкото голямо слонче\" от Рада Москова. \r\n*** \r\nОт 19.00 на голямата сцена в Драматично-куклен театър ,,Иван Радоев\" ще се играе постановката ,,Картоиграчи\" от Н. В. Гогол. \r\n*** \r\nОт 19.00 на сцената на читалище ,,Съгласие\" ще се играе постановката ,,Всяка година по същото време\" по Б. Слейд. \r\n*** \r\nОт 13.30 часа в Зала 2 на Окръжен съд ще се гледа делото на подсъдимите Мартин М. и Калоян А. Срещу тях е повдигнато обвинение за кражба в затвора на обща стойност 50 лева. И двамата са осъждани за тежко умишлено престъпление.  \r\n*** \r\nОт 17.30 часа в Голямата конферентна зала на Дома на културата „Борис Христов“ ще се проведе безплатна прожекция на новия премиерен документален филм „Deus Nobiscum/Съ Нами Богъ“, посветен на Третото Българско Царство. \r\n*** \r\nОт 18.00 в зала „Княз Александър I“ на Историческия музей археологът Върбин Върбанов ще представи резултатите от теренните археологически проучвания на късноримския кастел Сексагинта Приста, проведени през изминалата година. \r\n*** \r\nОт 11.00 часа в зала №9 на Съдебната палата ще бъде представен филмът-симулативен процес „Съдебен процес – грабеж и разпространение на наркотици в двора на училището“ и рекламния клип, представен на Третата национална среща на органите на съдебна власт – участници в Образователната програма на „Съдебната власт – информиран избор и гражданско доверие. Отворени съдилища и прокуратури“. \r\n*** \r\nОт 11.00 часа в Музеен комплекс „Панчо Владигеров“ ще се проведе Ден на отворените врати и концерт – матине с участието на деца от Шумен. \r\n*** \r\nОт 16.00 часа в зала „Тича” на хотел „Шумен“ ПП ГЕРБ организира граждански диалог на тема регионално развитие. Участие в дискусионната среща ще вземат зам.-министърът на регионалното развитие и благоустройството Николай Нанков, кметът на Шумен и областен координатор на ГЕРБ Любомир Христов, областният управител на Шумен проф. Стефан Желев, общински съветници, кметове на общини и кметове на кметства от Шуменска област. \r\n***   \r\nОт 18.00 часа в Драматично-кукления театър „Васил Друмев“ ще бъде представена изложба от документи и снимки „120 години от рождението на Панчо Владигеров“, свързани с живота и делото на композитора, които се съхраняват в Държавния архив в Шумен. \r\n***   \r\nОт 18.30 часа в Драматично-кукления театър „Васил Друмев \r\nще се състои концертът на Симфониета – Шумен, по повод 120 години от рождението на Панчо Владигеров.  \r\n*** \r\nОт 17.30 часа в Музея на бойната слава в Ямбол ще бъде представена фотодокументалната изложба „Те защитаваха честта на България\".", "date": "2019.03.13", "title": "Предстоящи събития в страната за 13 март (Агенция „Фокус“)"}
{"url": "http://www.focus-news.net/news/2019/03/13/2633774/pregled-na-osnovnite-temi-v-svetovniya-pechat-agentsiya-fokus.html", "text": "Отношенията между Русия и ЕС на фона на антируските санкции, кандидатпрезидентската кампания в САЩ, намерението на американските законодатели да разследват доходите на Владимир Путин и кризата във Венецуела са сред основните теми на световния печат.  \r\n***  Водещото американско списание  The Wall Street Journal  публикува статия за резултатите от изследване, посветено на сътрудничеството между Русия и Европа в условията на санкциите на Запада.  \r\nРусия използва непрозрачни закони за регистрация на компании, заобикаляйки данъчни правила и неравностойни антикорупционни практики с цел да разшири икономическото си влияние в някои западноевропейски страни, става ясно от доклад, цитиран от изданието.  \r\nДокументът е изготвен от Центъра за стратегически и международни изследвания. В него три държави - Австрия, Италия и Холандия – са определени като „помощници\" на финансовата и политическата система, чрез която волно или неволно са позволили на Кремъл да демонстрира своята икономическа и политическа власт. \r\nОт началото на кризата, свързана с присъединяването на Крим, размерът на инвестициите, направени от Русия в Австрия, почти се е удвоил, въпреки че САЩ и Европейският съюз  наложиха санкции срещу Москва. Делът на руските инвестиции през 2017 г. съставлява над 16% от общите преки чуждестранни инвестиции в Австрия, докато през 2013 г. тази цифра е 8%, се казва в доклада. \r\nИкономическите връзки между Италия и Русия също се засилват и сега някои от водещите политически партии споделят антииммигрантските възгледи на Кремъл и скептицизма му Европейския съюз. \r\nРуските компании правят стратегически инвестиции в италианския сектор на енергетиката, комуникациите и недвижимите имоти, а италианските банки са на второ място след швейцарските по отношение на финансови инвестиции в Русия, които възлизат на почти 23 млрд. долара. \r\nНидерландия се е превърнала във втори търговски партньор на Русия, отбелязват авторите на доклада. Ако през 2009 г. размерът на депозитите на руските компании в страната достигна 49 млрд.долара, през 2017 г. те нарастват до 121 млрд. долара. По същество този ръст пада през 2014 г., когато са наложени санкции, но размерът на руските депозити през последните години остава стабилен. \r\n„Бизнесмените работят въпреки санкциите. Това е доста странна игра”, коментира един от авторите на доклада - Хедър Конли, който преди това е работил в Държавния департамент на САЩ. \r\nКакто подчерта Конли, целта на доклада не е да се организира битка за Европа и трите страни, а да се обърне внимание на неотложната необходимост от трансатлантическо сътрудничество в борбата срещу незаконните финансови потоци. \r\nТова сътрудничество ясно утихна миналия месец, когато Европейската комисия включи американските територии  Пуерто Рико, Гуам, Американска Самоа и Американските Вирджински острови в списъка на юрисдикциите, които се борят слабо с прането на пари и имат несъвършени правила в борбата срещу финансиране на тероризма. \r\nМинистерството на финансите на САЩ отговори с изявление, в което протестира срещу включването на териториите в списъка и препоръча на финансовите служби на Вашингтон да го игнорират. \r\n„Размахваме пръст едни на други, но заедно не предприемаме никакви стъпки”, констатира Конли, старши вицепредседател на Центъра за стратегически и международни изследвания. „Междувременно финансовите ни системи до известна степен се експлоатират.\" \r\nГоворител на нидерландското посолство във Вашингтон заяви, че страната й е напълно наясно с влиянието на Русия върху други страни. „По никакъв начин не се смятаме за съучастници на злонамерените действия на Русия – било то волно или неволно“.  \r\nСпоред дипломата, статистическите данни за транзита на руски стоки, преминаващи през пристанище Ротердам, оказват голямо влияние върху крайните цифри. „Напълно признаваме недостатъците на факта, че нашата данъчна система е фокусирана върху международната търговия. Борбата с укриването на данъци е в основата на политиката на нашето правителство\", увери говорителят на посолството на Нидерландия в САЩ.  \r\nПредставител на австрийското посолство във Вашингтон заяви, че властите на страната му не могат да коментират документ, който не са чели. Посолствата на Италия и Русия не са отговорили на искането за коментари. \r\nЦитираният от списанието доклад е съвместен проект на Центъра за стратегически и международни изследвания и Центъра за изследване на демокрацията в София, който се занимава с проблемите на европейската политика. Това е вторият документ от проекта, озаглавен „Кремълският сценарий\", работата по който започна през 2016 г. с цел повлияване на дебата за действията на Русия в други страни. Американските разузнавателни служби твърдят, че руският президент Владимир Путин е разпоредил намеса в изборите в САЩ, но Москва отрича обвиненията. \r\nПосочените в доклада финансови потоци не са напълно забранени от настоящите икономически санкции и не всички от тях са свързани с незаконни дейности. \r\n„По принцип няма нищо лошо в сътрудничеството между бизнес средите и компаниите в Русия и Европа. Но тъй като Кремъл косвено контролира руския бизнес, това сътрудничество не е защитено от натиск. Те може да бъдат принудени да насърчават политически цели или да създадат цяла мрежа, за да защитят руските интереси\", се казва още в документа.  \r\nВ доклада се отбелязва също, че бившите европейски лидери понякога защитават руските интереси. По-специално, една организация участва в лобирането във Вашингтон в интерес на бившия украински президент и поддръжник на Кремъл Виктор Янукович. \r\nПротиворечията относно финансовата прозрачност не са ограничени до територията на Европа. В САЩ приемането на закони, които изискват повече информация за онези лица и организации, които стоят зад сделки с недвижими имоти и всъщност собствени компании, многократно се проваляха, припомня изданието.  \r\n***  Прокуратурата на Венецуела започна разследване срещу лидера на опозицията Хуан Гуайдо за предполагаемото му участие в „саботажа“ на националната електрическа мрежа, съобщава националният ежедневник  El Nacional . \r\nОт редакцията припомнят, че в края на януари Върховният съд на латиноамериканската страна наложи на самообявилия се за временен президент забрана за напускане на страната и замрази сметките му. Тогава бе инициирано разследване срещу Гуайдо за „узурпиране“ на властта в Каракас.  \r\nПривеждат се думите на представител на Министерството на държавната администрация, според когото няколко часа след „саботажа“, в резултат на който Венецуела потъна в мрак, в социалните мрежи са се появили призиви за насилие, кражби и плячкосване. Явният намек е, че зад тях стои Гуайдо.  \r\nДнио наред Венецуела остава без електричество. По-рано държавната енергийна компания заяви, че прекъсването на електрозахранването e в резултат от „саботаж\" във ВЕЦ, разположен в източната част на страната. Експертите, от друга страна, смятат, че проблемът се дължи на липсата на поддръжка на електрическата система и на дефицита на ток. Те обвиняват социалистическото правителство за липсата на инвестиции в поддръжката на инфраструктурата в разгара на сериозната икономическа криза, но политиците подкрепиха версията за „саботажа“.  \r\n***  Камарата на представителите на САЩ прие закон, който изисква от администрацията на президента Доналд Тръмп да разследва богатството на държавния глава на Руската федерация Владимир Путин, съобщава американското издание  Washington Examiner . \r\nЧленовете на Камарата одобриха т.нар. Закон за прозрачността на Владимир Путин – акт, предложен от двете партии в страната (Демократическата и Републиканската), който обвинява лидера на Кремъл в подкопаване на демократичните реформи в Русия. \r\n„Това, което Конгресът има предвид, е, че САЩ трябва да направят повече, за да разкрият корупцията на Владимир Путин, чието незаконно придобито богатство е може би най-мощният глобален символ на неговата нечестност и постоянните му усилия за подкопаване на върховенството на закона и демокрацията в Руската федерация”, се казва в текста на приетия закон.  \r\nАктът изисква от директора на националното разузнаване и секретарите в министерствата във Вашингтин да оценят размера на богатството на Путин. Неговата нетна стойност, източниците на приходите на Путин и компаниите, които той би могъл да използва, ще бъде представени в списък под формата на доклад.  \r\nЗаконът е един от четирите, насочени към Русия, които обсъждат в САЩ. Законопроектът за  „Минимизиране на руските капани и ограничаване на разузнавателните мрежи“ или „КРЕМЛИН“, ще изисква от длъжностните лица да оценят потенциала на Русия за военни действия срещу съюзниците от НАТО, възможните отговори на по-голямото американско присъствие в Източна Европа и как Русия би могла да използва разделението между западните съюзници.  \r\nОчаква се да бъдат одобрени още два законопроекта. Единият е свързан с убийството на Борис Немцов и осъжда Путин за „преследване на политическия опонент и прикриване на убийството\".  \r\nПоследният е Законът за непризнаване на Крим, който забранява на САЩ да признават претенциите на Русия към Крим. Този законопроект обаче позволява на президента да се откаже от забраната, ако „реши, че е от жизненоважно значение за интересите на националната сигурност на САЩ да го направи\". \r\n***  Бившият вицепрезидент на САЩ Джо Байдън ще се включи в надпреварата през 2020 г. за следващия лидер на Белия дом, съобщава ексклузивно американският вестник  The Hill , като се позовава на източник от Демократическата партия. \r\nПо-рано през седмицата източникът на изданието – депутат от ДП, е провел разговор с Байдън, в който той е уверил, че „се впускам“. Това негово изявление демократът тълкува като сигурен знак за намерението на Байдън да се кандидатира за президент на САЩ.  \r\nВ краткото телефонно обаждане бившият вицепрезидент е попитал дали може да обсъди някои идеи за стратегията на кампанията с източника на The Hill и го е поканил да се видят лично в близко бъдеще. Байдън е заявил също, че се надява да получи подкрепата му – нещо, с което депутатът не се е ангажирал, съгласно твърденията му.  \r\nБайдън не е споделил никакви подробности за това кога или къде планира да направи публично достояние решението си. Той и съпругата му Джил току-що са се завърнали от почивка на Карибите, където според съобщенията са финализирали плановете за възможно бъдеще на Байдън в Белия дом.  \r\nГоворителят на Байдън Бил Русо опроверга твърдението, че бившият вицепрезидент е напълно убеден в намеренията си: „Той не е взел окончателно решение. Няма промяна\", увери Русо.", "date": "2019.03.13", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/03/13/2634187/kaloyan-pargov-bsp-sofiya-predlozheniyata-v-doklada-na-kmeta-fandakova-ne-udovletvoryavat-iskaniyata-na-shofyorite-v-gradskiya-transport-zatova-bsp-ne-go-podkrepya.html", "text": "Предложенията в доклада на кмета Фандъкова не удовлетворяват исканията на шофьорите в градския транспорт, затова БСП не го подкрепя. Това каза в интервю за обзорното предаване „Това е България“ на  Радио „Фокус“ председателят на БСП-София и на групата на социалистите в Столичния общински съвет Калоян Паргов. Той допълни, че партията е поставила условие в бюджета за тази година на Столична Община при актуализация да се помисли за насочване на средства за заплати на всички работещи в столичния градски транспорт, а не само на шофьорите. По думите му увеличението на заплатите на работещите в сектора е можело да стане и от  веднъж. „Няколко пъти питахме дали тази транспортна задача ще удовлетвори и ще реши проблемите в транспорта. Колегите от ГЕРБ казваха, че това е максималното възможно, което може да се направи към момента. Виждаме, че месеци по-късно се видя, че може и още под напора на протести. Не мога да разбера управляващите. Защо трябва да се стига до крайности, за да покажат, че може да се реши проблем, който тлее от години“, попита той. Калоян Паргов каза още, че най-важно е да се покаже, че Общинският съвет мисли за развитието на градския транспорт и за решаването на проблемите в сектора. Цели се също професиите в градския транспорт да станат отново привлекателни и добре платени. В момента в сектора работят не малко пенсионери, които взимат високи заплати заради дългогодишния си стаж.  \r\nЦоня СЪБЧЕВА", "date": "2019.03.13", "title": "Калоян Паргов, БСП-София: Предложенията в доклада на кмета Фандъкова не удовлетворяват исканията на шофьорите в градския транспорт, затова БСП не го подкрепя"}
{"url": "http://www.focus-news.net/news/2019/03/13/2633776/tass-sasht-i-talibanite-sa-postignali-dogovorenost-za-izteglyaneto-na-amerikanskite-voyski-ot-afganistan.html", "text": "Съединените щати и талибаните са разработили проект на споразумение за изтеглянето на американските войски от Афганистан и борбата срещу тероризма. Това обяви в социалната мрежа „Туитър“ във вторник специалният представител на САЩ за Афганистан Залмай Халилзад, цитиран от  TACC .  \r\n\"Току-що приключих маратонския кръг от преговори с (представители на талибанско движение) в Доха. Условията за мир се подобриха. Ясно е, че всички страни искат да сложат край на войната. \"- пише дипломатът. \r\n„Мирът (в Афганистан) изисква споразумение по четири въпроса: гаранции за борба с тероризма (от страна на талибаните), изтегляне на войските  (на Съединените щати и техните съюзници), диалог в Афганистан и цялостно прекратяване на огъня. Засега сме се споразумели по първите две“, пише Халилзад. \r\nСпоред него, \"когато бъде завършена разработката на проекта на графика за изтегляне, както и ефективните мерки за борба с тероризма, талибаните и другите афганистанци, включително правителството, ще започнат между-афганистански преговори за политическо уреждане и цялостно прекратяване на огъня.\" \"Следващите ми стъпки са (междуведомствените) дискусии във Вашингтон и консултации с други партньори. Ще се срещнем отново скоро (с талибаните), но няма да има  окончателно споразумение, докато не бъде договорено всичко\", заключи Халилзад. \r\nПрез последните четири години силите на талибаните значително разшириха контролната си зона в Афганистан, която сега обхваща около 60% от територията на страната.  Юлиян Марков", "date": "2019.03.13", "title": "ТАСС: САЩ и талибаните са постигнали договореност за изтеглянето на американските войски от Афганистан"}
{"url": "http://www.focus-news.net/news/2019/03/13/2633778/nezavisimaya-gazeta-tarseneto-na-parite-na-vladimir-putin-shte-bade-dalgo-i-bezpolezno.html", "text": "Търсенето на парите на Владимир Путин ще бъде дълго и безполезно, пише руският вестник  „Независимая газета“ .  \r\nДвама американски конгресмени (демократът Валдес Демингс и републиканската представителка Елиза Стефаник) наскоро представиха необичаен законопроект за прозрачността на Владимир Путин, според който директорът на националното разузнаване, след консултация с министъра на финансите и държавния секретар, трябва да докладва на Конгреса относно имуществото на руския президент. Става дума за доходите на ръководителя на Руската федерация и неговото семейство както в Русия, така и в чужбина, включително активи, инвестиции, банкови сметки, недвижими имоти, както и разкриване на полезна информация. Американците се интересуват от всякакви „фалшиви“ или посреднически структури, използвани за „скриване на информация от публично разкриване“. Под подозрение ще бъдат и \"най-значимите високопоставени политици и олигарси\", които допринасят за дейността на Путин. Какво ще последва всичко това все още не е ясно, но вече е възможно да се предскаже по-нататъшното развитие. \r\nТърсенето на пари, свързани с „клептокрацията“, е част от американската стратегия за национална сигурност, която оказва влияние върху корумпираните чужди служители. Предшественик на това беше Инициативата за възстановяване на активите на клептокрацията през 2010 г. И преди четири години ФБР, заедно с отдела за борба с измамите на Министерството на правосъдието, организира три специални отдела за борба с корупцията и клептокрацията в Ню Йорк, Лос Анджелис и Вашингтон. \r\nЗадачата на \"анти-клептократичните\" отдели на ФБР съвсем не е лесна, тъй като държавните глави в своята родина обикновено действат безнаказано и съгласно условията на Виенската конвенция са защитени от имунитет срещу наказателно преследване в чужбина. Във връзка с това възниква въпросът: какво да се направи, ако клептократът не може да бъде привлечен към отговорност? Отговорът е прост: \"да бъдат съдени\" чуждестранните му активи. В рамките на съществуващите правомощия Министерството на правосъдието използва процедурата за гражданска конфискация, която дава възможност за конфискуване на придобити активи, за които се твърди, че са престъпни, но без да се повдигат обвинения срещу корумпираните служители. Подобен подход се използва и при възстановяването на многомилионни глоби след досъдебното уреждане на искове в случай на нарушение на Закона за чуждата корупция от 1977 г. През 2018 г. 16 дружества са платили почти 2,9 млрд. долара по този закон, а през 2008 г. - 890 млн. dолара. \r\nТрябва да се отбележи и още една тънкост. В съответствие с антиклептократската инициатива, американските власти връщат намерените и иззети от съда активи на правителството на ограбената държава. В случая с Руската федерация въпросът за завръщането виси във въздуха, тъй като никой не е отправял жалби срещу сегашния държавен глава. \r\nТака предложеният от конгресмените законопроект може да докара по-скоро положителна репутация, отколкото материални щети на президента и е опасно не толкова за него,  колкото за неговото обкръжение. Именно тези хора се появяват в списъците за санкции и са бенефициенти на компаниите. Търсенето и изземването на активите на последния обаче е много дълъг, труден и скъп процес, така че не трябва да се очакват бързи резултати от американската инициатива.  Юлиян Марков", "date": "2019.03.13", "title": "„Независимая газета“: Търсенето на парите на Владимир Путин ще бъде дълго и безполезно"}
{"url": "http://www.focus-news.net/news/2019/03/13/2633780/sport-peto-myasto-za-balgariya-na-mladezhkoto-svetovno-po-shtangi-v-las-vegas.html", "text": "Вдигане на тежести: Георги Йочев се класира на пето място в кат. 89 кг на продължаващото в Лас Вегас Световно първенство по вдигане на тежести за 17-годишни кадети. Българинът стартира със 123 кг в изхвърлянето, което му отреди шесто място преди почивката. В изтласкването  завърши с успех на 154 кг. Това му отреди двубой от 277 кг – достатъчен за пето място в крайното класиране на категорията.  \r\nСветовен шампион стана Али Юсеф Алотман от Саудитска Арабия с  307 кг двубой.", "date": "2019.03.13", "title": "Спорт: Пето място за България на младежкото Световно по щанги в Лас Вегас"}
{"url": "http://www.focus-news.net/news/2019/03/13/2633779/izvestiya-tsenata-na-sigurnostta-kolko-struva-sayuzat-sas-sashti.html", "text": "Каква е цената на сигурността и колко струва съюзът със САЩ разсъждава руският вестник  “Известия“ . \r\nВъв вторник, 12 март 2019 г., минаха 20 години от първата постсъветска експанзия на НАТО, когато Унгария, Полша и Чехия официално се присъединиха към блока. Днес Северноатлантическият алианс преминава през друг етап на трансформация, свързан с преоценката на участието в него за различни членове на блока. Един от важните фактори, които могат да определят бъдещето на НАТО през следващите години, е позицията на американския президент Доналд Тръмп, който заяви, че съюзниците на Вашингтон трябва да платят за тяхната сигурност - напълно да компенсират разходите за поддържане на американски военни бази на тяхна територия и да плащат 50% повече от тази сума \". \"Известия\" обмисля перспективите на съюза. \r\nПо време на първата студена война, характерна конфронтация между блоковете, водени от СССР и САЩ, американските бази в Европа и Азия се разглеждат предимно като външна отбранителна верига на САЩ, осигуряваща бързи удари на територията на СССР и блокиране на възможен съветски удар - бойното поле става преди всичко на териториите на страните - съюзници на САЩ. Появата на интерконтинентални ракети промени ситуацията само в смисъл, че сега в случай на война Съединените щати не биха могли да избегнат удари на собствената си територия, но основният удар в случай на голяма война все още щеше да бъде върху страните от Евразия, и преди всичко върху съюзниците на САЩ в НАТО. \r\nНастоящата ситуация изглежда коренно различна. От гледна точка на сегашната администрация на Вашингтон, чуждестранните бази основно осигуряват сигурност предимно на онези страни, в които те са разположени - вероятността за конфликт между Русия и източноевропейските страни или между Китай и Япония се оценява като много по-висока, отколкото между Русия и САЩ или Китай и САЩ. \r\nПоддържането на тези бази струва на бюджета на Пентагона над 150 милиарда долара годишно, без да се вземат предвид средствата, платени от съюзниците на САЩ, които частично компенсират разходите за поддържане на войските. Днес доста ограничен брой от тези съоръжения могат да се считат за фундаментално важни за защитата на самите Съединените щати, основно изпълняващи задачи като част от система за предупреждение за ракетни атаки (като базите „Вардес“ в Норвегия, „Тула“ в Гренландия и „Филинглейдс Муур“ във Великобритания) или големи логистични центрове за разполагането на значителни сили в случай на конфликт - като „Рамщайн“ в Западна Германия, инфраструктурата на предните бази в Япония, мрежата от съоръжения в Персийския залив. \r\nПовечето от останалите съоръжения са по-скоро предназначени за  възпиращо въздействие на регионално равнище - като известната база „Микаел Когелничану“ в Румъния или американските сили, разположени на ротационен принцип в Полша и балтийските държави. Основната задача на тези сили е по-скоро да се гарантира, че Съединените щати ще бъдат привлечени във възможен конфликт, и от тази гледна точка, те са необходими преди всичко на местните политически елити, а не на Вашингтон. \r\nПри тези условия изявлението на Тръмп за необходимостта от компенсиране на разходите на САЩ за поддържане на чуждестранни бази от страните, в които те се държат, става напълно разбираемо - логично е да се изискват пари за риска да бъдат привлечени в чужда война. \r\nТрябва да се отбележи, че някои страни вече са изразили готовността си да платят - така например Полша обеща на САЩ да компенсират разходите за разполагане на американска танкова дивизия в страната. Трябва да се разбере, че в този случай Полша се ръководи не само от желанието да гарантира собствената си военна сигурност, но и от желанието да увеличи теглото си в рамките на съюза, особено в условия, при които Германия най-вероятно няма да иска да плаща за цялата мрежа от американски съоръжения на територията си и техния брой в резултат на това ще бъде намален. \r\nМного други нови членове на НАТО изповядват този подход, така че в обозримо бъдеще можем да очакваме ръст на дела на американските военни бази в бившите страни членки на Варшавския договор. \r\nОт друга страна, подобна перспектива е изпълнена с допълнително трудно контролирано влошаване на отношенията между НАТО и Русия, където разгръщането на допълнителна инфраструктура на Алианса в Източна Европа се възприема като пряка и нарастваща военна заплаха. \r\nНай-любопитно е какви нови гаранции за собствената им сигурност могат да бъдат получени от съюзниците на САЩ в процеса на договаряне на нови плащания. Ако вземем за пример не НАТО, а Далечния изток, то Вашингтон, който се интересува от Китай, е предоставил допълнителни гаранции на Филипините, като заяви, че нападението върху филипинските самолети и кораби в оспорвани води ще се разглежда като атака на самата територия на Филипините, съответно и на съюзническите държави, както гласи споразумение между двете страни. \r\nКато цяло следващите няколко години трябва да покажат разликата между регионите, в които американското военно присъствие е важно за САЩ и ще бъде запазено, давайки на съюзниците допълнителни ползи и гаранции, както и региони, където САЩ ще имат извинение да ограничат присъствието си, като се позовават на нежеланието на партньорите да поддържат американски военни бази. на своята територия. Или да печели пари, когато местните елити гледат на американското военно присъствие като гаранция за собственото си политическо бъдеще. \r\n„Военната заплаха от Русия“ в тези условия несъмнено ще се използва като аргумент много често: разполагането и поддръжката на американските бази е скъпо и източноевропейските членки на НАТО очевидно ще използват активно този аргумент за договаряне. \r\nТрудно е да се каже кой ще спечели в тази търговия, но е възможно предварително да се предвиди кой ще загуби: преговорите и, освен това, сключването на някакво ново споразумение за конвенционалните въоръжени сили в Европа на този фон стават почти нереалистични - политическият шум ще бъде твърде силен за това процесът може поне да започне. \r\nФактът, че трансформацията на военната конфронтация на Далечния изток ще бъде от далеч по-голямо значение за света като цяло, а специалистите, които разбират действителното разположение  на силите и баланса, обикновено говорят много тихо.  Юлиян Марков", "date": "2019.03.13", "title": "Известия: Цената на сигурността. Колко струва съюзът със САЩ?"}
{"url": "http://www.focus-news.net/news/2019/03/13/2633783/sport-filip-kolshrayber-pobedi-novak-dzhokovich-s-20-seta-v-indian-uels.html", "text": "Тенис: Германецът Филип Колшрайбер, който е 39 в световната ранглиста победи номер едно в света Новак Джокович с 2:0 сета (6:4, 6:4) в Индиън Уелс.Мачът продължи 1 час и 36 минути. Предишния кръг германецът отстрани и Ник Кириос, а на осминафиналите ще играе срещу Гаел Монфис, който победи испанеца Алберт Рамос. Джон Иснър победи аржентинецът Гуидо Пея с 2:0 сета.", "date": "2019.03.13", "title": "Спорт: Филип Колшрайбер победи Новак Джокович с 2:0 сета в Индиън Уелс"}
{"url": "http://www.focus-news.net/news/2019/03/13/2633782/pregled-na-osnovnite-temi-v-ruskiya-pechat-agentsiya-fokus.html", "text": "Европейската геополитика, газовите доставки през Украйна, намерението на САЩ да разследва парите на Владимир Путин и \"цената\" на съюза със САЩ са сред основните теми.   \r\n***  Електронното издание на руското списание  „Эксперт“  публикува материал, в който се опитва да даде отговор на въпроса с какво „германска“ Европа се отличава от „френската“. \r\n„Лидерът на германските християндемократи разкри своята визия за бъдещето на Европа. Оказа се, че „немската” Европа е различна от „френската”, констатира изданието.  \r\nПредседателят на Християндемократическия съюз (ХДС) Анегрет Крамп-Каренбауер (АКК) публикува програма за европейски реформи на управляващата партия в Германия. Няколко дни преди това френският президент Еманюел Макрон направи същото програмно изявление, в което описва как вижда бъдещето на обединена Европа. \r\n„Европейският централизъм, европейската държавност, комунитаризация на дълга, европеизацията на социалните системи и минималната работна заплата са грешен подход“, пише Анегрет Кръмп-Карренбауер в статия, публикувана под заглавие „Да поставим Европа на правилния път“. \r\nЛидерът на ХДС, който замени Ангела Меркел през декември 2018 г., е съгласна с френския президент, че „Европа трябва да бъде по-силна“, но не вярва, че това трябва да бъде постигнато чрез създаване на допълнителни европейски организации и институции, нито чрез изземване на властта на националните правителства от Брюксел. \r\nПризовавайки за „Европейско Възраждане“, Макрон предложи формиране на нови институции и да проведе общоевропейска конференция за преформатиране на континенталните политически структури. Лидерът на Петата република предложи да се въведе европейска минимална работна заплата и да се създаде европейска банка за борба с изменението на климата. \r\nВместо да защитава „дефектното състояние на днешния Европейски съюз от обвиненията на популистите\", според АКК Европа се нуждае от стратегия, която да комбинира националните и европейските подходи. \r\nЗа да остане Европа силна и обединена, смята АКК, „дейностите на европейските организации не могат да претендират за морално превъзходство над усилията и дейностите на националните правителства\". \r\n„Нова Европа не може да бъде създадена без национални държави\", пише лидерът на германските християндемократи. „Те дават демократична легитимност и идентичност. Членовете на ЕС формулират и обединяват своите национални интереси на европейско равнище. Това дава на европейците значителна тежест на международната сцена\". \r\nЯсно е, че АКК не разстрои Макрон и французите, като заяви, че за да подобри спешно външната си политика, Европейският съюз трябва да има постоянно място в Съвета за сигурност на ООН и да опразни втората сграда на Европейския парламент в Страсбург. Париж отхвърли и двете идеи. \r\nКато цяло, АКК се съгласява с Еманюел Макрон по въпроси, свързани с миграцията и изменението на климата. Тя подкрепя акцента на френския лидер върху засилването на сигурността на външните граници на ЕС и призовава Европейската агенция за гранична служба (Фронтекс) да получи ролята на „гранична полиция“. Според АКК  исканията на мигрантите за статут на бежанци и убежище трябва да бъдат проверявани на границите на Шенгенската зона. ЕС трябва да създаде електронна система за влизане и излизане от обединена Европа, уверена е АКК.  \r\nПредседателят на ХДС вярва, че Европа трябва да стане лидер в борбата срещу изменението на климата. За тази цел е необходимо да се сключи европейски договор за опазване на климата. Освен това всички европейски държави трябва да участват в него.  \r\nГоворейки за отношенията между Берлин и Париж, може спокойно да се каже, че различните визии за бъдещето на Стария свят от френския лидер и най-вероятния следващ канцлер на Германия само увеличават и без това тежкия багаж на различията. \r\n*** Украйна направи всичко възможно, за да загуби транзита на газ, пише руският ежедневник  “Взгляд“ .  \r\nОт януари 2020 г. транзитът на газ през Украйна към Турция през трансбалканския маршрут ще бъде преустановен. „Газпром“ официално уведоми България за това в писмо. Междувременно Украйна продължава през това време продължава да се оплаква, че е направила всичко за да запази тарнзита всичко, което може, но омразната Русия, а сега и Германия, развалиха всичко. Защо най-лошите опасения на украинския  „Нафтогаз“ да започнат да се оправдават? \r\n\"България получи официално писмо от\" Газпром експорт \", в което се казва, че компанията планира да преустанови транзита на газ през трансбалканския маршрут от Украйна до Турция от януари 2020 г.\", заяви българският енергиен министър Теменужка Петкова. \r\nСтраховете на Украйна стават реалност. Киев многократно обвини Русия в изграждането на газопроводи , че това са политически проекти, а основната цел на Москва е да лиши Украйна от транзит. Ръководителят на \"Нафтогаз\" Андрей Коболев, който скоро може да загуби мястото си, дори успя да разшири списъка на отговорните за проблемите на украинската газопреносна мрежа. “Нафтогаз полага всички усилия да спаси транзита на газ през Украйна след 2019 г. (година). Въпреки това, предвид действията на Русия, Германия и част от украинските политици, не е сигурно запазването на транзита ”, пише Коболев в социалната мрежа „Фейсбук“. В тази връзка, по негово мнение, подходът към актуализиране на украинската газотранспортна система трябва да бъде \"балансиран и отговорен\". Миналата седмица Юрий Витренко, изпълнителен директор на „Нафтогаз“  Украйна, също беше много разтревожен, че през 2020 г. транзитът на руски газ през Украйна ще спре. \r\nМеждувременно Русия, представлявана от президента и ръководството на \"Газпром\", преди това заяви, че Москва е готова да поддържа украинския транзит, само че в по-малки количества. Според експертни оценки Украйна може да получи 15-40 милиарда кубически метра газ след изтичането на настоящия транзитен договор на 31 декември 2019 година. Нещо повече, руските газопроводи за заобикаляне няма да достигнат проектния си капацитет  за една нощ, а ще го увеличават постепенно. \r\nТрансбалканският газопровод е един от двата текущи маршрута, по които руският газ се доставя в Турция през Украйна, Румъния и България в размер на 15 млрд. куб. метра. Вторият маршрут, чрез „Син Поток“, е директен път за доставка на руски газ до Турция по море от Русия (в размер на 15–16 млрд. куб. метра годишно). \r\nОт 1 януари 2020 г., първата тръба на „Турския поток” определено ще работи, през която 15 милиарда кубически метра газ, който сега минава през Украйна, ще отидат в Турция. Първата линия ще поеме обемите, които понастоящем преминават през Трансбалканския газопровод. \r\n„От една страна, това беше разбираемо и писмо от България не беше необходимо за това. От друга страна, „Газпром“ очевидно използва това писмо, за да покаже ясно, че всичко това не е шега. От 31 декември 2019 г. договорът за транзит между Русия и Украйна приключва. И тогава няма основания за изпомпване на газ през Украйна и по-нататък към България и Турция чрез Трансбалканския газопровод, ”не изключва Игор Юшков, експерт от Националната фондация за енергийна сигурност. \r\nМалко по-неразбираема ситуация сега е с втората тръба на „Турски поток”, която трябва да захранва с газ България, Сърбия и Унгария. „За да посрещне нуждите на газ в самата България, дори изграждането на тръбопровод не е необходимо. Втората линия  от „Турски поток” идва в Турция, а след това този газ може да се влее в същия Трансбалкански газопровод. В крайна сметка, тази тръба на границата на Турция и България ще бъде празна от Новата година, така че може да се използва в реверсен режим, тоест в обратна посока. Сега от Турция около 3.5 милиарда кубически метра руски газ ще бъдат изпомпвани в България за нуждите на българските потребители ”, казва Юшков. \r\nДруг въпрос е дали европейците ще имат време да завършат моста между България и Сърбия до 1 януари 2020 г., да захранват Сърбия и след това Унгария с газ. \r\nСръбската компания „Газтранс“ активно участва в газопровод, който минава от границата на България през Сърбия до Унгария, с проектен капацитет до 13.88 милиарда кубически метра газ годишно. В навечерието на септември направиха обвързващи заявления за резервиране на капацитет в новия газопровод, който ще получи газ от „Турския поток“. На участниците на пазара се предлага  резервация за 20-годишен капацитет с входна точка Зайчар на границата с България и четири възможни изходни точки - в точката Хоргош на границата с Унгария, както и пунктове за доставка на газ в Сърбия. \r\nГазопроводът между България и Сърбия трябва да бъде пуснат в експлоатация на 1 януари 2020 г., т.е. Сърбия трябва да успее да получи газ след края на завършването на руско-украинския договор. Но точката на доставка на газ на границата с Унгария ще работи едва от 1 октомври 2021 г., според материалите на „Газтранс“. В резултат на това газта във втората тръба на „Турски поток“ ще може да минава през България, Сърбия и Унгария към Западна Европа не по-рано от четвъртото тримесечие на 2021 година. \r\n\"Всъщност Газпром не е доволен от диалога с Нафтогаз.\" Газпром спори с ЕС тук. Европейският съюз постановява, че байпасът на газопроводи не трябва да премахва Украйна като транзитна страна. Русия продължи напред и заяви, че е готова да запази транзита на Украйна, но в много по-малки обеми, отколкото сега. Това само потвърждава, че се строят заобикалящи газопроводи, които не са за икономическо убиване на Украйна, а за промяна на маршрутите за доставка на газ към Европейския съюз. Премахването на количествата от Украйна се прави, защото това е икономически неизгоден маршрут за доставка, ”казва Юшков. Според него цената на доставката на газ от Ямал до Германия през „Северен поток-2“ се оказва по-ниска от тази в Украйна. На юг е по-евтино да се изпомпва газ за Турция и страните от Югоизточна Европа по протежението на „Турски поток”. \r\nВсъщност, Украйна стигна до такава неприятна ситуация само от собственото си ръководство - държавата и „Нафтогаз“. Маршрутът за доставка винаги може да бъде променен, а този, който има какво да достави, ще спечели. А Киев знае това много добре. Ако Украйна не беше политизирала търговските отношения на „Газпром“ и „Нафтогаз“, щеше да взаимодейства в рамките на нормален бизнес диалог, щеше да защити и да инвестира в своето съветско наследство - газопреносната система. \r\nИ дори сега, когато е ясно, че Украйна е загубила в тази борба и със „Северен поток – 2“, и с „Турски поток“, Киев продължава да играе на политика, а не да мисли прагматично. Нищо не се прави, за да се запазят транзитните обеми, дори и да не са толкова големи, колкото са били, поне още няколко години или дори десетилетие. \r\nЗасега Украйна прави обратното - тя поставя още по-тежки и по-неблагоприятни условия за Русия, сякаш целта на Киевския елит не е да подпомогне, а да развали газовите преговори. \r\n„Украйна не предлага конкурентни транзитни условия. Първо, тя поставя предварителни условието за заплащане, което създава допълнителен риск за Русия, и второ, иска да увеличи транзитната ставка. И накрая, Украйна трябва да изпомпва 100 милиарда кубически метра транзит, въпреки че в продължение на много години тя не се изпомпва през украинската тръба. Украйна се оплаква за нереализирани мечти, вместо да инвестира в своята газопреносна система. В същото време, в случая с украинския транзит, „Газпром“ във всеки случай ще плати на \"Нафтогаз\" или неговия наследник и ще плати за изпомпване на газ през морската част на „Турския поток“ към собственото си дъщерно дружество ”, казва Юшков. Затова Украйна ще продължи да бъде транзитна страна от 2020 г. или не - това като цяло зависи от нея. Достатъчно е да се предложат такива условия, които да са по-добри за „Газпром“ от новите му обходни газопроводи. Поне Европа веднага ще бъде убедена. \r\nВсъщност \"Газпром\"  доставка на газ за Европа по нов газопровод е все едно да сравняваш съвременна кола с \"Газела\", произведена през 1980 г., собственост на някой  чичо, който през всичките тези години никога не е извършвал ремонти, единствено добавяйки дръжки с лепило и прикривайки ръждата с маркер. Да пътуваш в собствения си нов автомобил е не само по-удобно, но и значително по-евтино, отколкото в стария микробус с неконкурентна ценова политика. \r\n*** Търсенето на парите на Владимир Путин ще бъде дълго и безполезно, пише руският вестник  „Независимая газета“ .  \r\nДвама американски конгресмени (демократът Валдес Демингс и републиканската представителка Елиза Стефаник) наскоро представиха необичаен законопроект за прозрачността на Владимир Путин, според който директорът на националното разузнаване, след консултация с министъра на финансите и държавния секретар, трябва да докладва на Конгреса относно имуществото на руския президент. Става дума за доходите на ръководителя на Руската федерация и неговото семейство както в Русия, така и в чужбина, включително активи, инвестиции, банкови сметки, недвижими имоти, както и разкриване на полезна информация. Американците се интересуват от всякакви „фалшиви“ или посреднически структури, използвани за „скриване на информация от публично разкриване“. Под подозрение ще бъдат и \"най-значимите високопоставени политици и олигарси\", които допринасят за дейността на Путин. Какво ще последва всичко това все още не е ясно, но вече е възможно да се предскаже по-нататъшното развитие. \r\nТърсенето на пари, свързани с „клептокрацията“, е част от американската стратегия за национална сигурност, която оказва влияние върху корумпираните чужди служители. Предшественик на това беше Инициативата за възстановяване на активите на клептокрацията през 2010 г. И преди четири години ФБР, заедно с отдела за борба с измамите на Министерството на правосъдието, организира три специални отдела за борба с корупцията и клептокрацията в Ню Йорк, Лос Анджелис и Вашингтон. \r\nЗадачата на \"анти-клептократичните\" отдели на ФБР съвсем не е лесна, тъй като държавните глави в своята родина обикновено действат безнаказано и съгласно условията на Виенската конвенция са защитени от имунитет срещу наказателно преследване в чужбина. Във връзка с това възниква въпросът: какво да се направи, ако клептократът не може да бъде привлечен към отговорност? Отговорът е прост: \"да бъдат съдени\" чуждестранните му активи. В рамките на съществуващите правомощия Министерството на правосъдието използва процедурата за гражданска конфискация, която дава възможност за конфискуване на придобити активи, за които се твърди, че са престъпни, но без да се повдигат обвинения срещу корумпираните служители. Подобен подход се използва и при възстановяването на многомилионни глоби след досъдебното уреждане на искове в случай на нарушение на Закона за чуждата корупция от 1977 г. През 2018 г. 16 дружества са платили почти 2,9 млрд. долара по този закон, а през 2008 г. - 890 млн. dолара. \r\nТрябва да се отбележи и още една тънкост. В съответствие с антиклептократската инициатива, американските власти връщат намерените и иззети от съда активи на правителството на ограбената държава. В случая с Руската федерация въпросът за завръщането виси във въздуха, тъй като никой не е отправял жалби срещу сегашния държавен глава. \r\nТака предложеният от конгресмените законопроект може да докара по-скоро положителна репутация, отколкото материални щети на президента и е опасно не толкова за него,  колкото за неговото обкръжение. Именно тези хора се появяват в списъците за санкции и са бенефициенти на компаниите. Търсенето и изземването на активите на последния обаче е много дълъг, труден и скъп процес, така че не трябва да се очакват бързи резултати от американската инициатива. \r\n*** Каква е цената на сигурността и колко струва съюзът със САЩ разсъждава руският вестник  “Известия“ . \r\nВъв вторник, 12 март 2019 г., минаха 20 години от първата постсъветска експанзия на НАТО, когато Унгария, Полша и Чехия официално се присъединиха към блока. Днес Северноатлантическият алианс преминава през друг етап на трансформация, свързан с преоценката на участието в него за различни членове на блока. Един от важните фактори, които могат да определят бъдещето на НАТО през следващите години, е позицията на американския президент Доналд Тръмп, който заяви, че съюзниците на Вашингтон трябва да платят за тяхната сигурност - напълно да компенсират разходите за поддържане на американски военни бази на тяхна територия и да плащат 50% повече от тази сума \". \"Известия\" обмисля перспективите на съюза. \r\nПо време на първата студена война, характерна конфронтация между блоковете, водени от СССР и САЩ, американските бази в Европа и Азия се разглеждат предимно като външна отбранителна верига на САЩ, осигуряваща бързи удари на територията на СССР и блокиране на възможен съветски удар - бойното поле става преди всичко на териториите на страните - съюзници на САЩ. Появата на интерконтинентални ракети промени ситуацията само в смисъл, че сега в случай на война Съединените щати не биха могли да избегнат удари на собствената си територия, но основният удар в случай на голяма война все още щеше да бъде върху страните от Евразия, и преди всичко върху съюзниците на САЩ в НАТО. \r\nНастоящата ситуация изглежда коренно различна. От гледна точка на сегашната администрация на Вашингтон, чуждестранните бази основно осигуряват сигурност предимно на онези страни, в които те са разположени - вероятността за конфликт между Русия и източноевропейските страни или между Китай и Япония се оценява като много по-висока, отколкото между Русия и САЩ или Китай и САЩ. \r\nПоддържането на тези бази струва на бюджета на Пентагона над 150 милиарда долара годишно, без да се вземат предвид средствата, платени от съюзниците на САЩ, които частично компенсират разходите за поддържане на войските. Днес доста ограничен брой от тези съоръжения могат да се считат за фундаментално важни за защитата на самите Съединените щати, основно изпълняващи задачи като част от система за предупреждение за ракетни атаки (като базите „Вардес“ в Норвегия, „Тула“ в Гренландия и „Филинглейдс Муур“ във Великобритания) или големи логистични центрове за разполагането на значителни сили в случай на конфликт - като „Рамщайн“ в Западна Германия, инфраструктурата на предните бази в Япония, мрежата от съоръжения в Персийския залив. \r\nПовечето от останалите съоръжения са по-скоро предназначени за  възпиращо въздействие на регионално равнище - като известната база „Микаел Когелничану“ в Румъния или американските сили, разположени на ротационен принцип в Полша и балтийските държави. Основната задача на тези сили е по-скоро да се гарантира, че Съединените щати ще бъдат привлечени във възможен конфликт, и от тази гледна точка, те са необходими преди всичко на местните политически елити, а не на Вашингтон. \r\nПри тези условия изявлението на Тръмп за необходимостта от компенсиране на разходите на САЩ за поддържане на чуждестранни бази от страните, в които те се държат, става напълно разбираемо - логично е да се изискват пари за риска да бъдат привлечени в чужда война. \r\nТрябва да се отбележи, че някои страни вече са изразили готовността си да платят - така например Полша обеща на САЩ да компенсират разходите за разполагане на американска танкова дивизия в страната. Трябва да се разбере, че в този случай Полша се ръководи не само от желанието да гарантира собствената си военна сигурност, но и от желанието да увеличи теглото си в рамките на съюза, особено в условия, при които Германия най-вероятно няма да иска да плаща за цялата мрежа от американски съоръжения на територията си и техния брой в резултат на това ще бъде намален. \r\nМного други нови членове на НАТО изповядват този подход, така че в обозримо бъдеще можем да очакваме ръст на дела на американските военни бази в бившите страни членки на Варшавския договор. \r\nОт друга страна, подобна перспектива е изпълнена с допълнително трудно контролирано влошаване на отношенията между НАТО и Русия, където разгръщането на допълнителна инфраструктура на Алианса в Източна Европа се възприема като пряка и нарастваща военна заплаха. \r\nНай-любопитно е какви нови гаранции за собствената им сигурност могат да бъдат получени от съюзниците на САЩ в процеса на договаряне на нови плащания. Ако вземем за пример не НАТО, а Далечния изток, то Вашингтон, който се интересува от Китай, е предоставил допълнителни гаранции на Филипините, като заяви, че нападението върху филипинските самолети и кораби в оспорвани води ще се разглежда като атака на самата територия на Филипините, съответно и на съюзническите държави, както гласи споразумение между двете страни. \r\nКато цяло следващите няколко години трябва да покажат разликата между регионите, в които американското военно присъствие е важно за САЩ и ще бъде запазено, давайки на съюзниците допълнителни ползи и гаранции, както и региони, където САЩ ще имат извинение да ограничат присъствието си, като се позовават на нежеланието на партньорите да поддържат американски военни бази. на своята територия. Или да печели пари, когато местните елити гледат на американското военно присъствие като гаранция за собственото си политическо бъдеще. \r\n„Военната заплаха от Русия“ в тези условия несъмнено ще се използва като аргумент много често: разполагането и поддръжката на американските бази е скъпо и източноевропейските членки на НАТО очевидно ще използват активно този аргумент за договаряне. \r\nТрудно е да се каже кой ще спечели в тази търговия, но е възможно предварително да се предвиди кой ще загуби: преговорите и, освен това, сключването на някакво ново споразумение за конвенционалните въоръжени сили в Европа на този фон стават почти нереалистични - политическият шум ще бъде твърде силен за това процесът може поне да започне. \r\nФактът, че трансформацията на военната конфронтация на Далечния изток ще бъде от далеч по-голямо значение за света като цяло, а специалистите, които разбират действителното разположение  на силите и баланса, обикновено говорят много тихо.", "date": "2019.03.13", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/03/13/2633784/afp-avstraliyskiyat-kardinal-dzhordzh-pel-e-osaden-na-shest-godini-zatvor-za-seksualni-posegatelstva-sreshtu-maloletni.html", "text": "Австралийският кардинал Джордж Пел е осъден на шест години затвор за сексуални посегателства срещу малолетни от съда в Мелбърн, с минимален срок на излежаване  от три години и осем месеца. \r\nСъдията Питър Кид заяви, че е претеглил \"ужасяващото престъпление\" на Пел, както и напредналата му възраст - 77 - и че подсъдимият е водил \"иначе непорочен живот\" в определянето на присъдата. \r\nПел можеше да бъде осъден на до 50 години затвор по пет обвинения в злоупотреба с две момчета в края на 90-те години.  Юлиян Марков", "date": "2019.03.13", "title": "AFP:  Австралийският кардинал Джордж Пел е осъден на шест години затвор за сексуални посегателства срещу малолетни"}
{"url": "http://www.focus-news.net/news/2019/03/13/2633785/prokuraturata-razsledva-kmeta-na-obshtina-strelcha-za-zloupotreba-s-vlast-obzor.html", "text": "Прокуратурата разследва кмета на Община Стрелча Стойно Чачов за злоупотреба с власт. Служители на отдел „Икономическа полиция“ към ОДМВР - Пазарджик извършиха претърсване и изземване в сградата на Общината по сигнал, че през 2016 г. назначени служители от Община Стрелча са били принудени да подадат заявления за напускане без вписана дата. Говорителят на главния прокурор Румяна Арнаудова поясни, че Чачов е принудил поне 17 служители да подадат молба за напускане без посочена дата. Сигналът за това е постъпил на 11 март т.г. в ОДМВР – Пазарджик от бивш служител в една от дирекциите на Общината. От него става ясно, че в началото на 2016 г. кметът е събрал множество общински служители в кметската зала и им е казал, че следва да подадат и подпишат молба за назначаване на работа и молба за напускане без посочена дата. \r\n„Тези документи са били подписани от хората, които са се уплашили, че ако не изпълнят разпореждането на кмета, могат да останат без работа“, обясни Арнаудова и уточни, че и двата документа са без дата. По думите ѝ подалият сигнала е едно от лицата, които е подписало молба за напускане, и кметът вече е реализирал намерението си да го освободи. „Започнало е разследване по т.нар. престъпление принуда, тъй като според данните, с които е стартирала полицията, а и прокуратурата, се касае за злоупотреба с власт“, коментира Румяна Арнаудова. Тя отбеляза, че прокуратурата продължава да търси документи, доказващи намеренията на кмета. „До момента са разпитани 10 души, които са в „Социален патронаж“, двама в „Общински имоти“, един счетоводител, един деловодител и др.“, обясни говорителят на главния прокурор и поясни, че всички тези свидетели към този час потвърждават, че в началото на август 2016 г., заплашени от кмета, че ще бъдат освободени дисциплинарно, са подали молби за напускане без дата. Работата по разследването продължава. На 13 март се очаква прокуратурата да вземе решение за ангажиране към наказателна отговорност на кмета на Община Стрелча. Ако престъплението бъде доказано, Стойно Чачов може да получи до 6 години лишаване от свобода.  \r\nРумяна Арнаудова коментира и повдигнатите обвинения на кметовете на Созопол и Златица, като увери, че в действията на прокуратурата няма нищо предизборно, защото тя винаги е била активна при сигнали за злоупотреби на длъжностни лица в местната власт. „За кметицата на Златица вече сме съобщавали информация за повдигнатите ѝ обвинения от Софийска градска прокуратура. Така че по това разследване се събират допълнителни доказателства и се повдигат допълнителни и според нас обосновани обвинения“, посочи тя. Арнаудова обясни, че разследването на кмета на Созопол е от 2017 г., но на 11 март 2019 г. се повдига обвинение, защото тогава са били събрали достатъчно доказателства, за да се ангажира наказателна отговорност.  \r\nДаяна ДЮЛГЕРОВА", "date": "2019.03.13", "title": "Прокуратурата разследва кмета на Община Стрелча за злоупотреба с власт (ОБЗОР)"}
{"url": "http://www.focus-news.net/news/2019/03/13/2633781/the-times-tereza-mey-pretarpya-porazhenie-za-vtori-pat.html", "text": "Тереза Мей претърпя поражение за втори път, пише британското авторитетно издание  The Times .  \r\nКамарата на общините гласува с 391 срещу 242 против споразумението, въпреки уверенията на премиера, че преразгледаният вариянт ще гарантира, че Обединеното кралство не е в капан с предпазния механизъм. \r\nСлед гласуването Тереза Мей обяви, че утре депутатите ще получат възможност за гласуване за напускане на ЕС без споразумение, като те ще трябва да постъпят според собствената си преценка. \r\nАко това бъде отхвърлено, ще бъде поискано да гласуват в четвъртък дали да поискат удължаване на действието на  член 50. \r\nВ изявление пред депутатите след гласуването, Тереза Мей каза, че „дълбоко съжалява” за резултата и че това означава, че сега парламентът е изправен пред серия от „незавидни избори“ в следващите дни. \r\n„Гласуването за удължаване (на чл. 50) не решава проблемите, пред които сме изправени,” каза тя. „ЕС ще иска да знае как смятаме да използваме такова удължаване. Парламентът ще трябва да отговори на този въпрос. Желае ли да отмени член 50? Иска ли да проведе втори референдум? Или пък иска да напусне със различно споразумение?“ – заяви Мей. \r\n\"Това са незавидни избори, но благодарение на решението, което парламентът е взел тази вечер, те трябва да бъдат направени.\" \r\nСлед гласуването главният преговарящ на ЕС за Брекзит, Мишел Барние, отхвърли всякакъв допълнителен компромис и предупреди, че блокът ще трябва да ускори подготовката за Брекзит без споразумение. \r\n„ЕС направи всичко, което е по силите му, за да улесни постигането на споразумение за оттегляне“, каза той. „Безизходицата може да бъде решена само във Великобритания. Нашите приготовления за Брекзит без споразумение са по-важни от всякога, \" казва Барние. \r\nМащабът на поражението беше удар по Даунинг стрийт. Докато около 40 депутати, които гласуваха против споразумението през януари, преминаха на другата страна, това не беше достатъчно, за да намали значително мнозинството срещу сделката. \r\nПоражението дойде след като Джефри Кокс, главният прокурор, зашемети тази сутрин Даунинг Стрийт, като представи правни съвети, според които промените в споразумението за Брекзит са оставили юридическия риск Великобритания да остане в предпазния механизъм „безкрайно“. \r\nКокс каза на депутатите, че промените „намаляват риска“, че Обединеното кралство може да бъде задържано за неопределено време в защитната система, но не го е премахнало напълно. \r\nВчера в Страсбург премиерът каза, че е постигнала съгласие за „съвместен инструмент със съпоставимо правно значение на споразумението за оттегляне, (което) ще гарантира, че ЕС не може да действа с намерението за неограничено прилагане на защитния механизъм“. \r\nИнтервенцията на главния прокурор и юридически съветник по споразумението Джефри Кокс предизвика вълна от атаки срещу преразгледаното споразумение на премиера. \r\nДумите на Кокс накараха „брекзитърите“ и депутатите от Демократичната юнионистка партия да гласуват против. До намесата на Кокс Даунинг Стрийт бе подкрепян от някои от „брекзитърите“. \r\nДейвид Дейвис, бившият министър за Брекзит, който подаде оставка през юли миналата година обеща да подкрепи сделката, ако главният прокурор потвърди, че има „юридическата сила“, за да предотврати неопределеността на предпазния механизъм. Той заяви преди думите на Кокс: „Споразумението в никакъв случай не е това, което бих искал, но то ще осигури Брекзит.  Юлиян Марков", "date": "2019.03.13", "title": "The Times: Тереза Мей претърпя поражение за втори път"}
{"url": "http://www.focus-news.net/news/2019/03/13/2633775/afp-hilyadi-venetsueltsi-protestirat-sreshtu-nikolas-maduro-na-fona-na-prodalzhavashtata-lipsa-na-tok.html", "text": "Хиляди венецуелци излязоха на нови протести във вторник, призовани от лидера на опозицията Хуан Гуайдо на петия ден от спирането на тока, докато правителството се готви да му повдигне обвинения за саботаж, предава  AFP . \r\nГуайдо - признат за временен президент от повече от 50 страни - планира да се обърне към протестиращите  по-късно във вторник, часове, след като САЩ заявиха, че ще изтеглят всички останали дипломатически служители от Венецуела. \r\nМеждувременно главният прокурор на Венецуела, Тарек Уилям Сааб, заяви пред репортери, че ще започне разследване срещу Хуан Гуайдо  за „предполагаемото му участие в саботажа на венецуелската електроенергийна система“. \r\nТова е първият ход на правителството срещу подкрепяния от САЩ Гуайдо след завръщането му във Венецуела миналата седмица, след като посети няколко страни от Южна Америка, пише агенцията.  Юлиян Марков", "date": "2019.03.13", "title": "AFP: Хиляди венецуелци протестират срещу Николас Мадуро на фона на продължаващата липса на ток"}
{"url": "http://www.focus-news.net/news/2019/03/13/2633790/sagata-mezhdu-ombudsmana-maya-manolova-i-toplofikatsiya-sofiya-prodalzhava-obzor.html", "text": "Омбудсманът Мая Манолова коментира пред медиите отговорите, които получи от директора на „Топлофикация София“ ЕАД на зададените от нея въпроси. Съдебната сага на омбудсмана с „Топлофикация“ продължава близо три години. Мая Манолова зададе 10 въпроса, сред които какъв е размерът на присъдените юрисконсулски възнаграждения за 2015 г.; колко от тях са събрани и как са разходвани; колко юрисконсулти са работили в дружеството и какъв е размерът на възнагражденията им; колко са заведените дела срещу длъжници. В рамките на 14-дневния срок по Закона за достъп до обществена информация омбудсманът не получи отговорите. Вместо това, от „Топлофикация София“ ЕАД изразиха писмено становище, в което се твърди, че поисканата информация не попада в приложното поле на Закона за достъп до обществената информация. С решение от 25 февруари 2019 г. Административен съд София –град изпрати преписката на изпълнителния директор на дружеството за предоставяне исканата от Мая Манолова информация. Така Мая Манолова получи отговорите, но според нея те се разминават с информация от други официални документи, изходящи от същото дружество - Годишен доклад на „Топлофикация София“ за 2015 г., Годишен счетоводен отчет за 2015 г. и Доклад на Агенция „Държавна финансова инспекция“ за 2014 и 2015 г.  \r\nЗа образуваните през 2015 г. съдебни изпълнителни дела от „Топлофикация София“ ЕАД срещу нейни клиенти, Манолова цитира: „Според отговор на „Топлофикация София“ през 2015 г. са заведени 17 555 заповедни производства, 5051 искови и 6226 изпълнителни дела или общо 28 832 дела. Според Годишния отчет на „Топлофикация София“ за 2015 г. делата са 15 362 заповедни, 5051 искови и 6900 изпълнителни - общо 27 313“. Омбудсманът отчете, че разликата е 1519 дела. \r\nОт институцията вземат за верен отговора, който е дал изпълнителният директор на дружеството в писмото и въз основа на тях пресмятат какви хонорари е поискала „Топлофикация“ от всички заведени дела през 2015 г. „17 555 заповедни дела по 300 лв. минимално юрисконсултско възнаграждение, което иска дружеството, прави 5,266 млн. лв. По 5051 искови дела минимумът е 300 лв., което прави 1,5 млн. лв. По 6026 изпълнителни дела по 350 лв. минимумът, са близо 2,2 млн. лв. Или общо близо 9 млн. лв. които са поискани от „Топлофикация София“ през 2015 г.“, поясни Манолова като уточни, че тези сметки са направени при условие, че претенциите на „Топлофикация“ по делата са за суми под 500 лв., а е ясно, че се водят и по-големи дела, по които юрисконсултските възнаграждения са по-големи. „Според „Топлофикация“ обаче присъдените юрисконсултски възнаграждания за всички тези 28 хил. дела са 4, 232 млн. лв.“, изтъкна общественият защитник. „Само за справка ще отбележа, че през 2016 г. дружеството има присъдени 10,2 млн. лв. юрисконсултски възнаграждения, а през 2017 г. думата достига почти 12 млн. лв.“, добави тя. „На този фон не е ясно защо в касата на дружеството от присъдени през 2015 г. според отчета 6,1 млн. лв. са постъпили само 2,2 млн. лв.“, коментира Манолова.  \r\n„Цифрата 6 милиона за юрисконсултски възнаграждения не съществува в отговора на „Топлофикация София“ ЕАД до омбудсмана Мая Манолова, такава цифра няма и в официалния доклад на Агенция за държавна финансова инспекция“, заяви за Радио „Фокус“ говорителят на дружеството Елизабет Павлова. „Присъдените юрисконсултски възнаграждения на „Топлофикация София“ за 2015 година са в размер на 4 232 303 лева. От тях събраните юрисконсултски възнаграждения са в размер на 2 236 825 лева“. Елизабет Павлова каза още, че по отношение на делата срещу битови клиенти, представителството се извършва единствено и само от юрисконсултите на „Топлофикация София“ ЕАД. „Дружеството обаче води дела с фирми, дела, които представляват сериозен, материален интерес за милиони левове и там е необходимо да бъдат представлявани от специализирани юристи, които да защитят естествено правата и интересите на „Топлофикация София“ ЕАД“, изтъкна тя.  \r\nОмбудсманът Мая Манолова посочи, че „Топлофикация София“ твърди, че през 2015 г. е имала трудови правоотношения с 19 юрисконсулти, но според доклад на Агенция „Държавна финансова инспекция“ (АДФИ) в дружеството са работили средно месечно 54 юристи. Тя цитира отговора на дружеството: „Начислените им брутни трудови възнаграждения са в размер на 269 608, 51 лв., като основни заплати и възнаграждения по Кодекса на труда 258 290, 18 лв. и 11 318, 33 лв. за материално стимулиране. На служителите са изплатени средства по СБКО в размер на 76 554, 82 лв. за закупуване на работно облекло и очила 3 550, 54 лв.\". „Според доклад на Агенция „Държавна финансова инспекция“ за 2014 и 2015 г. в дирекция „Правна“ на дружеството са работили средно месечно по 54 души, като през месец май и юни са работили 67 души, които са получили възнаграждения в размер на 789 хил. лв., близо 800 хил. лв“, отбеляза Мая Манолова. По думите ѝ тези средства се плащат от столичани, защото те са включени в сметките им за парно. Според нея дружеството е сключило 8 договора с адвокатски кантори за 2 млн. 245 хил. лв. за защита по 7 дела. По думите на Манолова тези средства също влизат в цената на парното и се плащат от всички столичани.  \r\nЕлизабет Павлова поясни, че са били сключени договори със 7 адвокатски кантори, които са представлявали „Топлофикация София“ ЕАД в сериозни и тежки дела. Тя уточни, че представителството по отношение на делата, водени срещу битови клиенти, се извършва само от юрист на дружеството. По думите й няма разминаване между данните, предоставени на омбудсмана и това, което е посочено в доклада на АДФИ. „През 2015 година в трудово правоотношение с „Топлофикация София“ са били 19 юрисконсулти. В доклада, който е публично известен, подготвен след проверка от АДФИ, броят на служителите в дирекция „Правна“ е 52. Това са не само юрисконсулти, но и хора, които се занимават с оформянето на документи, деловодители и технически служители“, заяви Елизабет Павлова.  \r\nМеждувременно изпълнителният директор на „Топлофикация София“ Кремен Георгиев посочи, че дружеството вече няма да завежда дела срещу клиентите, които дължат малки суми. „Потребителите, срещу които има заведени дела, са между 12 и 17 хиляди годишно, което е под половин процент от абонатите“, уточни той. Изпълнителният директор поясни, че досега се е започвала съдебна процедура при задължение над 50 лева и непостигане на какъвто и да е консенсус с абоната. „Тази практика няма да продължи, защото за 5 лева, за 50 лева или за 5 хиляди лева, работата, която върши юрисконсултът, е една и съща. На практика си губи смисълът за такива малки суми да се хаби ресурс\", коментира Кремен Георгиев. Приоритетно „Топлофикация\" ще завежда дела за дължими суми над минималната работна заплата, т.е. 560 лв.  \r\nМая Манолова коментира, че последните 3 години „Топлофикация София“ ЕАД отчита финансови загуби, но въпреки това разходите за персонал ще бъдат увеличени с 19%. Тя обясни, че от „Топлофикация София“ ЕАД са й отговорили, че приходите от юристконсултските възнаграждения през 2015 г. са част от всички приходи на дружеството и формират данъчния финансов резултат, който за посочения период е загуба, и съответно не подлежи на облагане с данък печалба. Според Манолова „Топлофикация“ не знае колко точно дела е завела срещу клиенти през 2015 г. не знае колко суми са и присъдени. Тя поставя под въпрос информацията за това, колко пари са постъпили в касата на дружеството, защото има сериозно несъответствие между тези числа. „Топлофикация“ не знае или не иска да отговори, или има друго обяснение за начина, по който се осчетоводяват суми в дружеството и се води отчетност, след като в официални документи се представят различни данни“, посочи омбудсманът. „Във всички случаи изводът е един „Топлофикация София“ печели много добре на гърба на столичани, чрез хонорари на юристи. Тя работи много добре като една правна кантора, която осигурява присъдени - за 2015 г. 6 115 000 лв. за 2016 г. - 10 224 000 лв. за 2017 г. – 11 884 000 лв.“, заяви омбудсманът.  \r\nМая Манолова призова министър Теменужка Петкова да предложи нова формула за изчисление на такса „сградна инсталация“, която да е разбираема и справедлива за гражданите. Тя апелира новото ръководство на „Топлофикация“ да започне процедура за промяна в общите условия на дружеството, така че балансът на интереси на потребители и дружество да бъде възстановен. Манолова ще настоява Агенция „Държавна финансова инспекция“ (АДФИ) да направи пълна проверка за това какви дела е завела „Топлофикация София“ ЕАД срещу столичани през 2015, 2016, 2017 и 2018 г. – заповедни, искови, колко изпълнителни производства, какви суми са присъдени за разноски и какви са постъпили в касата на дружеството за този период.", "date": "2019.03.13", "title": "Сагата между омбудсмана Мая Манолова и „Топлофикация София“ продължава (ОБЗОР)"}
{"url": "http://www.focus-news.net/news/2019/03/13/2633777/afp-amerikanskata-vazdushna-administratsiya-ne-vizhda-prichini-da-spre-poletite-na-boing-737-mah-8.html", "text": "Американският авиационен регулатор заяви във вторник, че няма \"основание\" за спиране на самолетите на Boeing 737 MAX, предава  AFP . \r\n\"Досега нашият преглед не показва проблеми със системното представяне и не дава основание да се разпореди спирането на самолета\", заяви в изявление шефът на Федералната авиационна администрация Даниел Елуел. \r\nВъпреки уверенията на „Боинг“, че самолетът е безопасен и надежден, Европейският съюз, Великобритания и Индия се присъединиха към Китай и други страни, които или спираха  най-продаваните самолети, или  забраняваха летенето му във  въздушното им  пространство, докато чакат разследването за катастрофата. \r\n\"В хода на нашия спешен преглед на данните за катастрофата на полет 302 на „Етиопиан Еърлайнс“, ако бъдат идентифицирани някакви проблеми, засягащи продължаващата летателна годност на въздухоплавателните средства, Федералната въздухоплавателна администрация ще предприеме незабавни и подходящи действия,\" добавят от регулатора.  Юлиян Марков", "date": "2019.03.13", "title": "AFP: Американската въздушна администрация „не вижда причини“ да спре полетите на „Боинг“ 737 МАХ 8"}
{"url": "http://www.focus-news.net/news/2019/03/13/2633834/prokuror-rumyana-arnaudova-nyamame-informatsiya-zashto-shveytsarskite-vlasti-sa-predprieli-zalichavane-na-signala-i-otkaz-ot-ekstradiraneto-na-georgi-semerdzhiev.html", "text": "Нямаме никаква информация, защо швейцарските власти са предприели заличаване на сигнала и отказ, на практика, от екстрадирането на Георги Семерджиев. Това съобщи говорителят на главния прокурор Румяна Арнаудова в предаването „Здравей, България“ по  Нова телевизия . „Те не са и длъжни да ни дават каквато и да е информация“, посочи тя.  \r\n„Българската прокуратура, след като беше уведомена за това, че на 7 март семейство Арабаджиеви се укриват в дома на лицето Семерджиев, започна разследване за лично укривателство, за това, че предоставяйки жилището си, за да се укриват там Арабаджиеви, той е спомогнал на тези лица, които са обвиняеми пред Специализираната прокуратура, да избегнат или да осуетят спрямо тях наказателно производство“, отбеляза говорителят на главния прокурор. \r\nОтносно твърденията, че Георги Семерджиев се е занимавал с пране на пари и други престъпления, Румяна Арнаудова посочи, че прокуратурата започва разследване тогава, когато има надлежен сигнал, а към момента няма такъв. „Ако постъпи сигнал или службите за сигурност уведомят прокуратурата за пране на пари или друго престъпление, тогава, разбира се, ще извършим разследване. За прокуратурата са важни не твърдения, а доказателства. Към този момент не ми е известно прокуратурата да е била сезирана с такива данни“, каза още тя.", "date": "2019.03.13", "title": "Прокурор Румяна Арнаудова: Нямаме информация защо швейцарските власти са предприели заличаване на сигнала и отказ от екстрадирането на Георги Семерджиев"}
{"url": "http://www.focus-news.net/news/2019/03/13/2633794/migratsionnata-obstanovka-v-stranata-e-spokoyna-i-predvidima-obzor.html", "text": "Миграционната обстановка в страната е спокойна и предвидима. Това стана ясно на кръгла маса „Управление на миграционната политика в контекста на изборите за Европейски парламент“. Организатори на кръглата маса бяха Комисията по вътрешна сигурност и обществен ред, Международният център за развитие на миграционни политики, Фондация „Конрад Аденауер“ и Фондация „Ханс Зайдел“.  \r\nКръглата маса бе открита от председателя на Комисията по вътрешна сигурност и обществен ред и председател на ПГ на ГЕРБ Цветан Цветанов. „Благодаря, че присъстват представителите от ДПС и от „Воля“. Не виждам представители от БСП. Ние знаем, че те в момента не посещават българския парламент. Искам да благодаря на всички посланици, които са тук, защото смятам, че с тяхната подкрепа можем да направим тази кръгла маса много по-полезна“, каза Цветанов. Той призова в предизборната кампания и след евровота политиците трябва да са отговорни по темата миграция, а не да гледат бързия политически дивидент. По думите му темата за миграцията дава възможност на националпопулистките течения в Европа да създадат допълнителни проблеми както по време на европейските избори, така също и след приключването им. Цветанов отчете, че при разговорите за ЕК, за Съвет за европейски парламент темата за миграцията ще бъде много актуална. Той изтъкна, че България изпълнява своя ангажимент по охрана на външната граница на ЕС и подчерта, че страната ни е показала това с национално финансиране за изграждане на възпиращото съоръжение и допълни, че България оценява отпуснатата от ЕС целевата помощ в размер на 160 млн. евро. По думите му в рамките на три години страната ни е успяла да усвои тези средства и да надгради капацитета си, като през последните две години има почти нулев миграционен натиск към страната ни.  \r\nЕврокомисарят Мария Габриел също поясни, че несъмнено има по-добро и защитено управление на външните граници. „Няма да повдигам темата колко важен е регламентът от Дъблин - знаем колко месеци продължават дискусиите. Тук искам да отбележа изключително конструктивната роля на българското председателство, да поздравя България, защото по време на тези месеци беше свършена много работа. Много не само дискусии, но и конкретно набелязване на мерки. Това се отчита в ЕК. Това е една база, която виждаме, че след нея малко по-трудно се случват нещата. Това още веднъж показва колко солидна и устойчива е тя“, допълни още Габриел. Еврокомисарят предупреди да не губим поглед от необходимостта за борба с дезинформацията по темата миграция,тъй като тя отслабва демократичния дебат, дестабилизира политическите действия на публичните органи и подковава доверието на гражданите в институциите и медиите.  \r\nСтатистика изнесе заместник-министърът на вътрешните работи Красимир Ципов. Той увери, че в момента миграционната обстановка в страната е спокойна и предвидима и отбеляза, че страната ни е усвоила 80% от отпуснатите 160 млн. евро в края на 2016 г. Той отчете още, че 2851 са задържаните граждани от трети страни на вход-изход и във вътрешността на страната през изминалата година, което е с 5% по-малко в сравнение с 2017 г. Министърът посочи, че през 2017 и 2018 г. за първи път броят на върнатите лица е много по-голям от този на незаконно влезлите на територията на страната. „Само преди седмица ЕК публикува своя последен доклад за напредъка за изпълнението на европейската програма по миграцията. Той също потвърждава тенденцията за значителен спад на миграционния натиск на ЕС с 25% за изминалата година, което е най-ниското ниво за последните пет години. Какво всъщност означава това? Дали ЕС не е толкова привлекателно и притегателно място за търсещите убежище, или всъщност сме положили достатъчно усилия и сме работили последователно да постигнем такива резултати... Едно нещо обаче е факт, миграцията продължава да бъде един нереален феномен със своята динамика и комплексен характер. Крайно време е да престанем да разглеждаме миграцията като криза. Следва да съсредоточим усилията си в намиране на едни дългосрочни устойчиви решения в трите основни направления – вътрешно измерение, външно измерение и силни граници“, каза още Ципов. По думите му по отношение на вътрешното измерение ключова роля има предложеният законодателен пакет за реформата на общата европейска система за убежище.  \r\nОт Международния център за развитие на миграционни политики в лицето на нейния генерален директор д-р Михаил Шпинделегер изтъкнаха, че мигрантската криза не е приключила. „В период на затишие сме, но все още трябва да свършим много, за да се борим общо с незаконната емиграция“, каза д-р Михаил Шпинделегер. Според него всички трябва да си напишат домашното като държави-членки на ЕС. „Да имаме единна европейска система за убежище и ако една държава каже „Не“, това да означава „Не“ за всички държави членки на ЕС. Това е, което трябва да управляваме като система, иначе ще продължава да имаме злоупотреби със системата“, допълни Шпинделегер. Той уточни, че са в преговори с турската страна, за да бъдат те по-удовлетворени. „Обещанията, поети от Турция се изпълняват и страната е голям партньор на ЕС на тази арена на проблемите с бежанците и ние трябва да направим повече, за да ги убедим, за да продължават да спират бежанците от Турция“, заяви още той.  \r\nНа събитието присъстваха и редица посланици. Румънският посланик у нас Йон Гъля заяви, че Румънското председателство подкрепя тясно сътрудничество с трети страни, през които се транзитират мигрантите.  \r\nПосланикът на Турция у нас Хасан Улусой заяви, че страната му и България имат изключително добри отношения и сътрудничество по границата. От Фондация „Конрад Аденауер“ изразиха загрижеността си, че на евроизборите може да получат подкрепа партии със съмнителни отношения към човешките права и върховенството на закона.  \r\nДеница КИТАНОВА", "date": "2019.03.13", "title": "Миграционната обстановка в страната е спокойна и предвидима (ОБЗОР)"}
{"url": "http://www.focus-news.net/news/2019/03/13/2633792/maykal-pompeo-sasht-ne-iskat-tehnite-sayuznitsi-v-evropa-da-zavisyat-ot-ruskiya-gaz.html", "text": "Вашингтон не иска американските съюзници в Европа да зависят от доставките на природен газ от Русия в резултат на изграждането на \"Северен поток - 2\". Това съобщи във вторник държавният секретар на САЩ Майкъл Помпео на конференция в Хюстън, предава  TACC . \r\n\"Не искаме нашите европейски съюзници да се закачат на руски газ заради проекта\" Северен поток - 2 \", каза той.\" Не искаме да зависим повече от доставките на петрол от Венецуела. \" Според него по-специално в това отношение Съединените щати увеличават производството и износа на въглеводороди. \r\nПомпео отбеляза, че САЩ възнамеряват да „помогнат на приятелите си да осигурят диверсификация“ на енергийните доставки. В тази връзка държавният секретар отбеляза ролята на частните компании за увеличаване на износа на втечнен природен газ в Полша. \r\nСпоред държавния секретар Вашингтон разчита Берлин да преразгледа позицията си и да не позволи завършването на газопровода \"Северен поток-2\". Това каза Помпео във вторник пред CNBC. \r\nТой беше попитан как САЩ се отнасят до факта, че проектът „Северен поток 2“ се доближава към своя край. \"Тук всичко е ясно: Германия дава парите си на руснаците в момент, когато другите я защитават\", каза Помпео. \"Призоваваме ги да не завършват газопровода, настояваме да диверсифицират енергийните доставки\", добави държавният секретар.  Юлиян Марков", "date": "2019.03.13", "title": "Майкъл Помпео: САЩ не искат техните съюзници в Европа да зависят от руския газ"}
{"url": "http://www.focus-news.net/news/2019/03/13/2633786/the-guardian-biznes-kragovete-reagiraha-s-uzhas-sreshtu-tsirka-za-brekzit.html", "text": "Бизнес групите реагираха с ужас на второто отхвърляне от страна на парламента на споразумението за Брекзит на Тереза Мей, като заявиха, че са разгневени от липсата на яснота по отношение на търговските споразумения на Обединеното кралство с Европейския съюз след 29 март, пише британският вестник  The Guardian . \r\nПаундът възстанови накратко част от загубите си през деня в минутите след гласуването във вторник, преди да се срине отново, след като валутните пазари се притесняват, че Брекзит без споразумение става все по-вероятен.. \r\nКаролин Феърбърн, лидер на британската бизнес асоциация, заяви, че бизнесът иска всички страни в парламента да подкрепят план за избягване на Брекзит без споразумение. \r\nКато описва последните няколко дни в парламента като “цирк”, тя казва: “Стига толкова! Това трябва да е последният ден на провалената политика. Необходим е нов подход от всички страни. От това  зависят работните  места и поминъкът на хората“. \r\n„Удължаването на член 50, за се изключи напускане без споразумение сега е спешно. То трябва да бъде възможно най-кратко и реалистично и подкрепено от ясен план! \" – продължи тя. \r\nПрез последните месеци бизнес групите активно проведоха кампания срещу напускането на ЕС без сключване на сделка, която според тях ще навреди на износа и потенциално ще предизвика хаос в пристанищата на Великобритания, нарушавайки жизненоважния внос. \r\nАдам Маршал, генерален директор на британските търговски камари, заяви, че бизнесът не е готов да посрещне последствията от „разхвърляно и безпорядъчно напускане “ на ЕС. \r\n\"Държавните агенции не са готови, много фирми не са готови и въпреки миналите две години и половина след референдума, няма ясен план за подкрепа на общностите при такава внезапна промяна\", каза той. \r\n„Парламентът трябва да покаже, че ще се вслуша в тези многократни предупреждения. Дълбоко е очевидно, че нито правителството, нито много фирми са готови за хаос и това не трябва да се допуска на 29 март, независимо как. \" \r\nПоредица от предупреждения  и някои действия от автомобилната индустрия в Обединеното кралство, която е почти изцяло чуждестранна собственост заплашват, че голяма част от индустрията може да се премести в чужбина, след като не се сключи сделка с Брекзит. \r\nВъв вторник „Нисан“ обяви, че ще преустанови производството на луксозна марка „Инфинити“ на фабриката си в Съндърланд до юли, поставяйки в риск 250 работни места. „Хонда“ планира да затвори фабриката си в Суиндън, поставяйки 3,500 работни места в единствения си европейски производствен обект в риск и подобен брой във веригата за доставки. \r\nДруги автопроизводители, включително „БМВ“ и „Тойота“, сигнализираха, че може да се наложи да прехвърлят продукцията си от Великобритания, ако парламентът избере Брекзит без споразумение.  Юлиян Марков", "date": "2019.03.13", "title": "The Guardian: Бизнес кръговете реагираха с ужас срещу „цирка“ за Брекзит"}
{"url": "http://www.focus-news.net/news/2019/03/13/2633795/rik-peri-sasht-mogat-da-udovletvoryat-potrebnostite-na-mnogo-ot-sayuznitsite-si-ot-energonositeli.html", "text": "Вашингтон смята, че доставките от САЩ ще отговорят на енергийните нужди на много американски съюзници в Европа. Това съобщи във вторник пред CNBC американският министър на енергетиката Рик Пери на конференция в Хюстън, предава  TACC . \r\nМинистърът направи изявление, че \"енергийните доставки от САЩ се извършват без никакви специални задължения\". \"Ясно е, че доставката на руски газ предполага специални задължения\", добави той. \"Ние вярваме, че нашите приятели в Европа - в Централна и Западна - трябва да знаят, че могат да получат втечнен природен газ (LNG) от Съединените щати, Катар, Австралия, отвсякъде\", каза Пери. \r\n\"Американският LNG може наистина да освободи Европа от руската намеса\", каза министърът. По въпроса дали Съединените щати имат достатъчен капацитет за износ, Пери отговори: \"Очевидно е, да.\" В същото време той добави: \"Разбира се, трябва да извършим определена работа по инфраструктурата в Съединените щати\". \"САЩ могат да посрещнат енергийните нужди на много от нашите съюзници\", каза министърът. \r\nПери също се изказа против завършването  на проекта „Северен поток 2“.  Юлиян Марков", "date": "2019.03.13", "title": "Рик Пери: САЩ могат да удовлетворят потребностите на много от съюзниците си от енергоносители"}
{"url": "http://www.focus-news.net/news/2019/03/13/2633787/the-independent-parlamentat-se-provali-dayte-dumata-na-horata.html", "text": "„Парламентът се провали, дайте думата на хората!“ – пише британският вестник  The Independent  в редакционна статия. \r\nВъпросът се оказа толкова разделящ обществото, толкова труден и скъп, че предизвика засечка в обикновено гладката машина на британския политически живот. Раздели партиите; превърна приятели във врагове; подкопава бизнеса и изяжда работни места; направи работещите европейци във Великобритания да се чувстват нежелани. Конституционният статут на Северна Ирландия, Шотландия и Гибралтар е застрашен. Всичко това не носи никому полза. \r\nЦената на Брекзит не си струва, поне при условията, договорени между министър-председателя и Европейския съюз. Оттук идват и пораженията. \r\nНо това е преценка,  сега, когато знаем реалностите, които стоят зад лозунгите, правото да решат се пада на британците. С други думи, дори ако парламентът беше одобрил сделката с гръмко мнозинство, тя все пак трябваше да бъде поставена на народа. Ако не, тогава мнозина биха почувствали, че никога не са имали възможност да дадат своето съгласие за това важно, историческо решение. \r\nСега обаче има една не толкова извисена, макар и напълно валидна причина за провеждането на референдум за окончателното споразумение: парламентът е в застой. Тъй като не може да вземе решение, въпросът трябва да бъде върнат при хората при по-нататъшно гласуване. \r\nОбщите избори няма да разрешат този въпрос, защото вероятността е да видим друг висящ парламент и аргументите ще останат такива, каквито са. Същото се отнася и за новия премиер на консерваторите - той или тя ще се сблъскат с точно същите реалности като Тереза Мей, макар че може би ще се радват на незначително предимство в компетентността или късмета. \r\nНа практика няма алтернатива, освен ново гласуване. Наистина, Тереза Мей лесно би могла да обяви, че след като е постигнала недостатъчен напредък в парламента, сега ще отнесе случая пред народа и ще му даде да избере между споразумението, оставането и напускането без споразумение. Тя дори може да спечели популярност, която досега не и достига. Това би било напълно уважаван начин на действие. Във всеки случай това е единственият, който е останал. \r\nОт месеци стана ясно, че депутатите знаят какво не искат; но те се оказаха неспособни да вземат решение за това, което искат. Отчасти това е провал от страна на министър-председателя, чийто упорит отказ да се споразумее с опозицията, за да оформи някакъв вид междупартиен консенсус, стои зад последните й унижения. \r\nТя е в политиката дълго време, включително като депутат. Тя добре познава естеството на евроскептиците на пейките и в местните асоциации. Като водач на Торите, тя е необичайна в действителност да харесва своите активисти и да произлиза от редиците им, като за известно време е служила в местната власт. Но упоритостта на Европейската изследователска група е неестествена, съчетана само с тази на Демократичните юнионисти и техните „кърваво-червени“ линии. Така се оказа. Мей трябваше да знае по-добре. \r\nСега също изглежда сигурно, че Брекзит без споразумение  ще бъде свален от масата и че Обединеното кралство ще трябва да поиска от ЕС за забавяне на процеса по член 50.  \r\nВъпросът, който ЕС ще има право да зададе е: за какво е забавянето? Ако просто трябва да прекараме още няколко месеца в същия дебат, това би било безполезно - както повечето са съгласни. Ако британците искат да вдишат дъх и да съберат мислите си, тогава това ще направи нещо добро. \r\nВ действителност по-дълъг период от време би бил необходим за провеждането референдум, или за преформулиране на Брекзит, с оглед на това, че накрая британците биха могли да представят ново споразумение. Ако това означава да остане в ЕС за още 21 месеца, както предполагат някои източници от Брюксел, това ще бъде добре изразходвано време. Понастоящем е много по-добро от хаоса, който предстои. \r\nНай-накрая може дори да се намери отговор на главоблъсканицата на ирландския предпазен механизъм и действително да се подготви актуален договор за търговия и сигурност между Великобритания и ЕС. Ако отнеме време, нека отнеме време. Несигурността е много по-добра от „твърдия“ Брекзит. Времето дойде: нека хората да изберат съдбата си.  Юлиян Марков", "date": "2019.03.13", "title": "The Independent: Парламентът се провали, дайте думата на хората!"}
{"url": "http://www.focus-news.net/news/2019/03/13/2633797/pregled-na-osnovnite-temi-v-britanskiya-pechat-agentsiya-fokus.html", "text": "Отхвърлянето за втори път на предложеното от премиера Тереза Мей споразумение за Брекзит с ЕС е централна тема на британския печат. \r\n*** Тереза Мей претърпя поражение за втори път, пише британското авторитетно издание  The Times .  \r\nКамарата на общините гласува с 391 срещу 242 против споразумението, въпреки уверенията на премиера, че преразгледаният вариянт ще гарантира, че Обединеното кралство не е в капан с предпазния механизъм. \r\nСлед гласуването Тереза Мей обяви, че утре депутатите ще получат възможност за гласуване за напускане на ЕС без споразумение, като те ще трябва да постъпят според собствената си преценка. \r\nАко това бъде отхвърлено, ще бъде поискано да гласуват в четвъртък дали искат да поискат удължаване на действието на  член 50. \r\nВ изявление пред депутатите след гласуването, Тереза Мей каза, че „дълбоко съжалява” за резултата и че това означава, че сега парламентът е изправен пред серия от „незавидни избори“ в следващите дни. \r\n„Гласуването за удължаване (на чл. 50) не решава проблемите, пред които сме изправени,” каза тя. „ЕС ще иска да знае как смятаме да използваме такова удължаване. Парламентът ще трябва да отговори на този въпрос. Желае ли да отмени член 50? Иска ли да проведе втори референдум? Или пък иска да напусне със различно споразумение?“ – заяви Мей. \r\n\"Това са незавидни избори, но благодарение на решението, което парламентът е взел тази вечер, те трябва да бъдат направени.\" \r\nСлед гласуването главният преговарящ на ЕС за Брекзит, Мишел Барние, отхвърли всякакъв допълнителен компромис и предупреди, че блокът ще трябва да ускори подготовката за Брекзит без споразумение. \r\n„ЕС направи всичко, което е по силите му, за да улесни постигането на споразумение за оттегляне“, каза той. „Безизходицата може да бъде решена само във Великобритания. Нашите приготовления за Брекзит без споразумение са по-важни от всякога, \" казва Барние. \r\nМащабът на поражението беше удар по Даунинг стрийт. Докато около 40 депутати, които гласуваха против споразумението през януари, преминаха на другата страна, това не беше достатъчно, за да намали значително мнозинството срещу сделката. \r\nПоражението дойде след като Джефри Кокс, главният прокурор, зашемети тази сутрин Даунинг Стрийт, като представи правни съвети, според които промените в споразумението за Брекзит са оставили юридическия риск Великобритания да остане в предпазния механизъм „безкрайно“. \r\nКокс каза на депутатите, че промените „намаляват риска“, че Обединеното кралство може да бъде задържано за неопределено време в защитната система, но не го е премахнало напълно. \r\nВчера в Страсбург премиерът каза, че е постигнала съгласие за „съвместен инструмент със съпоставимо правно значение на споразумението за оттегляне, (което) ще гарантира, че ЕС не може да действа с намерението за неограничено прилагане на защитния механизъм“. \r\nИнтервенцията на главния прокурор и юридически съветник по споразумението Джефри Кокс предизвика вълна от атаки срещу преразгледаното споразумение на премиера. \r\nДумите на Кокс накараха „брекзитърите“ и депутатите от Демократичната юнионистка партия да гласуват против. До намесата на Кокс Даунинг Стрийт бе подкрепян от някои от „брекзитърите“. \r\nДейвид Дейвис, бившият министър за Брекзит, който подаде оставка през юли миналата година обеща да подкрепи сделката, ако главният прокурор потвърди, че има „юридическата сила“, за да предотврати неопределеността на предпазния механизъм. Той заяви преди думите на Кокс: „Споразумението в никакъв случай не е това, което бих искал, но то ще осигури Брекзит. \r\n*** Бизнес групите реагираха с ужас на второто отхвърляне от страна на парламента на споразумението за Брекзит на Тереза Мей, като заявиха, че са разгневени от липсата на яснота по отношение на търговските споразумения на Обединеното кралство с Европейския съюз след 29 март, пише британският вестник  The Guardian . \r\nПаундът възстанови накратко част от загубите си през деня в минутите след гласуването във вторник, преди да се срине отново, след като валутните пазари се притесняват, че Брекзит без споразумение става все по-вероятен.. \r\nКаролин Феърбърн, лидер на британската бизнес асоциация, заяви, че бизнесът иска всички страни в парламента да подкрепят план за избягване на Брекзит без споразумение. \r\nКато описва последните няколко дни в парламента като “цирк”, тя казва: “Стига толкова! Това трябва да е последният ден на провалената политика. Необходим е нов подход от всички страни. От това  зависят работните  места и поминъкът на хората“. \r\n„Удължаването на член 50, за се изключи напускане без споразумение сега е спешно. То трябва да бъде възможно най-кратко и реалистично и подкрепено от ясен план! \" – продължи тя. \r\nПрез последните месеци бизнес групите активно проведоха кампания срещу напускането на ЕС без сключване на сделка, която според тях ще навреди на износа и потенциално ще предизвика хаос в пристанищата на Великобритания, нарушавайки жизненоважния внос. \r\nАдам Маршал, генерален директор на британските търговски камари, заяви, че бизнесът не е готов да посрещне последствията от „разхвърляно и безпорядъчно напускане “ на ЕС. \r\n\"Държавните агенции не са готови, много фирми не са готови и въпреки миналите две години и половина след референдума, няма ясен план за подкрепа на общностите при такава внезапна промяна\", каза той. \r\n„Парламентът трябва да покаже, че ще се вслуша в тези многократни предупреждения. Дълбоко е очевидно, че нито правителството, нито много фирми са готови за хаос и това не трябва да се допуска на 29 март, независимо как. \" \r\nПоредица от предупреждения  и някои действия от автомобилната индустрия в Обединеното кралство, която е почти изцяло чуждестранна собственост заплашват, че голяма част от индустрията може да се премести в чужбина, след като не се сключи сделка с Брекзит. \r\nВъв вторник „Нисан“ обяви, че ще преустанови производството на луксозна марка „Инфинити“ на фабриката си в Съндърланд до юли, поставяйки в риск 250 работни места. „Хонда“ планира да затвори фабриката си в Суиндън, поставяйки 3,500 работни места в единствения си европейски производствен обект в риск и подобен брой във веригата за доставки. \r\nДруги автопроизводители, включително „БМВ“ и „Тойота“, сигнализираха, че може да се наложи да прехвърлят продукцията си от Великобритания, ако парламентът избере Брекзит без споразумение. \r\n*** „Парламентът се провали, дайте думата на хората!“ – пише британският вестник  The Independent  в редакционна статия. \r\nВъпросът се оказа толкова разделящ обществото, толкова труден и скъп, че предизвика засечка в обикновено гладката машина на британския политически живот. Раздели партиите; превърна приятели във врагове; подкопава бизнеса и изяжда работни места; направи работещите европейци във Великобритания да се чувстват нежелани. Конституционният статут на Северна Ирландия, Шотландия и Гибралтар е застрашен. Всичко това не носи никому полза. \r\nЦената на Брекзит не си струва, поне при условията, договорени между министър-председателя и Европейския съюз. Оттук идват и пораженията. \r\nНо това е преценка,  сега, когато знаем реалностите, които стоят зад лозунгите, правото да решат се пада на британците. С други думи, дори ако парламентът беше одобрил сделката с гръмко мнозинство, тя все пак трябваше да бъде поставена на народа. Ако не, тогава мнозина биха почувствали, че никога не са имали възможност да дадат своето съгласие за това важно, историческо решение. \r\nСега обаче има една не толкова извисена, макар и напълно валидна причина за провеждането на референдум за окончателното споразумение: парламентът е в застой. Тъй като не може да вземе решение, въпросът трябва да бъде върнат при хората при по-нататъшно гласуване. \r\nОбщите избори няма да разрешат този въпрос, защото вероятността е да видим друг висящ парламент и аргументите ще останат такива, каквито са. Същото се отнася и за новия премиер на консерваторите - той или тя ще се сблъскат с точно същите реалности като Тереза Мей, макар че може би ще се радват на незначително предимство в компетентността или късмета. \r\nНа практика няма алтернатива, освен ново гласуване. Наистина, Тереза Мей лесно би могла да обяви, че след като е постигнала недостатъчен напредък в парламента, сега ще отнесе случая пред народа и ще му даде да избере между споразумението, оставането и напускането без споразумение. Тя дори може да спечели популярност, която досега не и достига. Това би било напълно уважаван начин на действие. Във всеки случай това е единственият, който е останал. \r\nОт месеци стана ясно, че депутатите знаят какво не искат; но те се оказаха неспособни да вземат решение за това, което искат. Отчасти това е провал от страна на министър-председателя, чийто упорит отказ да се споразумее с опозицията, за да оформи някакъв вид междупартиен консенсус, стои зад последните й унижения. \r\nТя е в политиката дълго време, включително като депутат. Тя добре познава естеството на евроскептиците на пейките и в местните асоциации. Като водач на Торите, тя е необичайна в действителност да харесва своите активисти и да произлиза от редиците им, като за известно време е служила в местната власт. Но упоритостта на Европейската изследователска група е неестествена, съчетана само с тази на Демократичните юнионисти и техните „кърваво-червени“ линии. Така се оказа. Мей трябваше да знае по-добре. \r\nСега също изглежда сигурно, че Брекзит без споразумение  ще бъде свален от масата и че Обединеното кралство ще трябва да поиска от ЕС за забавяне на процеса по член 50.  \r\nВъпросът, който ЕС ще има право да зададе е: за какво е забавянето? Ако просто трябва да прекараме още няколко месеца в същия дебат, това би било безполезно - както повечето са съгласни. Ако британците искат да вдишат дъх и да съберат мислите си, тогава това ще направи нещо добро. \r\nВ действителност по-дълъг период от време би бил необходим за провеждането референдум, или за преформулиране на Брекзит, с оглед на това, че накрая британците биха могли да представят ново споразумение. Ако това означава да остане в ЕС за още 21 месеца, както предполагат някои източници от Брюксел, това ще бъде добре изразходвано време. Понастоящем е много по-добро от хаоса, който предстои. \r\nНай-накрая може дори да се намери отговор на главоблъсканицата на ирландския предпазен механизъм и действително да се подготви актуален договор за търговия и сигурност между Великобритания и ЕС. Ако отнеме време, нека отнеме време. Несигурността е много по-добра от „твърдия“ Брекзит. Времето дойде: нека хората да изберат съдбата си. \r\n*** С нов разрушителен удар по плановете на министър-председателя, депутатите гласуваха с огромна разлика от 149 гласа, за да отхвърлят обновеното споразумение за оттегляне, което тя постигна с Жан-Клод Юнкер по-малко от 24 часа преди това, пише британският консервативен вестник  Daily Express . \r\nДепутатите, привърженици на оставането сега ще се опитат да поемат контрола над следващите стъпки за Брекзит  в сряда, когато парламентът ще гласува  за блокиране на оттеглянето без сделка. Тереза Мей винаги е настоявала, че  напускане без  споразумение на място е по-добър вариант от напускане със лошо споразумение. \r\nТова ще доведе до второ гласуване в четвъртък с искане към Брюксел да се споразумеят за удължаване на процеса по член 50, който трябва да сложи край на членството на Великобритания в ЕС на 29 март. \r\nПоследното отхвърляне на споразумението означава, че датата за Брекзит - 29 март, е почти сигурно, че ще бъде отложена, което поражда съмнения дали страната някога ще се освободи от Брюксел. \r\nПремиерът призна, че гласуването оставя депутатите да се изправят пред „незавидни избори“. Тя призна, че възможността депутатите, подкрепящи оставането, да задействат втори референдум в опит да преобърнат националното решение от 2016 г. да напусне Европейския блок, нараства. \r\nОчаква се депутатите, които ефективно контролират процеса на Брекзит, да гласуват, за да се изключи напускане без споразумение преди по-нататъшно гласуване за продължаване на процеса на заминаване по член 50 на ЕС. \r\n\"Нека бъда ясна - гласуването срещу напускането без споразумение и за удължаване не решава проблемите, пред които сме изправени\", каза тя. \r\n„ЕС ще иска да знае за какво ще използваме такова удължаване,“ обясни Мей. \r\n„Този парламент ще трябва да отговори на този въпрос. Желае ли да отмени член 50? Иска ли да проведе втори референдум? Или пък иска да напуснем ЕС с друго споразумение? Това са незавидни избори, но благодарение на решението, което парламентът взе тази вечер, вие трябва да се изправите пред тях, \" заяви Мей след гласуването. \r\nПризнавайки, че „дълбоко” съжалява за решението на парламента, министър-председателят отказа да оттегли споразумението, което вече беше два пъти отхвърлено с огромни гласове. \r\n„Изразявам дълбоко съжаление относно решението, което тази зала е взела тази вечер. Продължавам да вярвам, че най-добрият резултат би бил Обединеното кралство да напусне ЕС по един систематичен начин със споразумение и че споразумението, което сме договорили, е най-доброто и наистина единственото налично споразумение“, каза тя, като намекна, че правителството може да върне сделката пред депутатите за трети опит. \r\n„Аз съм привърженик на постигането на резултата от референдума. Но също толкова страстно вярвам, че най-добрият начин да направим това е да напуснем с правилно споразумение и все още вярвам, че има мнозинство в Парламента за този курс на действие. \" \r\nСедемдесет и пет консерватори, сред които водещите „брекзитъри“  Борис Джонсън и Джейкъб Рийс-Мог, се разбунтуваха да гласуват против споразумението на  Мей. Мнозина взеха решение, когато главният прокурор Джефри Кокс публикува съвета си към правителството, потвърждавайки, че нови правни гаранции, постигнати от министър-председателя тази седмица, не изключват опасността Великобритания да бъде хванат в капана на митническия съюз на ЕС в резултат на предпазния механизъм. \r\nДо 40 консерватори, които предишния път гласуваха \"против\", включително бившия министър за Брекзит, Дейвид Дейвис, преминаха в подкрепа на сделката след опасения, че отхвърлянето може да постави Брекзит в опасност. \r\nВъпреки че разликата при поражението беше значително по-малък от предишното гласуване през януари, все още е твърде голяма, за да се даде на министрите много надежда за спечелване на трети опит, пише вестникът.", "date": "2019.03.13", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/03/13/2633798/pregled-na-mezhdunarodnite-novini-do-6-chasa-agentsiya-fokus.html", "text": "ЕС затвори въздушното си пространство за самолетите „Боинг“ 737 MAX във вторник, като се присъедини към действията на други държави по света след втора смъртоносна авария само за пет месеца, предава  AFP . \r\nПо-късно във вторник Индия се присъедини към списъка на страните, които затвориха въздушното си пространство за този модел самолет, един ден след като заяви, че е наложила допълнителни временни изисквания за безопасност на наземните инженери и екипажите на самолета. \r\n„Търкиш Еърлайнс“, един от най-големите превозвачи в света, заяви, че от сряда е спряла 12-те си самолета от този модел, докато не бъде изяснена \"несигурността\". \r\nНискотарифната авиокомпания „Норведжиън Еър Шатъл“, южнокорейската авиокомпания „Ийстар Джет“ и южноафриканската „Комеър“ също заявиха, че ще спрат полетите. \r\nВ социалната мрежа „Туитър“ американският президент Доналд Тръмп оцени  ситуацията, пишейки: \"Самолетите стават прекалено сложни, за да се управляват\". \r\n\"Пилотът вече не е необходим, а по-скоро компютърни учени от Масачузетския университет\", пише той, позовавайки се на престижния университет в Масачузетс. \r\nЗасега американските превозвачи запазиха  доверието си  в „Боинг“, който от своя страна заяви, че самолетите са безопасни за полет.\t \r\nФедералният авиационен орган на САЩ, FAA, не е спрял полетите с модела, но е наредил на производителя да направи промени в проекта. \r\nТози ход не беше достатъчен, за да успокои британския орган за гражданска авиация, който заяви, че забранява този модел самолети във въздушното пространство на Обединеното кралство \"като предпазна мярка\". \r\nМеждународното летище в Сингапур, както и Австралия, Малайзия и Оман бяха сред останалите страни, които забраниха полети на тези самолети във въздушното си пространство. \r\nКитай, изключително важен пазар за „Боинг“, вече е наредил на местните авиокомпании да прекратят използването  на самолета в понеделник. Същото направи и Индонезия. \r\nАржентина, Бразилия и Мексико също забраниха използването на самолета \r\n„Боинг“ описва серията MAX като най-бързо продаващото се семейство самолети, с повече от 5 000 поръчки, направени до момента от около 100 клиента. \r\nНо от 70-те години, когато новият тогава модел DC-10 претърпява последователни фатални инциденти - нов модел участва в два смъртоносни инцидента за толкова кратък период от време. \r\n„Мисля, че въздействието върху индустрията ще е значително,” каза Джери Соеятман, аналитик от авиацията в Джакарта. \r\n\"Имаме нов тип въздухоплавателни средства - този тип въздухоплавателни средства са в експлоатация само две години - и ... имаме две инциденти с привидна прилика,\" заяви специалистът. \r\n*** Британските депутати с преобладаващо мнозинство отхвърлиха споразумението за Брекзит  на премиера Тереза Мей за втори път във вторник, поставяйки Великобритания в неизвестност само 17 дни преди да напусне Европейския съюз, предава  AFP . \r\nКамарата на общините гласува с 391 срещу 242, за да отхвърли споразумението за развод, дори и след като Мей осигури допълнителни гаранции от Брюксел за най-противоречивите й елементи. \r\nТози ход рискува да предизвика  икономическия хаос, тъй като Великобритания трябва да прекъсне връзките си с най-големия си търговски партньор след 46 години на 29 март, независимо от това. \r\nОбръщайки се към депутатите, Мей ги призова да избягнат \"икономическия шок\" от напускане без споразумение. \r\nНо също така предупреди евроскептиците, много от които агитират за напускане на  ЕС през цялата си кариера, че ако споразумението й се провали, може да стане същото и с Брекзит. \r\nПремиерът е обещала да позволи на депутатите да гласуват за опцията \"без споразумение\" в сряда и ако това бъде отхвърлено, в четвъртък да реши дали да поиска от ЕС да отложи Брекзит. \r\n*** Хиляди венецуелци излязоха на нови протести във вторник, призовани от лидера на опозицията Хуан Гуайдо на петия ден от спирането на тока, докато правителството се готви да му повдигне обвинения за саботаж, предава  AFP . \r\nГуайдо - признат за временен президент от повече от 50 страни - планира да се обърне към протестиращите  по-късно във вторник, часове, след като САЩ заявиха, че ще изтеглят всички останали дипломатически служители от Венецуела. \r\nМеждувременно главният прокурор на Венецуела, Тарек Уилям Сааб, заяви пред репортери, че ще започне разследване срещу Хуан Гуайдо  за „предполагаемото му участие в саботажа на венецуелската електроенергийна система“. \r\nТова е първият ход на правителството срещу подкрепяния от САЩ Гуайдо след завръщането му във Венецуела миналата седмица, след като посети няколко страни от Южна Америка, пише агенцията \r\n*** Съединените щати и талибаните са разработили проект на споразумение за изтеглянето на американските войски от Афганистан и борбата срещу тероризма. Това обяви в социалната мрежа „Туитър“ във вторник специалният представител на САЩ за Афганистан Залмай Халилзад, цитиран от  TACC .  \r\n\"Току-що приключих маратонския кръг от преговори с (представители на талибанско движение) в Доха. Условията за мир се подобриха. Ясно е, че всички страни искат да сложат край на войната. \"- пише дипломатът. \r\n„Мирът (в Афганистан) изисква споразумение по четири въпроса: гаранции за борба с тероризма (от страна на талибаните), изтегляне на войските  (на Съединените щати и техните съюзници), диалог в Афганистан и цялостно прекратяване на огъня. Засега сме се споразумели по първите две“, пише Халилзад. \r\nСпоред него, \"когато бъде завършена разработката на проекта на графика за изтегляне, както и ефективните мерки за борба с тероризма, талибаните и другите афганистанци, включително правителството, ще започнат между-афганистански преговори за политическо уреждане и цялостно прекратяване на огъня.\" \"Следващите ми стъпки са (междуведомствените) дискусии във Вашингтон и консултации с други партньори. Ще се срещнем отново скоро (с талибаните), но няма да има  окончателно споразумение, докато не бъде договорено всичко\", заключи Халилзад. \r\nПрез последните четири години силите на талибаните значително разшириха контролната си зона в Афганистан, която сега обхваща около 60% от територията на страната. \r\n*** Австралийският кардинал Джордж Пел е осъден на шест години затвор за сексуални посегателства срещу малолетни от съда в Мелбърн, с минимален срок на излежаване  от три години и осем месеца. \r\nСъдията Питър Кид заяви, че е претеглил \"ужасяващото престъпление\" на Пел, както и напредналата му възраст - 77 - и че подсъдимият е водил \"иначе непорочен живот\" в определянето на присъдата. \r\nПел можеше да бъде осъден на до 50 години затвор по пет обвинения в злоупотреба с две момчета в края на 90-те години. \r\n*** Около три хиляди бойци  на \"Ислямска държава\" се предадоха от последната крепост  на групировката в Сирия, съобщиха вчера представители на кюрдските сили, след като въздушните нападения и обстрела бяха възобновени след кратко затишие, предава  AFP . \r\nПразен  палатков лагер в източната част на сирийското село Багуж е всичко, което е останало от „халифата“ на някогашната могъща групировка, обявен през 2014 г. в големи части на Сирия и съседен Ирак. \r\nПодкрепяните от САЩ сирийски демократични сили (СДС) се опитваха да победят бойците на „Ислямска държава“ в продължение на седмици, но масовото бягство на мъже, жени и деца от крайречното село забавяше напредъка им. \r\nПодкрепена от ръководената от САЩ коалиция, СДС поднови нападението си в неделя, след като предупреди, времето на бойците е изтекло. \r\nСлед интензивни бомбардировки и наземен огън хиляди бойци се предадоха  във вторник на доминираните от кюрди СДС, предава агенцията.  \r\n*** Вашингтон не иска американските съюзници в Европа да зависят от доставките на природен газ от Русия в резултат на изграждането на \"Северен поток - 2\". Това съобщи във вторник държавният секретар на САЩ Майкъл Помпео на конференция в Хюстън, предава  TACC . \r\n\"Не искаме нашите европейски съюзници да се закачат на руски газ заради проекта\" Северен поток - 2 \", каза той.\" Не искаме да зависим повече от доставките на петрол от Венецуела. \" Според него по-специално в това отношение Съединените щати увеличават производството и износа на въглеводороди. \r\nПомпео отбеляза, че САЩ възнамеряват да „помогнат на приятелите си да осигурят диверсификация“ на енергийните доставки. В тази връзка държавният секретар отбеляза ролята на частните компании за увеличаване на износа на втечнен природен газ в Полша. \r\nСпоред държавния секретар Вашингтон разчита Берлин да преразгледа позицията си и да не позволи завършването на газопровода \"Северен поток-2\". Това каза Помпео във вторник пред CNBC. \r\nТой беше попитан как САЩ се отнасят до факта, че проектът „Северен поток 2“ се доближава към своя край. \"Тук всичко е ясно: Германия дава парите си на руснаците в момент, когато другите я защитават\", каза Помпео. \"Призоваваме ги да не завършват газопровода, настояваме да диверсифицират енергийните доставки\", добави държавният секретар. \r\n***  Администрацията на американския президент Доналд Тръмп все още обмисля възможността да използва всякакви средства срещу венецуелския президент Николас Мадуро и хората, които са му лоялни. Това съобщи във вторник пред CNBC държавният секретар на САЩ Майкъл Помпео на конференция в Хюстън, предава  TACC . \r\n\"Както заяви президентът на Съединените щати, обмислят се всички възможности за предоставяне на венецуелския народ на демокрацията, която заслужават. И тогава ние ще изградим нова икономика, при която те ще могат отново да намерят богатството под краката си\", твърди Помпео.  \r\n\"Сега 50 страни са признали управлението на Мадуро за незаконно. Време е той да се оттегли\", каза държавният секретар.  \r\n*** Вашингтон смята, че доставките от САЩ ще отговорят на енергийните нужди на много американски съюзници в Европа. Това съобщи във вторник пред CNBC американският министър на енергетиката Рик Пери на конференция в Хюстън, предава  TACC . \r\nМинистърът направи изявление, че \"енергийните доставки от САЩ се извършват без никакви специални задължения\". \"Ясно е, че доставката на руски газ предполага специални задължения\", добави той. \"Ние вярваме, че нашите приятели в Европа - в Централна и Западна - трябва да знаят, че могат да получат втечнен природен газ (LNG) от Съединените щати, Катар, Австралия, отвсякъде\", каза Пери. \r\n\"Американският LNG може наистина да освободи Европа от руската намеса\", каза министърът. По въпроса дали Съединените щати имат достатъчен капацитет за износ, Пери отговори: \"Очевидно е, да.\" В същото време той добави: \"Разбира се, трябва да извършим определена работа по инфраструктурата в Съединените щати\". \"САЩ могат да посрещнат енергийните нужди на много от нашите съюзници\", каза министърът. \r\nПери също се изказа против завършването  на проекта „Северен поток 2“.", "date": "2019.03.13", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/03/13/2633796/sport-rodzhar-federer-pobedi-stan-vavrinka-s-20-seta-na-turnira-v-indian-uels.html", "text": "Тенис:  Роджър Федерер победи Стан Вавринка с 2:0 сета (6:3, 6:4)на турнира в Индиън Уелс за един час.  В следващия кръг швейцарецът ще играе с британеца Кайл Едмънд, който отстрани молдовеца Раду Албот 2:0 сета.", "date": "2019.03.13", "title": "Спорт: Роджър Федерер победи Стан Вавринка с 2:0 сета на турнира в Индиън Уелс"}
{"url": "http://www.focus-news.net/news/2019/03/13/2633800/nova-makedoniya-makedoniya-ima-zakasali-avtomobili-po-patya-debar-mavrovo.html", "text": "Има закъсали автомобили по пътя Дебър – Маврово, пише македонският вестник  “Нова Македония“ . Снежна покривка има и на прохода Стража към Охрид. Снежнта покривка е  с дебелина около 10 сантиметра.  Юлиян Марков", "date": "2019.03.13", "title": "„Нова Македония“ (Македония): Има закъсали автомобили по пътя Дебър – Маврово"}
{"url": "http://www.focus-news.net/news/2019/03/13/2633801/zimata-se-zavarna-sas-snyag-dazhd-i-silen-vyatar-obzor.html", "text": "Зимата се завърна със сняг, дъжд и силен вятър. В повечето области в Северна България вали дъжд и сняг, в Югоизточна България и по река Дунав - дъжд, в Родопите - сняг. Времето: \r\nРязкото захлаждане дойде с голям спад на температурите, като максималните са в диапазона 3 – 8 градуса. Облачността над цялата страна е значителна. Жълт код за обилни валежи и силен вятър беше обявен за 21 области в страната на 12 март. В областите Монтана, Враца, Плевен, Ловеч, Габрово, Велико Търново, Русе, Търговище, Разград, Силистра и Шумен е в сила предупреждение за обилни валежи от дъжд, а в планинските райони - от сняг. В областите Добрич, Варна, Бургас, Сливен, Ямбол, Хасково, Кърджали, Смолян, Благоевград и Кюстендил е обявен жълт код за силен вятър. По цялото Черноморие е обявен жълт код за силен вятър. \r\nНай-интензивни бяха валежите до обяд, като в следобедните часове постепенно започнаха да отслабват. Към 14.00 ч. най-голямо количество валежи от дъжд е измерено в Ахтопол – 7 л/кв., следван от Ловеч, Добрич и Плевен, където са отчетени по 6 л/кв. м., а в София – 2 л/кв. м. Най-голяма е снежната покривка в Ловеч – 3 см. По цялото Черноморие поривите на вятъра достигнаха до 20-22 м/сек. Пътна обстановка: \r\nОт Агенция „Пътна инфраструктура“ съобщиха, че 195 машини са почиствали републиканските пътища през изминалата нощ в районите със снеговалеж. Няма въведени ограничения по пътната мрежа. Най-обилни валежи от сняг са отчетени на проходите Петрохан и Троянски, където покривката е около 10 см. Проходите обаче са проходими при зимни условия. \r\nВ столицата преваляванията от сняг започнаха още през нощта. От Столична община посочиха, че 117 снегорина са били в готовност за почистване на улиците на София. През нощта са извършвани обработки със смеси против заледяване на улиците, по които се движи градският транспорт в район „Кремиковци“ и по общински пътища в район „Панчарево“. Опесъчени са били и пътищата в природен парк „Витоша“. Прогноза: \r\nСиноптикът Анастасия Стойчева от Националния институт по метеорология и хидрология съобщи за Агенция „Фокус“, че динамичното лошо време у нас бързо ще отмине, като през нощта валежите навсякъде ще спрат. В сряда облачността ще се разкъса и временно ще намалее до слънчево. Вятърът ще отслабне, без да стихва. Ще има отрицателни температури сутринта, като те ще са около минус 4 градуса. В четвъртък и петък се очаква ново смущение да премине през страната, но то няма да бъде със съществено понижение на температурите. В повечето райони ще превали слаб дъжд. В края на седмицата ще започне затопляне, като температурите много бързо ще се повишат - дневните ще надхвърлят 15-20 градуса. Времето до края на месец март остава динамично. \r\nЦветилена СИМЕОНОВА", "date": "2019.03.13", "title": "Зимата се завърна със сняг, дъжд и силен вятър (ОБЗОР)"}
{"url": "http://www.focus-news.net/news/2019/03/13/2633803/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kulata.html", "text": "Интензивен е трафикът за товарни автомобили на изход на ГКПП „Кулата“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-турската, българо-румънската, българо-сръбската и на границата със Северна Македония трафикът е нормален на всички гранични контролно-пропускателни пунктове.", "date": "2019.03.13", "title": "ГД „Гранична полиция“: Интензивен е трафикът за товарни автомобили на изход на ГКПП „Кулата“"}
{"url": "http://www.focus-news.net/news/2019/03/13/2633805/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от минус 8° до 7°. Времето над страната е предимно облачно. Слаб до умерен вятър духа в областите Търговище, Перник, Шумен, Кюстендил, Добрич и Варна. Слаб сняг вали в района на Стара Загора, проход „Шипка“. Слаб дъжд вали в област Разград и в района на Ивайловград (обл. Хасково). \r\nПътните настилки са предимно сухи, на места мокри, по усойните и планински райони частично заледени и заснежени, обработени и проходими при зимни условия.   \r\nОграничена видимост поради мъгла до 50 м има в района на Антоново и Омуртаг (обл. Търговище); Б.Слатина, Борован и Криводол (обл. Враца), а до 100 м в проход „Шипка“. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението от км 15+030 до км 18+330 в посока Бургас се осъществява с повишено внимание поради довършителни работи по съоръжения /виадукти/ при км 17+440 и км 18+140. Скоростта на движение се ограничава до 90 км/ч. Срок до 31.03.2019 г. \r\nОбласт Пазарджик: \r\nВременно движението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n- Предвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n- Предвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n- Предвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. Срок до 31.05.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението в тунел „Мало Бучино\" посока София се осъществява в една лента поради ремонтни дейности по облицовъчните пана. Движението е ограничено в изпреварващата лента и се извършва в активната. Участъкът е сигнализиран с пътни знаци и скоростта на движение се ограничава до 50 км/ч. Срок 21.04.2019 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т. \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Велико Търново: \r\nДвижение с повишено внимание по път Бяла – Плевен в участъка на територията на област В.Търново поради изпълнение на дейности по полагане на хоризонтална маркировка. Срок до 15.03.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Велико Търново: \r\nДвижението в участъка Полски Тръмбеш – Дебелец се осъществява с повишено внимание поради изпълнение на дейности по полагане на хоризонтална маркировка. Срок до 15.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г. \r\nДвижението в участъка Баня – Сл. бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 03.04.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 31.05.2019 г. \r\nПът III–623: Движението от км 15+200до км 15+270 в участъка Бобов Дол – Жедна се осъществява в една лента поради свличане на земна маса. Сигнализирано е с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради частични ремонтни дейности. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-18: Движението по Софийски околовръстен път /II-18 СОП/ при Люлин от км 59+400 до км 61+050 посока Калотина се осъществява с повишено внимание поради поетапно затваряне на една от лентите във връзка с ремонтни дейности по пътната настилка. Движението се извършва съседните две ленти. Срок 15.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г. \r\nПът ІІІ-5031: Движението по път III-5031 Опан – Гълъбово е ограничено за МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности:  \r\nПът III-5504: Ограничено движение по път III-5504 с. Медникарево – п.к. Обручище ( Раднево – Гълъбово) – надлез при км 14+000 до км 15+100 поради аварийно възстановителни ремонтни дейности.  \r\nОбходен маршрут: \r\nс. Обручище по ул. ,,Млада гвардия''. Срок до 22.03.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.03.13", "title": "Актуална пътна обстановка"}
{"url": "http://www.focus-news.net/news/2019/03/13/2633806/predstoyashti-sabitiya-v-stranata-za-13-mart-agentsiya-fokus.html", "text": "*** \r\nОт 09.00 часа ще започне заседанието на Народното събрание. \r\n*** \r\nОт 10.00 часа в Министерския съвет ще започне редовното правителствено заседание. \r\n*** \r\nОт 09.00 часа в 4-ти състав на Специализирания наказателен съд ще се гледа делото срещу Симеон Д., Иво П., Радослав Г. и др., обвинени в престъпление по служба.  \r\n*** \r\nОт 09.30 часа 11-и състав на Софийския градски съд ще гледа делото срещу Христо П. за умишлена безстопанственост.  \r\n*** \r\nОт 09.30 часа в Тек Експъртс София (пл. Позитано 2, Перформ Бизнес Център, етаж 2) ще се състои кръгла маса на тема „Жените в технологичния сектор: Възможности и предизвикателства“.   \r\n*** \r\nОт 09.45 часа във 2-ри състав на Специализирания наказателен съд ще се гледа делото срещу Огнян М., Георги И., Томи Р. и др., обвинени в организиране и ръководене на организирана престъпна група.  \r\n*** \r\nОт 10.00 часа в 15-и състав на Специализирания наказателен съд ще се гледа делото срещу Страхил Г., обвинен в образуване и ръководене на организирана престъпна група.  \r\n*** \r\nОт 10.00 часа в 17-и състав на Специализирания наказателен съд ще се гледа делото срещу Гриша Г., Илия Т., Ангел Г., Диляна Р., обвинени в образуване и ръководене на организирана престъпна група.  \r\n*** \r\nОт 10.00 часа ще бъдат положени венци пред паметните плочи на Шандор Петьофи и Лайош Кошут по повод 171 години от избухването на Революцията и борбата за свобода от 1848-1849 г., която е едно от най-значителните събития от новата история на Унгария.  \r\n*** \r\nОт 10.00 часа в 3-ти състав на Специализирания наказателен съд ще се гледа делото срещу Севдалин Е. и Кирил К., обвинени в изнудване.  \r\n*** \r\nОт 10.30 часа 10-и въззивен състав на Софийския градски съд ще гледа делото срещу Константин К.  \r\n*** \r\nОт 11.00 часа в 10-и състав на Специализирания наказателен съд ще се гледа делото срещу Цветелин Ц., Тихомир В., Пламен А., Емил И. и др., обвинени в образуване и ръководене на организирана престъпна група.  \r\n*** \r\nОт 11.00 часа в 16-и състав на Специализирания наказателен съд ще се гледа делото срещу Крум К., Мирослав Е. и Свилен Г., обвинени в организиране и ръководене на организирана престъпна група.  \r\n*** \r\nОт 11.00 часа в Пресклуб „България“ ще се състои пресконференция по повод предстоящото откриване на Интерски конгрес в Пампорово. \r\n*** \r\nОт 11.00 часа в зала 1 на НДК ще се състои пресконференция свързана с музикалните проекти на НДК. \r\n*** \r\nОт 11.00 часа петчленен състав на Комисията за защита от дискриминация ще проведе заседание по преписка, образувана по  жалба на Г. З. от Хисаря срещу Български ветеринарен съюз. \r\n*** \r\nОт 11.00 часа в пресклуба на БТА ще се състои пресконференция за репресиите срещу българските граждани чрез упражняване на натиск над адвокатите им и борбата с адвокатите за свободна защита на правата и законните интереси на гражданите.  \r\n*** \r\nОт 11.30 часа в „Оборище 5“ - Галерия & Зала по случай финала на фаза 1 от Програмата „Нестле за по-здрави“ ще бъде проведено специално събитие, на което ще бъдат отличени най-отдадените училища. \r\n*** \r\nОт 12.00 часа петчленен състав на Комисията за защита от дискриминация ще проведе заседание по преписка, образувана по жалба на лишен от свобода. \r\n*** \r\nОт 12.30 часа в зала 1 на ет. 2 на ул. „Московска“ 33 ще се проведе редовно заседание на Постоянната комисия по транспорт и туризъм.  \r\n*** \r\nОт 12.30 часа в Министерството на икономиката министър Емил Караниколов ще даде брифинг за изготвения от Комисия за защита на конкуренцията (КЗК) секторен анализ на пазарите на производство и реализация на бензин и дизел.  \r\n*** \r\nОт 11.00 часа в Националния пресклуб на БТА ще се състои пресконференция на тема „Репресиите срещу българските граждани чрез упражняване на натиск над адвокатите им и борбата на адвокатите за свободна защита на правата и законните интереси на гражданите“. \r\n*** \r\nОт 13.00 часа петчленен състав на Комисията за защита от дискриминация ще проведе заседание по преписка, обединила инициативните документи на 21 жалбоподатели, служители в Главна дирекция “Изпълнение на наказанията”, срещу Министерството на правосъдието.  \r\n*** \r\nОт 13.00 часа в 12-и състав на Специализирания наказателен съд ще се гледа делото срещу Гриша Г., Данаил Г., Емилия С., Ивайло Т. и др., обвинени в образуване и ръководене на организирана престъпна група. \r\n*** \r\nОт 11.30 часа в централата на ПП АБВ (ул. „Врабча“ 23) ръководството на партията ще да пресконференция във връзка с приобщаването на група политически партии към идеята на АБВ за провеждане на референдум за мир.  \r\n*** \r\nОт 13.30 часа в заседателната зала в сградата на Висшия съдебен съвет Прокурорската колегия ще проведе заседание.  \r\n*** \r\nОт 13.30 часа в 5-ти състав на Специализирания наказателен съд ще се гледа делото срещу Калоян П., Любомир С., Михаил Д. и др., обвинени в организиране и ръководене на организирана престъпна група.  \r\n*** \r\nОт 13.30 часа в 1-ви състав на Специализирания наказателен съд ще се гледа делото срещу Иван С., Янко К., Николай Х. и др., обвинени в организиране и ръководене на организирана престъпна група.  \r\n*** \r\nОт 14.00 часа петчленен състав на Комисията за защита от дискриминация ще проведе заседание по преписка, образувана по жалба на жена футболен съдия.  \r\n*** \r\nОт 14.30 часа в 6-и състав на Специализирания наказателен съд ще се гледа делото срещу Петко С., Иван Й., Кристиян Д., обвинени в образуване и ръководене на организирана престъпна група. \r\n*** \r\nОт 15.00 часа в сградата на Дневен център за деца и младежи с увреждания на ул. „Искър“ 41 ще се състои среща с бивш възпитаник на дом „Надежда“, осиновен в далечната 1995 г. На срещата ще присъства бившата директорка на дома, първата му учителка.  \r\n*** \r\nОт 15.00 часа петчленен състав на Комисията за защита от дискриминация ще проведе заседание по преписка, образувана по  жалба на С. Г. от Тополовград срещу директорката на НУ „Св. св. Кирил и Методий“ в града.  \r\n*** \r\nОт 18.30 часа в литературен клуб „Перото“ ще бъде представена новата книга на Цанко Живков.  \r\n*** \r\nОт 19.00 часа в театър „Азарян“ ще бъде представен спектакълът на Драматичен театър „Н. Й. Вапцаров” – Благоевград „Принцеса Турандот“. \r\n*** \r\nОт 19.00 часа в Литературния клуб към Столична библиотека ще се състои премиера на дебютната стихосбирка „Няма драма“ на Цветелина Димитрова.  \r\n*** \r\nОт 19.00 часа в залата на в НМА „Проф. Панчо Владигеров“ ще се проведе концерт по повод рождения ден на патрона на Академията.  \r\n*** \r\nОт 19.00 часа в „Книгата“ (ул. „Георги С. Раковски“ 193) ще бъде представена книгата „Извън редовете. Романът на Яна Язова“.  \r\n*** \r\nОт 19.30 часа във фоайето на Дома на киното ще се проведе среща-коктейл с режисьорите на два гръцки филма – „Нейната работа“ (режисьор Никос Ламбос) и „Сервитьорът“ (режисьор Стив Крикрис).    \r\n*** \r\nМеждународният кинофестивал „София Филм Фест“ представя четири филма от програмата си в кино „Люмиер Лидл“ - „Товарът“ от 14.30 часа, „Донбас“ от 16.15 часа, „Танго в тунела“ от 18.30 часа и „Дворците на народа“ от 20.45 часа.  \r\n*** \r\nOт 11.00 часа в кабинета на кмета на Община Асеновград д-р Емил Караиванов ще се проведе пресконференция по актуални теми от работата на Общината. \r\n*** \r\nОт 16.00 часа до 18.00 часа в студентския център „Америка за България“ ще се проведе инициативата „Месим, за да се смесим“.  \r\n*** \r\nОт 16.00 часа в Аулата на административния корпус на „УМБАЛ - Бургас“ АД Регионална здравна инспекция ще проведе първото общо учредително събрание на помощник-фармацевтите, упражняващи професията на територията на област Бургас. \r\n*** \r\nОт 18.00 часа в зала „Петя Дубарова“ на Културен център „Морско казино“ ученици от СУ „Константин Петканов“ ще изнесат концерт. \r\n*** \r\nОт 14.00 часа до 16.00 часа в офиса на ПП ГЕРБ общинският съветник Марица Гърдева ще проведе приемна за граждани.  \r\n*** \r\nОт 14.00 часа до 16.00 часа в Дома на културата на слепите ще се проведе безплатен семинар на тема „Новости в техническите помощни средства и информационни технологии за деца и възрастни със зрителни увреждания“. \r\n*** \r\nОт 18.00 часа в ИЗ „Рафаел Михайлов“ ще бъде открита изложба живопис на Любомир Йорданов.  \r\n*** \r\nОт 19.00 часа в Клуб 7 ще се проведе дамско творческо събитие „Да поиграем на карти с Твореца“.  \r\n*** \r\nОт 17.30 часа в залата за изяви на Регионалната библиотека „Михаил Георгиев“ археологът Ваня Ставрева и етнологът Десислава Божидарова към Регионалния исторически музея ще изнесат лекция пред студенти от Русенски университет. \r\n*** \r\nОт 09.00 часа в митрополитския храм „Св. Николай Мирликийски” ще започне Преждеосвещена света Литургия. В 17.00 часа в храма „Св. Възнесение” ще бъде отслужено Велико повечерие с третата част на Покайния канон на св. Андрей Критски. \r\n*** \r\nОт 17.00 часа в малката зала на ХГ „Иван Фунев“ ще бъде открита изложбата „Прагът, огнището и коминът - врата между световете“. \r\n*** \r\nОт 19.00 часа в камерната зала на ДКТ ще се играе постановката „Красавицата и звяра“.  \r\n*** \r\nОт 13.30 часа в регионална библиотека „Дора Габе“ ще се проведе библиотерапия с потребители на Дневен център за възрастни хора с увреждания към ЦПЗ „Д-р Петър Станчев“.  \r\n*** \r\nОт 19.00 часа в концертната зала „Добрич“ ще се играе спектакълът „Черна комедия“.  \r\n*** \r\nОт 13.30 часа ще бъде тържествено осветен реновираният полицейски участък. \r\n*** \r\nОт 18.00 на камерна сцена в Драматично-куклен театър ,,Иван Радоев\" ще се играе постановката за деца ,,Тигърчето Спас и малкото голямо слонче\" от Рада Москова. \r\n*** \r\nОт 19.00 на голямата сцена в Драматично-куклен театър ,,Иван Радоев\" ще се играе постановката ,,Картоиграчи\" от Н. В. Гогол. \r\n*** \r\nОт 19.00 на сцената на читалище ,,Съгласие\" ще се играе постановката ,,Всяка година по същото време\" по Б. Слейд. \r\n*** \r\nОт 13.30 часа в Зала 2 на Окръжен съд ще се гледа делото на подсъдимите Мартин М. и Калоян А. Срещу тях е повдигнато обвинение за кражба в затвора на обща стойност 50 лева. И двамата са осъждани за тежко умишлено престъпление.  \r\n*** \r\nОт 17.30 часа в Голямата конферентна зала на Дома на културата „Борис Христов“ ще се проведе безплатна прожекция на новия премиерен документален филм „Deus Nobiscum/Съ Нами Богъ“, посветен на Третото Българско Царство. \r\n*** \r\nОт 18.00 в зала „Княз Александър I“ на Историческия музей археологът Върбин Върбанов ще представи резултатите от теренните археологически проучвания на късноримския кастел Сексагинта Приста, проведени през изминалата година. \r\n*** \r\nОт 11.00 часа в зала №9 на Съдебната палата ще бъде представен филмът-симулативен процес „Съдебен процес – грабеж и разпространение на наркотици в двора на училището“ и рекламния клип, представен на Третата национална среща на органите на съдебна власт – участници в Образователната програма на „Съдебната власт – информиран избор и гражданско доверие. Отворени съдилища и прокуратури“. \r\n*** \r\nОт 11.00 часа в Музеен комплекс „Панчо Владигеров“ ще се проведе Ден на отворените врати и концерт – матине с участието на деца от Шумен. \r\n*** \r\nОт 16.00 часа в зала „Тича” на хотел „Шумен“ ПП ГЕРБ организира граждански диалог на тема регионално развитие. Участие в дискусионната среща ще вземат зам.-министърът на регионалното развитие и благоустройството Николай Нанков, кметът на Шумен и областен координатор на ГЕРБ Любомир Христов, областният управител на Шумен проф. Стефан Желев, общински съветници, кметове на общини и кметове на кметства от Шуменска област. \r\n***   \r\nОт 18.00 часа в Драматично-кукления театър „Васил Друмев“ ще бъде представена изложба от документи и снимки „120 години от рождението на Панчо Владигеров“, свързани с живота и делото на композитора, които се съхраняват в Държавния архив в Шумен. \r\n***   \r\nОт 18.30 часа в Драматично-кукления театър „Васил Друмев ще се състои концертът на Симфониета – Шумен по повод 120 години от рождението на Панчо Владигеров.  \r\n*** \r\nОт 17.30 часа в Музея на бойната слава в Ямбол ще бъде представена фотодокументалната изложба „Те защитаваха честта на България\".", "date": "2019.03.13", "title": "Предстоящи събития в страната за 13 март (Агенция „Фокус“)"}
{"url": "http://www.focus-news.net/news/2019/03/13/2633788/afp-okolo-tri-hilyadi-boytsi-na-islyamska-darzhava-v-siriya-se-predadoha.html", "text": "Около три хиляди бойци  на \"Ислямска държава\" се предадоха от последната крепост  на групировката в Сирия, съобщиха вчера представители на кюрдските сили, след като въздушните нападения и обстрела бяха възобновени след кратко затишие, предава  AFP . \r\nПразен  палатков лагер в източната част на сирийското село Багуж е всичко, което е останало от „халифата“ на някогашната могъща групировка, обявен през 2014 г. в големи части на Сирия и съседен Ирак. \r\nПодкрепяните от САЩ сирийски демократични сили (СДС) се опитваха да победят бойците на „Ислямска държава“ в продължение на седмици, но масовото бягство на мъже, жени и деца от крайречното село забавяше напредъка им. \r\nПодкрепена от ръководената от САЩ коалиция, СДС поднови нападението си в неделя, след като предупредиха, че времето на бойците е изтекло. \r\nСлед интензивни бомбардировки и наземен огън хиляди бойци се предадоха  във вторник на доминираните от кюрди СДС, предава агенцията.   Юлиян Марков", "date": "2019.03.13", "title": "AFP: Около три хиляди бойци на „Ислямска държава“ в Сирия се предадоха"}
{"url": "http://www.focus-news.net/news/2019/03/13/2633807/predstoyashti-mezhdunarodni-sabitiya-za-13-mart-agentsiya-fokus.html", "text": "Бившият шеф на кампанията на Тръмп Пол Манафорт очаква нова присъда за заговор и подправяне на доказателства. \r\n***  Финансовият министър на Обединеното кралство представя окончателното си извлечение от бюджета преди Брекзит. \r\n***  Решението на съда по обвиненията за небрежност срещу оператора на летището в Париж за фаталния крах на „Шарл де Гол“ през 2004 г. \r\n***  Полицейските служители  протесират за  по-добро заплащане и пенсии. \r\n***  Съветът за сигурност на ООН заседава за ДР Конго. \r\n***  Канцлерът на ФРГ Ангела Меркел ще се срещне с министър-председателя на Лаос.  \r\n***", "date": "2019.03.13", "title": "Предстоящи международни събития за 13 март (Агенция „Фокус“)"}
{"url": "http://www.focus-news.net/news/2019/03/13/2633808/nimh-vremeto-shte-bade-predimno-slanchevo-sas-slab-do-umeren-vyatar-ot-iztok-severoiztok.html", "text": "Днес ще бъде предимно слънчево със слаб до умерен вятър от изток-североизток. Дневните температури ще се повишат и максималните ще бъдат между 8° и 13°, в София около 8°. Това съобщи за  Агенция „Фокус”  дежурният синоптик Боряна Маркова                   от  Националния институт по метеорология и хидрология (НИМХ) . Атмосферното налягане е по-високо от средното за месеца, но през деня слабо ще се понижава. \r\nНад Черноморието ще бъде предимно слънчево. Ще духа слаб до умерен североизточен вятър. Максималните температури ще са 8°-9°. Температурата на морската вода е 7°. Вълнението на морето ще бъде 3-4 бала. \r\nНад планините ще преобладава слънчево време с временни увеличения на облачността, но само на отделни места е възможно да превали слаб сняг. Ще духа слаб до умерен вятър от изток-югоизток, а по най-високите части на Рила и Пирин от запад-югозапад. Максималната температура на 1200 метра ще бъде около 4°, на 2000 метра - около минус 4°.", "date": "2019.03.13", "title": "НИМХ: Времето ще бъде предимно слънчево със слаб до умерен вятър от изток-североизток"}
{"url": "http://www.focus-news.net/news/2019/03/13/2633804/ria-novosti-ikao-prizna-pravoto-na-otdelnite-strani-da-zabranyavat-poletite-na-boing-737-mah-8.html", "text": "Международната организация за гражданска авиация ИКАО признава правото на страните да откажат да използват самолети Boeing 737 MAX 8 поради инцидента в Етиопия, но очаква завършването на официалното разследване, предава  РИА Новости . \r\nСпоред ИКАО \"веднага щом окончателният доклад за този инцидент бъде наличен, ние (ИКАО) ще анализираме официалните причини (на катастрофата) и ще разгледаме препоръките.\" В същото време, както подчертава ИКАО, забраната или ограничаването на полетите е прерогатив на отделните държави и не е от компетентността на организацията. \r\nСлед инцидента с етиопския самолет редица чуждестранни държави и авиокомпании прекъснаха полетите на „Боинг“ 737 MAX 8. Единственият оператор на този тип самолети в Русия - компанията S7 - съобщи за РИА Новости, че е решила да прекрати употребата им от 13 март до получаване на информация за причините за бедствието.  Юлиян Марков", "date": "2019.03.13", "title": "РИА Новости: ИКАО призна правото на отделните страни да забраняват полетите на „Боинг“ 737 МАХ 8"}
{"url": "http://www.focus-news.net/news/2019/03/13/2633809/parlamentat-shte-razgleda-doklad-za-deynostta-na-antikoruptsionniya-organ-za-2018-g.html", "text": "Парламентът ще разгледа доклад за дейността на Комисията за противодействие на корупцията и за отнемане на незаконно придобитото имущество (КПКОНПИ) за 2018 г.  Това предвижда седмичната проектопрограма за работа на  Народното събрание . Комисията бе създадена в края на 2017 г. от парламента. Според доклада по механизма за деклариране служителите на КПКОНПИ са извършили проверка на 9 066 лица. Специализираната дирекция „Конфликт на интереси“ е проверила лица, заемащи висша публична длъжност. През 2018 г. са образувани 119 производства за извършване на проверка за установяване на наличието или липсата на конфликт на интереси. Приети са 78 решения на комисията по същество, от които 28 са за установен конфликт на интереси, а 50 са без установен такъв. През миналата година в комисията са постъпили 343 прокурорски проверки по смисъла на Закона за съдебната власт. В 70 случая е установено наличие на данни за извършени престъпления.    \r\nДепутатите ще продължат работа и по второто четене на Закона за устройство на територията. Гласува се общ проект със 5 законопроекта. Един от законопроектите е внесен от  Министерски съвет  и с него се цели намаляване на административната тежест.  ПГ на ГЕРБ  предлагат да се изчистят противоречия между действащи разпоредби на Закона за устройство на територията и Закона за камарата на строителите. От  ВМРО  настояват в заявленията за издаване на визи за проектиране да се описва инвестиционното намерение и да се посочват необходимите за проектирането и за присъединяването към мрежите на техническата инфраструктура изходни данни. Изменения в Закона за устройство на териториите са внесли и от  НФСБ , с които при искане на собственика на имота за преместваемите обекти да се издава разрешение за поставяне от главния архитект на общината по ред, определен с наредбата на общинския съвет. С предложенията си от НФСБ предлагат и уреждане на случаите за премахване на тези обекти от началника на ДНСК. Законопроектът им включва и дефиниция на понятието преместваем обект. Между двете четения са постъпили редица предложения, свързани със специфични изисквания за облика на градските пространства, както и подробните устройствени планове.  \r\nПарламентът ще гласува и промени в Закона за водите на второ четене. Част от измененията са свързани с отпадането на задължението за монтиране на измервателни устройства, които определят обема на отнетата при водовземане вода за аквакултурни и свързаните с тях дейности. Другата основна промяна в проекта е премахването на таксата за замърсяване от дифузни източници за аквакултури в съоръжения и на таксата, която се дължи в случаите на водовземане от воден обект за аквакултури. Народните представители ще разгледат на първо четене Закона за здравето, внесен от лидера на НФСБ Валери Симеонов и група народни представители, с който се цели ограничаването на употребата на наргилета.", "date": "2019.03.13", "title": "Парламентът ще разгледа доклад за дейността на Антикорупционния орган за 2018 г."}
{"url": "http://www.focus-news.net/news/2019/03/13/2633810/pravitelstvoto-shte-razgleda-kandidaturite-za-dlazhnostta-evropeyski-prokuror.html", "text": "Правителството ще разгледа проект на решение за одобряване на кандидатури за длъжността европейски прокурор от България. Това е заложено в програмата на  редовното правителствено заседание . На 19 февруари Комисията по подбора на кандидатите за длъжността европейски прокурор предложи на министъра на правосъдието Цецка Цачева кандидатурите на прокурор Десислава Пиронева, прокурор Светлана Шопова-Колева и съдия Теодора Георгиева за участие в надпреварата за поста. Процедурата по подбора премина през два етапа – проверка по допустимост на кандидатите въз основа на представените от тях документи и публично изслушване на допуснатите кандидати, проведено на 18 февруари. Очаква се на редовното заседание министър Цачева да внесе трите предложения в Министерски съвет, след което одобрените кандидатури ще бъдат изпратени на секретариата на Комитета по подбора в Брюксел в срок до 31 март. Съгласно Регламента за създаване на Европейската прокуратура, трите кандидатури, излъчени от българската страна, ще бъдат разгледани от Комитета по подбора, като и тримата кандидати ще преминат присъствено изслушване. След разглеждането на кандидатурите и изслушването, Комитетът по подбора ще изготви становище за квалификацията на кандидатите и ще посочи дали те отговарят на условията. Комитетът ще класира кандидатите според тяхната квалификация и опит, за да укаже реда на предпочитане. След получаване на обоснованото становище на Комитета, включително на списъка с класирането, Съветът на ЕС с обикновено мнозинство, ще избере и назначи един от кандидатите за европейски прокурор от България. Кандидатите следва да са действащи членове на прокуратурата или съдебната система, чиято независимост е извън съмнение. Те трябва да притежават необходимата квалификация за заемане на висши длъжности в прокуратурата или съдебната система на държавата членка. Кандидатите за европейски прокурори трябва да имат още практически опит в националните правни системи, в областта на финансовите разследвания и международното съдебно сътрудничество по наказателно-правни въпроси.  \r\nМинистрите ще гласуват проект за осигуряване на преподаватели по български език и литератури в чуждестранни университети. Кабинетът ще разгледа Национална стратегия за активен живот на възрастните хора в България до 2030 година, както и доклад с намерение за създаване на изнесен център за споделени услуги на Световната банка в София.", "date": "2019.03.13", "title": "Правителството ще разгледа кандидатурите за длъжността европейски прокурор"}
{"url": "http://www.focus-news.net/news/2019/03/13/2633813/pravna-komisiya-shte-razgleda-predlozheniyata-na-gerb-i-dps-za-promeni-v-izborniya-kodeks.html", "text": "Комисията по правни въпроси ще разгледа законопроектите за изменение на Изборния кодекс, внесени от ГЕРБ и ДПС. Това се посочва в  дневния ред на заседанието . От ГЕРБ предлагат връщане на прага от 7% при преференциалното гласуване. Първоначално партията подкрепи вдигането на прага, но след спешно заседание на Изпълнителната комисия на ГЕРБ, което свика лидерът Бойко Борисов, партията обяви, че ще предложи връщането на прага на преференцията.  \r\nОт ДПС настояват избирателни секции извън страната да се образуват, където има дипломатическо или консулско представителство, при наличие на не по-малко от 20 избиратели. Предлага се секции да се образуват и ако не по-малко от 40 избиратели са подали заявление, че искат да упражнят правото си на глас. Като такива секции за европейските избори да има само в страни от ЕС. От ДПС искат в случаи, когато предизборната кампания се води на друг език, различен от българския, да се осигурява превод. Партията предлага в изборните секции да има две камери за онлайн наблюдение, едната на входа, а другата при секционните комисии. ДПС настоява за валидни да се считат преференции не по-малки от районната, националната и общинската квоти. Според законопроекта за европейските избори ЦИК трябва да въведе машинно гласуване в не по-малко от половината секции общо. ДПС предлага отпадане на текста за задължителното гласуване и опцията „Не подкрепям никого“.  \r\nГласуването на изменения в изборното законодателство идва след отхвърленото вето на държавния глава Румен Радев. Той върна за ново обсъждане именно увеличаването на прага на преференцията, както и ограничаването на машинното гласуване. Вето беше наложено и на текстовете, според които не всички, а само част от решенията на ЦИК могат да се обжалват пред Върховния административен съд (ВАС). Върнати бяха и поправките, предвиждащи при отменено от ВАС решение на ЦИК, на общински или на районна комисия, те да вземат ново решение, но не с мнозинство от две трети, а с обикновено мнозинство на половината плюс един от членовете ѝ.", "date": "2019.03.13", "title": "Правна комисия ще разгледа предложенията на ГЕРБ и ДПС за промени в Изборния кодекс"}
{"url": "http://www.focus-news.net/news/2019/03/13/2633815/hungary-today-voenen-nabor-v-sarbiya-predizvikva-opaseniya.html", "text": "Тревога премина сред унгарците в Сърбия заради скорошното разпращане на повиквателни за военно обучение. Според Белград призивът е свързан с военни учения, а не с миграционната криза, или някакъв друг риск за националната сигурност, пише  електронното издание Hungary Today . \r\nТази година общо 600 30-годишни мъже ще получат повиквателни от военните, за да проведат базово обучение. Веднага след решението, министърът на отбраната на Сърбия Александър Вулин заяви, че се записва доброволец. \r\nНовоизпрателните сини пощенски пликове са печално известни в балканската страна заради кръвопролитията през 90-те и 2000-те. \r\nСлед премахването на задължителната военна служба в Сърбия 200 000 мъже не са преминали военно обучение. Това ще се промени тази година, тъй като две 15-дневни обучения са планирани за май и ноември. \r\nНовината разтревожи сръбската общественост, тъй като скорошните ужаси от насилствена военна мобилизация все още са живи в спомените й. \r\nМъжете, които не служат, вместо това ще действат като държавни служители, а тези, които откажат да се включат, ще бъдат глобени с 50 000 динара (около 500 евро) от сръбската държава. \r\nБроят на сърбите, които решат да платят глобата, вероятно ще бъде огромен поради факта, че в момента в Западна Европа живеят около 1 милион души. Малко вероятно е те да изберат да прекъснат ежедневния си живот, за да служат две седмици в армията. \r\nПревод и редакция:", "date": "2019.03.13", "title": "Hungary Today: Военен набор в Сърбия предизвиква опасения"}
{"url": "http://www.focus-news.net/news/2019/03/13/2633814/ministar-emil-karanikolov-shte-dade-brifing-vav-vrazka-sas-sektorniya-analiz-na-pazarite-na-proizvodstvo-i-realizatsiya-na-benzin-i-dizel.html", "text": "Министърът на икономиката Емил Караниколов ще даде брифинг, свързан с изготвения от Комисия за защита на конкуренцията (КЗК) секторен анализ на пазарите на производство и реализация на бензин и дизел. Това съобщиха от пресцентъра на  Министерството . Брифингът ще се проведе от 12.30 часа в сградата на Министерството на икономиката на ул. „Славянска“ 8.", "date": "2019.03.13", "title": "Министър Емил Караниколов ще даде брифинг във връзка със секторния анализ на пазарите на производство и реализация на бензин и дизел"}
{"url": "http://www.focus-news.net/news/2019/03/13/2633791/daily-express-shouto-na-uzhasite-brekzit-privarzhenitsite-na-ostavaneto-se-opitvat-da-poemat-kontrola.html", "text": "С нов разрушителен удар по плановете на министър-председателя, депутатите гласуваха с огромна разлика от 149 гласа, за да отхвърлят обновеното споразумение за оттегляне, което тя постигна с Жан-Клод Юнкер по-малко от 24 часа преди това, пише британският консервативен вестник  Daily Express . \r\nДепутатите, привърженици на оставането сега ще се опитат да поемат контрола над следващите стъпки за Брекзит  в сряда, когато парламентът ще гласува  за блокиране на оттеглянето без сделка. Тереза Мей винаги е настоявала, че  напускане без  споразумение на място е по-добър вариант от напускане със лошо споразумение. \r\nТова ще доведе до второ гласуване в четвъртък с искане към Брюксел да се споразумеят за удължаване на процеса по член 50, който трябва да сложи край на членството на Великобритания в ЕС на 29 март. \r\nПоследното отхвърляне на споразумението означава, че датата за Брекзит - 29 март, е почти сигурно, че ще бъде отложена, което поражда съмнения дали страната някога ще се освободи от Брюксел. \r\nПремиерът призна, че гласуването оставя депутатите да се изправят пред „незавидни избори“. Тя призна, че възможността депутатите, подкрепящи оставането, да задействат втори референдум в опит да преобърнат националното решение от 2016 г. да напусне Европейския блок, нараства. \r\nОчаква се депутатите, които ефективно контролират процеса на Брекзит, да гласуват, за да се изключи напускане без споразумение преди по-нататъшно гласуване за продължаване на процеса на заминаване по член 50 на ЕС. \r\n\"Нека бъда ясна - гласуването срещу напускането без споразумение и за удължаване не решава проблемите, пред които сме изправени\", каза тя. \r\n„ЕС ще иска да знае за какво ще използваме такова удължаване,“ обясни Мей. \r\n„Този парламент ще трябва да отговори на този въпрос. Желае ли да отмени член 50? Иска ли да проведе втори референдум? Или пък иска да напуснем ЕС с друго споразумение? Това са незавидни избори, но благодарение на решението, което парламентът взе тази вечер, вие трябва да се изправите пред тях, \" заяви Мей след гласуването. \r\nПризнавайки, че „дълбоко” съжалява за решението на парламента, министър-председателят отказа да оттегли споразумението, което вече беше два пъти отхвърлено с огромни гласове. \r\n„Изразявам дълбоко съжаление относно решението, което тази зала е взела тази вечер. Продължавам да вярвам, че най-добрият резултат би бил Обединеното кралство да напусне ЕС по един систематичен начин със споразумение и че споразумението, което сме договорили, е най-доброто и наистина единственото налично споразумение“, каза тя, като намекна, че правителството може да върне сделката пред депутатите за трети опит. \r\n„Аз съм привърженик на постигането на резултата от референдума. Но също толкова страстно вярвам, че най-добрият начин да направим това е да напуснем с правилно споразумение и все още вярвам, че има мнозинство в Парламента за този курс на действие. \" \r\nСедемдесет и пет консерватори, сред които водещите „брекзитъри“  Борис Джонсън и Джейкъб Рийс-Мог, се разбунтуваха да гласуват против споразумението на  Мей. Мнозина взеха решение, когато главният прокурор Джефри Кокс публикува съвета си към правителството, потвърждавайки, че нови правни гаранции, постигнати от министър-председателя тази седмица, не изключват опасността Великобритания да бъде хванат в капана на митническия съюз на ЕС в резултат на предпазния механизъм. \r\nДо 40 консерватори, които предишния път гласуваха \"против\", включително бившия министър за Брекзит, Дейвид Дейвис, преминаха в подкрепа на сделката след опасения, че отхвърлянето може да постави Брекзит в опасност. \r\nВъпреки че разликата при поражението беше значително по-малък от предишното гласуване през януари, все още е твърде голяма, за да се даде на министрите много надежда за спечелване на трети опит, пише вестникът.  Юлиян Марков", "date": "2019.03.13", "title": "Daily Express: Шоуто на ужасите Брекзит: Привържениците на оставането се опитват да поемат контрола"}
{"url": "http://www.focus-news.net/news/2019/03/13/2633816/denyat-13-mart-v-balgarskata-istoriya.html", "text": "Навършват се 106 години от превземането на Одринската крепост (13 март 1913 г.). Пленени са 14 турски генерали, заедно с командващия Шукри паша, 2000 офицери, 50 000 войници, 413 оръдия, 4 картечници. Българите губят в атаката по-малко от 2000 бойци.  През 1879 г. султанът, със съгласието на Великите сили, назначава княз Алеко Богориди за пръв генерал-губернатор на Източна Румелия. През 1921 година по решение на Светия синод е учреден Църковно-исторически музей под ръководството на проф. протойерей Иван Гошев. Открита е Националната астрономическа обсерватория на връх Рожен (1981 г.) .  \r\n2003 г. \r\nПрезидентът на Република България присъжда Орден „Стара планина” първа степен проф. Боян Биолчев. \r\n1993 г. \r\nНа 13 и 14 март се провежда петата национална конференция на Съюза на демократичните сили (СДС). Приема се резолюция, в която новото правителство е обвинено в неокомунизъм, а президентът Желю Желев - в опит за налагане на личен режим. \r\n1981 г. \r\nОткрита е Националната астрономическа обсерватория на връх Рожен. Тя е звено от Института по астрономия към Българската академия на науките и е най-големия действащ научен комплекс по астрофизика в Югоизточна Европа. \r\n1973 г. \r\nС постановление на Министерския съвет и Централния съвет на Българските професионални съюзи се въвежда намалено работно време и петдневна работна седмица през шестата петилетка. \r\n1971 г. \r\nВ периода 13 - 14 март в зала \"Фестивална\" в София се провежда Второто европейско първенство по лека атлетика на закрито. \r\n1943 г. \r\nВ периода 4 – 13 март 1943 г. властите в България депортират евреите от Беломорието – четири хиляди петдесет и осем души са транспортирани до Лом и оттам на четири малки кораба са изпратени до Виена. Оцеляват само сто души. На 9 - 10 март започва депортиране на българските евреи, живущи в провинцията. Делегация от Кюстендил получава подкрепа от подпредседателя на ХХV Народно събрание Димитър Пешев. В Пловдив митрополит Кирил приютява покръстените евреи в своя дом и налага освобождаването на останалите хиляда и шестстотин задържани. При създалата се обстановка, в която против дискриминационните действия срещу евреите в България надигат глас видни обществени и културни дейци, цар Борис III и тогавашното правителство на проф. Богдан Филов не се решават да изпълнят договореността постигната с Берлин. Като \"компромисен вариант\" е възприето депортирането на евреи само от новоприсъединените земи в Беломорието и Тракия. От 10 март започва депортиране на седем хиляди сто четиридесет и четири евреи от Вардарска Македония. Оцеляват само около двеста души. На 12 март са депортирани сто шестдесет и един евреи от Пиротско през Лом за Виена, а на 13 март 1943 г. започва депортиране на евреите от София. \r\n“Еврейски въпрос” е условно обозначение на расовата и етническата дискриминация спрямо еврейското население в Европа в навечерието и по време на Втората световна война (1939-1945 г.). Проповядва се най-открито от немските националсоциалисти. След идването на Адолф Хитлер на власт в Германия (1933 г.) става и официална държавна доктрина. Под натиска на Берлин антиеврейската политика се възприема и от редица европейски държави, сред които и България. На 24 декември 1940 г. правителственото мнозинство в XXV Народно събрание гласува специален Закон за защита на нацията, чрез който се регламентира лишаването на българските евреи от граждански и политически права, отстраняването им от стопанския живот на страната и отчуждаването на имуществата им. След като България подписва тристранния пакт (1 март 1941 г.), тя е подложена на още по-голям натиск от страна на хитлеристка Германия. От началото на 1942 г. годното за физическа работа еврейско население е разпределено принудително в работни групи и изпращано на обекти, където се изисква упражняването на тежък физически труд. Пристъпва се и към непосредствени мерки за ликвидиране на българските евреи. На 22 февруари 1943 г. е сключено специално споразумение между пълномощника на Гестапо Т. Данекер и комисаря по еврейските въпроси на България Ал. Белев за депортиране на двадесет хиляди души в лагерите на смъртта. Междувременно в столицата и други градове на страната непрестанно се предприемат нападения и погроми над еврейски домове и цели махали от лумпенизирани елементи – членове и съмишленици на Съюза на българските национални легиони, на Всебългарския съюз \"Отец Паисий\" и др. От друга страна, против Закона за защита на нацията, както и срещу предприетите дискриминационни действия срещу българските евреи, надигат глас видни обществени и културни дейци – Янко Сакъзов, Д. Казасов, Л. Стоянов и др. В протестната акция се включват и видни представители на Българската православна църква – митрополитите Стефан Софийски и Кирил Пловдивски, както и цели обществени организации – Съюзът на адвокатите, Съюзът на лекарите, Съюзът на художниците и др. При тази обстановка цар Борис III и тогавашното правителство на проф. Богдан Филов не се решават да изпълнят постигнатата договореност с Берлин. Като \"компромисен вариант\" е възприето депортирането на евреи само от новоприсъединените земи в Беломорието и Тракия. През март 1943 г. под предлог за прехвърлянето им във вътрешността на България единадесет хиляди осемстотин тридесет и шест души евреи са отведени до дунавските пристанища и от там отправени за концентрационните лагери. Разработва се и нов план за допълнително депортиране на още осем хиляди петстотин и шестдесет души евреи. Неговата реализация не се осъществява поради острата протестна вълна, в която се включват и някои дотогавашни правителствени симпатизанти – Димитър Пешев, подпредседател на Народното събрание, и др. Те обаче набързо са свалени от заеманите от тях постове. Друг съществен фактор, който попречва за изпращането на новата група български евреи към Полша, е настъпилия обрат в хода на Втората световна война. Войските на Вермахта през 1943 г. и 1944 г. търпят тежки поражения не само на Източния, но и по другите фронтове. Между стъпките, които предприема дошлото на власт в началото на септември 1944 г. правителство на Константин Муравиев, е и отмяната на антисемитското законодателство в страната. На практика обаче действителното възстановяване на гражданските и политическите права на еврейското население в България настъпва след политическата промяна на 9 септември 1944 г. \r\n1913 г. \r\nВ хода на Балканската война (1912-1913 г.) след пробив на позицията на фортовия пояс българските войски овладяват \"непревземаемата\" Одринска крепост. Одринската операция започва на 11 март 1913 г. Провежда се от Втора българска армия, подкрепена от две сръбски дивизии. Одринската крепост е създадена под ръководството на германски инженери и е едно от най-добрите и най-големите отбранителни съоръжения в Османската империя. Отбранителната линия включва три укрепени позиции. Първата е на 9 - 11 км. от града, а втората и третата са на 1 - 3 км от града. Позициите имат 24 каменни форта, стационарни големокалибрени батареи, окопи, ходове за съобщения, телени мрежи, вълчи ями и фугаси. Гарнизонът ѝ е в състав от 65 000 турски бойци и офицери, 524 оръдия и 20 тежки картечници. Срещу тях българското командване противопоставя 120 000 български и 40 000 сръбски войници и офицери. Българите имат 1300 оръдия. Планът на българското военно командване предвижда настъплението да започне нощем с удар между фортовете Айвазбаба и Айджиолу в източния сектор на турската отбрана, като мощни демонстративни удари бъдат нанесени и в други участъци на отбранителната линия. Щурмът продължава до 13 март 1913 г. и завършва с превземане на крепостта. Пленени са 14 турски генерали, заедно с командващия Мехмед Ферик Шукри паша, 2000 офицери, 50 000 войници, 413 оръдия, 4 картечници. Българите губят в атаката по-малко от 2000 бойци. \r\n1906 г. \r\nНа 13 март, 3 и 10 април се провеждат Антигръцки митинги в Балчик, Варна, Пловдив, София и Търново против събиране на пари и андарти за борба с ВМОРО. \r\n1879 г. \r\nСултанът със съгласието на Великите сили назначава княз Алеко Богориди за пръв генерал-губернатор на Източна Румелия. Княз Александър Стефанов Богориди (Алеко паша) е генерал-губернатор на Източна Румелия, висш турски чиновник. Роден е в Котел през 1822 г. Син е на княз Стефан Богориди. Първоначално учи в гръцката Велика школа в Цариград, после в Яш и във Франция. Завършва право в Германия. Дълго време заема висши административни и дипломатически служби в Османската империя – член на Върховния държавен съвет, министър на обществените сгради, пощите и телеграфите, дипломатически агент в Молдова, съветник при посолството в Лондон. През март 1879 г. Богориди е назначен от султана със съгласието на Великите сили за пръв генерал-губернатор на Източна Румелия. По време на неговото петгодишно управление се утвърждава българският характер на Областта. Богориди се сближава с Либералната (казионна) партия, която има прозападна ориентация. През 1886 г., след абдикацията на княз Александър I Батенберг, се кандидатира за княз на България, но не е избран. \r\n1870 г. \r\nСъс съгласието на Високата порта цариградските българи организират събрание, в което участват 40 души. Събранието избира 10 светски лица, които заедно с петимата български владици образуват Временен смесен съвет. Основната задача на съвета е да изработи проектоустав на Екзархията и да поеме ръководството на църковните дела в българските земи до избора на екзарх. На тази дата са родени: \r\n1960 г. \r\nРоден е Бойко Панов Ламбовски – български поет, преводач. Завършва Института за световна литература \"М. Горки\", Москва (1987 г.). Организира (заедно с М. Иванова, Ил. Славчев, Ц. Лалев, Л. Русанов, К. Костадинов) представлението \"Петък-13\", където е представена поезия с елементи на театър и музика. Превежда поезия от руски и френски език Стихосбирки: \"Вестоносец\" (1986 г.), \"Ален декаданс\" (1991 г.), \"Едварда\" (1992 г.) и др. \r\n1899 г. \r\nРоден е Панчо Владигеров - български композитор, пианист, диригент и педагог. Музикално образование получава в Софийското музикално училище, където негов пръв учител е Д. Христов. Продължава обучението си в Държавното висше музикално училище в Берлин (1912-1915 г.) и в Берлинската академия на изкуствата, която завършва през 1921 г. Работи като композитор и диригент в театъра на М. Райнхарт (1920-1932 г.). Първите си международни успехи бележи като студент (два пъти носител на Менделсонова премия). В Германия пише Първи концерт за пиано и оркестър, Първи концерт за цигулка и оркестър, музика към театрални спектакли, рапсодията \"Вардар\", много инструментални пиеси. Завръща се в България през 1932 г. и работи 40 години като педагог в Музикалната академия в София. Автор е на произведенията \"Българска сюита\", Концерт за пиано 3, операта \"Цар Калоян\", импресии за пиано, миниатюрите за пиано \"Шумен\" и др. Носител е на много правителствени и международни отличия. \r\n1834 г. \r\nРоден е Иван Найденов - възрожденски учител и публицист, редовен член на Българското книжовно дружество (днес Българска академия на науките). Роден е в Казанлък. Завършва Куручешменското гръцко училище в Цариград. Работи като учител в родния си град, а след това в българското училище в Цариград. Заради участието си в борбата за независима българска църква е заточен в Мала Азия. През 1878 г. е капукехая на Българската екзархия в Цариград. След Освобождението става околийски и окръжен управител на Карлово, а от 1880 г. до 1886 г. на Пазарджик. От 1888 г. до 1892 г. е назначен от Екзархията за инспектор на българските училища в Одринско. Редактира в. \"Право\" (1869–1873 г.) и в. \"Напредък\" (1874–1877 г.). Издава \"Францушко-български разговорник\", \"Кратка числителница\", оставя в ръкопис някои преводи от гръцки и френски език. На тази дата умират: \r\n2002 г. \r\nУмира Димитър Евстатиев Статков - български литературовед, емигрант. Роден е на 16 юни 1924 г. в София. Завършва немска филология и философия в СУ (1963 г.). Работи в завод “Кл. Ворошилов” (1950-1952 г.), в издателство “Народна култура” (1952-1956 г., 1965-1966 г.), в редакцията на “Българска енциклопедия” (1959-1965 г.). Емигрира в Германия (бивша ФРГ) през 1966 г. Редактор в “Дойче веле” (1966-1969 г.), преподава български език и литература в университета в Бохум (1969-1989 г.). Следва немска филология, философия и източноевропейска история в Бонския университет, където защитава докторска дисертация на тема “Поетичният свят на Николаус Ленау” (1971 г.). Удостоен с международна Хердерова награда за преводаческа дейност (основно за “Фауст”, 1966 г.). Автор е на повече от 100 рецензии, научни и енциклопедични статии, публикувани в немски, австрийски, швейцарски и български издания. Постоянен сътрудник на Радио “Дойче веле” (от 1966 г.) с коментарии по културни, литературни и политически проблеми. Превежда активно от немски, английски, руски на български и от български на немски език (Чудомир). Най-голямото му постижение в областта на превода е “Фауст” от Гьоте (1958 г., с бележки). Съчинения: “Имената на времето” (1988 г.), “Разказвачът на “модерните времена”” (1990 г.). \r\n1992 г. \r\nУмира Лъчезар Дончев Станчев - български писател. Роден е на 12 декември 1908 г. във Вършец. След 1923 г. живее в София, завършва романска филология в Софийски университет “ Св. Климент Охридски” (1936 г.). През 1933-1935 г. е член на Съюза на трудовоборческите писатели. Специализира френски език и литература в Париж (1937 г.), където е лектор по български език в училището за живи източни езици при проф. Л. Болио. Лектор по френски език в Държавната политехника (1942-1948 г.). Главен редактор на сп. “Чавдарче” (1946-1948 г.) и “Дружинка” (1949 г.), началник на кабинета на председателя на Президиума на Народното събрание (1949-1953 г.), редактор във в-к “Литературен фронт” (1953-1954 г.), главен редактор на сп. “Славейче” (1956-1967 г.), завежда отдел “Литература и изкуство” в издателство “Хемус” (1967-1969 г.) и редакция “Литература и изкуство на чужди езици” в агенция “София-прес” (1969-1971 г.). Член е на Съюза на българските писатели. Печата за първи път през 1925 г. в списание “Нови дни” с псевдонима Жаднев. Превежда от френски, руски, чешки, румънски и други езици. Творчеството му за деца е жанрово многообразно - пише стихове, разкази, повести, приказки, пиеси, гатанки. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.03.13", "title": "Денят 13 март в българската история"}
{"url": "http://www.focus-news.net/news/2019/03/13/2633817/new-europe-es-iska-da-rebalansira-ikonomicheskite-si-otnosheniya-s-kitay.html", "text": "Планът от 10 точки на Европейската комисия за постигане на по-добър баланс в икономическите отношения с Китай направи дебюта си пред обществеността на 12 март, под формата на план за действие, който бележи промяна в позицията на блока към неговия основен търговски партньор, пише  базираното в Брюксел издание New Europe . \r\nПланът ще бъде представен на лидерите на ЕС за обсъждане на следваща редовна среща на върха в Брюксел на 21-22 март преди срещата на високо равнище ЕС-Китай, насрочена за 9 април. \r\nСпоред Комисията Европа трябва да стане по-твърда с Китай, тъй като той е стратегически партньор, но и конкурент, потвърди скоро след изтичането на плана заместник-председателят на Комисията Йърки Катаинен. \r\nИкономическите отношения могат да се развият за взаимна изгода на двете страни, докато конкуренцията е честна, заяви Комисията. Ето защо ЕС следва да се стреми към по-балансиран икономически обмен, като в същото време по-добре защитава собствените си предприятия от поглъщания. Напоследък несигурността относно сигурността на данните в мобилния гигант Huawei влоши отношенията. \r\nКатаинен заяви също, че отношенията могат да се подобрят и да бъдат от полза, ако търговията и инвестициите са реципрочни, но че ЕС трябва да осигури равни условия и да защити пазарите си от изкривявания. \r\nПредложенията на Комисията ще бъдат обсъдени на следващата среща на върха на ЕС на 21 и 22 март, където се очаква излизането на Великобритания от блока да доминира в дискусията. Ако ЕС се съгласи, блокът би призовал Китай да се подпише за преразглеждане на правилата на Световната търговска организация, особено по отношение на субсидиите и принудителния трансфер на технологии, и да сключи споразумение с ЕС относно инвестиционните правила до 2020 г. \r\nКомисията призова всички държави-членки на ЕС да съживят предложението, което в момента е замразено, на Международния инструмент за обществени поръчки, което ще изисква чужди страни да отворят своите обществени поръчки в замяна на достъп до ЕС. \r\nКомисията смята, че китайските кандидати за обществени поръчки в ЕС следва да отговарят на високи стандарти за труд и околна среда и иска да адаптира законодателството на ЕС, за да ограничи влиянието на държавните предприятия и държавните субсидии на европейския пазар. \r\nОсвен това, според Комисията, блокът трябва да намери обща линия относно сигурността на планираните високоскоростни 5G телекомуникационни мрежи. \r\nКитай е най-големият вносител в ЕС и вторият най-голям пазар за износ след САЩ, като печалбата на Пекин от търговията с Европа за 2017 година се оценява на 177,7 милиарда долара. \r\nПревод и редакция:", "date": "2019.03.13", "title": "New Europe: ЕС иска да ребалансира икономическите си отношения с Китай"}
{"url": "http://www.focus-news.net/news/2019/03/13/2633818/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Планът от 10 точки на Европейската комисия за постигане на по-добър баланс в икономическите отношения с Китай направи дебюта си пред обществеността на 12 март, под формата на план за действие, който бележи промяна в позицията на блока към неговия основен търговски партньор, пише  базираното в Брюксел издание New Europe . \r\nПланът ще бъде представен на лидерите на ЕС за обсъждане на следваща редовна среща на върха в Брюксел на 21-22 март преди срещата на високо равнище ЕС-Китай, насрочена за 9 април. \r\nСпоред Комисията Европа трябва да стане по-твърда с Китай, тъй като той е стратегически партньор, но и конкурент, потвърди скоро след изтичането на плана заместник-председателят на Комисията Йърки Катаинен. \r\nИкономическите отношения могат да се развият за взаимна изгода на двете страни, докато конкуренцията е честна, заяви Комисията. Ето защо ЕС следва да се стреми към по-балансиран икономически обмен, като в същото време по-добре защитава собствените си предприятия от поглъщания. Напоследък несигурността относно сигурността на данните в мобилния гигант Huawei влоши отношенията. \r\nКатаинен заяви също, че отношенията могат да се подобрят и да бъдат от полза, ако търговията и инвестициите са реципрочни, но че ЕС трябва да осигури равни условия и да защити пазарите си от изкривявания. \r\nПредложенията на Комисията ще бъдат обсъдени на следващата среща на върха на ЕС на 21 и 22 март, където се очаква излизането на Великобритания от блока да доминира в дискусията. Ако ЕС се съгласи, блокът би призовал Китай да се подпише за преразглеждане на правилата на Световната търговска организация, особено по отношение на субсидиите и принудителния трансфер на технологии, и да сключи споразумение с ЕС относно инвестиционните правила до 2020 г. \r\nКомисията призова всички държави-членки на ЕС да съживят предложението, което в момента е замразено, на Международния инструмент за обществени поръчки, което ще изисква чужди страни да отворят своите обществени поръчки в замяна на достъп до ЕС. \r\nКомисията смята, че китайските кандидати за обществени поръчки в ЕС следва да отговарят на високи стандарти за труд и околна среда и иска да адаптира законодателството на ЕС, за да ограничи влиянието на държавните предприятия и държавните субсидии на европейския пазар. \r\nОсвен това, според Комисията, блокът трябва да намери обща линия относно сигурността на планираните високоскоростни 5G телекомуникационни мрежи. \r\nКитай е най-големият вносител в ЕС и вторият най-голям пазар за износ след САЩ, като печалбата на Пекин от търговията с Европа за 2017 година се оценява на 177,7 милиарда долара. \r\n***  Конфликтът, който може да доведе до изхвърлянето на „Фидес“ от Европейската народна партия (ЕНП) остана неразрешен във вторник след разговорите между унгарския премиер Виктор Орбан и шпитценкандидатът на европейските дясноцентристи Вили Вебер в Будапеща, пише  европейската редакция на Politico . \r\n„Моите разговори с премиера Виктор Орбан днес преминаха в конструктивна атмосфера, но проблемите все още не са разрешени“, заяви германският политик пред журналистите в Будапеща. \r\n„Ние все още трябва да оценяваме, все още обсъждаме сред членовете на ЕНП, за предстоящите решения“, каза Вебер, кандидатът на ЕНП за председател на Европейската комисия в майските избори за Европейски парламент. \r\nНа 20 март представители на партиите от европейската десница ще обсъждат дали „Фидес“ трябва да остане в блока, след като десетина членки призоваха за изхвърляне на управляващата унгарска партия. Причина за инициативата стана антиимиграционната кампания на фракцията на Орбан, в която основна мишена са председателят на Европейската комисия Жан-Клод Юнкер и американският милиардер Джордж Сорос. \r\nПо думите на Вебер е сигурно, че унгарският премиер ще прекрати тази кампания, но посочи, че други, по-широки въпроси, все още трябва да бъдат разрешени. \r\n„Това, което искаме да гарантираме е, „Фидес“ да остане ангажирана с ценностите на ЕНП, а Унгария да остане проевропейска страна, която се придържа към европейските ценности“, отбеляза той. \r\nНачалникът на канцеларията на Орбан Гергели Гуляш настоя след срещата, че дебатът в рамките на ЕНП за „Фидес“ е наистина за миграцията. Той обвини критиците на премиера, че искат да изхвърлят партията заради нейните антиимиграционни позиции. \r\nНо той също възприе и помирителен тон, като каза, че кампанията с плакатите е приключила, а освен това отбеляза, че унгарският министър-председател е дал ясно да се разбере на Вебер, че не е искал да нарани никой и е готов да се извини, ако го е направил. Това изглежда изпълнява едно от условията на Вебер за оставяне на „Фидес“ в ЕНП. \r\nРекламите срещу Юнкер обаче все още можеха да се забележат по улиците на Будапеща и в свързаните с управляващата партия уебсайтове във вторник. \r\nВебер проведе пресконференцията си в историческа синагога в центъра на Будапеща в жест към еврейска общност. Еврейските групи и други неведнъж са обвинявали Орбан, че използва антисемитски наратив и правителството му практикува ревизионизъм, когато става въпрос за историята на Холокоста в Унгария. \r\nВебер седеше до ръководителя на Федерацията на унгарските еврейски общности Андраш Хейслер, който наскоро беше изобразен на корицата на списание, свързано с „Фидес“, с банкноти, които падаха около него. \r\n***  Тревога премина сред унгарците в Сърбия заради скорошното разпращане на повиквателни за военно обучение. Според Белград призивът е свързан с военни учения, а не с миграционната криза, или някакъв друг риск за националната сигурност, пише  електронното издание Hungary Today . \r\nТази година общо 600 30-годишни мъже ще получат повиквателни от военните, за да проведат базово обучение. Веднага след решението, министърът на отбраната на Сърбия Александър Вулин заяви, че се записва доброволец. \r\nНовоизпрателните сини пощенски пликове са печално известни в балканската страна заради кръвопролитията през 90-те и 2000-те. \r\nСлед премахването на задължителната военна служба в Сърбия 200 000 мъже не са преминали военно обучение. Това ще се промени тази година, тъй като две 15-дневни обучения са планирани за май и ноември. \r\nНовината разтревожи сръбската общественост, тъй като скорошните ужаси от насилствена военна мобилизация все още са живи в спомените й. \r\nМъжете, които не служат, вместо това ще действат като държавни служители, а тези, които откажат да се включат, ще бъдат глобени с 50 000 динара (около 500 евро) от сръбската държава. \r\nБроят на сърбите, които решат да платят глобата, вероятно ще бъде огромен поради факта, че в момента в Западна Европа живеят около 1 милион души. Малко вероятно е те да изберат да прекъснат ежедневния си живот, за да служат две седмици в армията. \r\n*** Тереза Мей претърпя поражение за втори път, пише британското авторитетно издание  The Times .  \r\nКамарата на общините гласува с 391 срещу 242 против споразумението, въпреки уверенията на премиера, че преразгледаният вариянт ще гарантира, че Обединеното кралство не е в капан с предпазния механизъм. \r\nСлед гласуването Тереза Мей обяви, че утре депутатите ще получат възможност за гласуване за напускане на ЕС без споразумение, като те ще трябва да постъпят според собствената си преценка. \r\nАко това бъде отхвърлено, ще бъде поискано да гласуват в четвъртък дали да поискат удължаване на действието на  член 50. \r\nВ изявление пред депутатите след гласуването, Тереза Мей каза, че „дълбоко съжалява” за резултата и че това означава, че сега парламентът е изправен пред серия от „незавидни избори“ в следващите дни. \r\n„Гласуването за удължаване (на чл. 50) не решава проблемите, пред които сме изправени,” каза тя. „ЕС ще иска да знае как смятаме да използваме такова удължаване. Парламентът ще трябва да отговори на този въпрос. Желае ли да отмени член 50? Иска ли да проведе втори референдум? Или пък иска да напусне със различно споразумение?“ – заяви Мей. \r\n\"Това са незавидни избори, но благодарение на решението, което парламентът е взел тази вечер, те трябва да бъдат направени.\" \r\nСлед гласуването главният преговарящ на ЕС за Брекзит, Мишел Барние, отхвърли всякакъв допълнителен компромис и предупреди, че блокът ще трябва да ускори подготовката за Брекзит без споразумение. \r\n„ЕС направи всичко, което е по силите му, за да улесни постигането на споразумение за оттегляне“, каза той. „Безизходицата може да бъде решена само във Великобритания. Нашите приготовления за Брекзит без споразумение са по-важни от всякога, \" казва Барние. \r\nМащабът на поражението беше удар по Даунинг стрийт. Докато около 40 депутати, които гласуваха против споразумението през януари, преминаха на другата страна, това не беше достатъчно, за да намали значително мнозинството срещу сделката. \r\nПоражението дойде след като Джефри Кокс, главният прокурор, зашемети тази сутрин Даунинг Стрийт, като представи правни съвети, според които промените в споразумението за Брекзит са оставили юридическия риск Великобритания да остане в предпазния механизъм „безкрайно“. \r\nКокс каза на депутатите, че промените „намаляват риска“, че Обединеното кралство може да бъде задържано за неопределено време в защитната система, но не го е премахнало напълно. \r\nВчера в Страсбург премиерът каза, че е постигнала съгласие за „съвместен инструмент със съпоставимо правно значение на споразумението за оттегляне, (което) ще гарантира, че ЕС не може да действа с намерението за неограничено прилагане на защитния механизъм“. \r\nИнтервенцията на главния прокурор и юридически съветник по споразумението Джефри Кокс предизвика вълна от атаки срещу преразгледаното споразумение на премиера. \r\nДумите на Кокс накараха „брекзитърите“ и депутатите от Демократичната юнионистка партия да гласуват против. До намесата на Кокс Даунинг Стрийт бе подкрепян от някои от „брекзитърите“. \r\nДейвид Дейвис, бившият министър за Брекзит, който подаде оставка през юли миналата година обеща да подкрепи сделката, ако главният прокурор потвърди, че има „юридическата сила“, за да предотврати неопределеността на предпазния механизъм. Той заяви преди думите на Кокс: „Споразумението в никакъв случай не е това, което бих искал, но то ще осигури Брекзит.", "date": "2019.03.13", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/03/13/2633819/rakovodstvoto-na-pp-abv-shte-dade-preskonferentsiya.html", "text": "Ръководството на ПП АБВ ще даде пресконференция. Това съобщиха от пресцентъра на  ПП АБВ . Събитието ще се проведе от 11.30 часа в централата на партията на улица „Врабча“ 23. На пресконференцията ще бъде обсъдено, че група политически партии се приобщават към идеята на АБВ за провеждане на референдум за мир. Участие ще вземат председателят на ПП АБВ Румен Петков и представителите на политически партии, които се приобщават към идеята на АБВ за подкрепа на подписка за свикване на референдум.", "date": "2019.03.13", "title": "Ръководството на ПП АБВ ще даде пресконференция"}
{"url": "http://www.focus-news.net/news/2019/03/13/2633820/dobrich-patnite-nastilki-v-oblastta-sa-suhi-usloviyata-za-patuvane-sa-dobri.html", "text": "Пътните настилки са преобладаващо сухи, условията за пътуване са добри, предаде кореспондент на  Радио „Фокус” – Варна . По път I- 9 в участъка от село Кранево в посока Варна е ограничено движението на МПС над 10 тона. Обходният маршрут е през селата Кичево и Оброчище. \r\nДо 15 март в рамките на лот 3 от интегрирания проект за подобряване на водния сектор в град Добрич се работи по ул. „Агликина поляна“, ул. „Теменуга“, ул. „Купен“, жк. „Добротица“, ул. „Димитър Петков“, ул. „Охрид“, ул. „Цанко Церковски“, ул. „Димитър Пенаков“, ул. „Илинден“ и района „Червената пръст“. В града времето е слънчево и ясно, духа слаб вятър, температурата на въздуха е около 1 градус.  \r\nЖулиета НИКОЛОВА", "date": "2019.03.13", "title": "Добрич: Пътните настилки в областта са сухи, условията за пътуване са добри"}
{"url": "http://www.focus-news.net/news/2019/03/13/2633822/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение до бл. 100 в жк. „Младост 1“ се налага спиране на водоподаването от 09.00 до 17.00 часа на клиентите на „Софийска вода”, живеещи в: бл. 100, 10-то ОДЗ, пицария пред бл. 100. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 100. \r\nВъв връзка с подмяна на сградно водопроводно отклонение на ул. „Юрий Гагарин“ в жк. „Изток“ се налага спиране на водоподаването от 09.30 до 17.30 часа на клиентите на „Софийска вода”, живеещи в района на: ул. „Юрий Гагарин“ от ул. „Тарас Шевченко“ до ул. „Антон Павлович Чехов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Юрий Гагарин“ ъгъла с ул. „Тарас Шевченко“. \r\nВъв връзка с реконструкция на уличен водопровод на ул. „Козлодуй“ в жк. „Банишора“ се налага спиране на водоподаването от 09.00 до 19.30 часа на клиентите на „Софийска вода”, живеещи в района на: ул. „Козлодуй“ от ул. „Странджа“ до  ул. „Опълченска“ и ул. „Лада“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Козлодуй“ ъгъла с ул. „Лада“. \r\nВъв връзка с подмяна на сградно водопроводно отклонение на ул. „Тунджа“ в Центъра се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Тунджа“ от ул. „Прага“ до ул. „Разслатница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Прага“ ъгъла с ул. „Тунджа“. \r\nВъв връзка с подмяна на пожарен хидрант на ул. „Изгрев“ в с. Казичене се налага спиране на водоподаването от 09.30 до 17.30 часа на клиентите на „Софийска вода”, живеещи в района на: ул. „Никола Петков“, ул. „Христо Ботев“, ул. „Витоша“, ул. „Пейо Яворов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Изгрев“ №2. \r\nВъв връзка с подмяна на сградно водопроводно отклонение на ул. 9-та в кв. „Обеля“ се налага спиране на водоподаването от 09.30 до 16.30 часа на клиентите на „Софийска вода”, живеещи в района на: ул. 9-та от ул. 19-та до ул. „Академик Дмитрий Лихачов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 9-та ъгъла с ул. 19-та. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.03.13", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/03/13/2633793/maykal-pompeo-donald-tramp-dopuska-izpolzvaneto-na-vsyakakvi-sredstva-sreshtu-nikolas-maduro-i-horata-mu.html", "text": "Администрацията на американския президент Доналд Тръмп все още обмисля възможността да използва всякакви средства срещу венецуелския президент Николас Мадуро и хората, които са му лоялни. Това съобщи във вторник пред CNBC държавният секретар на САЩ Майкъл Помпео на конференция в Хюстън, предава  TACC . \r\n\"Както заяви президентът на Съединените щати, обмислят се всички възможности за предоставяне на венецуелския народ на демокрацията, която заслужават. И тогава ние ще изградим нова икономика, при която те ще могат отново да намерят богатството под краката си\", твърди Помпео.  \r\n\"Сега 50 страни са признали управлението на Мадуро за незаконно. Време е той да се оттегли\", каза държавният секретар.   Юлиян Марков", "date": "2019.03.13", "title": "Майкъл Помпео: Доналд Тръмп допуска използването на всякакви средства срещу Николас Мадуро и хората му"}
{"url": "http://www.focus-news.net/news/2019/03/13/2633812/ochakva-se-prokuraturata-da-povdigne-obvinenie-na-kmeta-na-obshtina-strelcha-za-zloupotreba-s-vlast.html", "text": "Очаква се днес Прокуратурата да повдигне обвинение на кмета на Община Стрелча Стойно Чачов за злоупотреба с власт за това, че през 2016 г. е принудил поне 17 служители на Общината да подадат заявления за напускане без вписана дата.   \r\nВчера служители на отдел „Икономическа полиция“ към ОДМВР - Пазарджик извършиха претърсване и изземване в сградата на Общината по сигнал, подаден на 11 март 2019 г. от бивш общински служител в една от дирекциите. От сигнала става ясно, че през 2016 г. кметът е събрал множество общински служители в кметската зала и им е казал, че трябва да подадат и подпишат молба за назначаване на работа и молба за напускане, и двете - без посочена дата. \r\nЗапочнато е разследване по т.нар. престъпление принуда, тъй като според данните, с които са стартирали полицията и прокуратурата, се касае за злоупотреба с власт. През вчерашния ден като свидетели бяха разпитани 10 души, които са работят в „Социален патронаж“, двама - в „Общински имоти“, един счетоводител, един деловодител и др. Всички те потвърждават, че в началото на август 2016 г., заплашени от кмета, че ще бъдат освободени дисциплинарно, са подали молби за напускане без дата. Работата по разследването продължава.  \r\nОчаква се днес Прокуратурата да вземе решение за ангажиране към наказателна отговорност на кмета на Община Стрелча. Ако престъплението бъде доказано, Стойно Чачов може да получи до 6 години лишаване от свобода.", "date": "2019.03.13", "title": "Очаква се Прокуратурата да повдигне обвинение на кмета на Община Стрелча за злоупотреба с власт"}
{"url": "http://www.focus-news.net/news/2019/03/13/2633824/plovdiv-s-filma-shtastlivetsa-per-v-grada-shte-zapochne-programata-na-festivala-sofiya-film-fest.html", "text": "За 14-ти пореден път Пловдив е домакин на София филм фест от днес до 24 март. Това съобщиха за  Радио „Фокус“ - Пловдив  организаторите. Официалното откриване ще бъде в 18.30 часа с филма „Щастливеца Пер“, на който специални гости ще бъдат режисьорът биле Аугуст и председателят на ФИПРЕСИ Клаус Едер. На 14 март от 18.00 часа ще бъде представен и филмът „Зелената книга“ от Димитър Маринов – българинът, който оглави кориците на родния печат с появата си на тазгодишните награди „Оскар”. На 18 март на прожекцията на филма „Сутиенът“ ще гостуват режисьорът Файт Хелмер и актьорите Мики Манойлович, Ирмена Чичикова и Боряна Маноилова. Последен гост ще бъде актрисата Хазар Ергючлю, по случай прожекцията на „Дивата круша“ на турския режисьор Нури Билге Джейлан, чиито последни четири филма ще бъдат излъчена в специална панорама. \r\nНа фестивала ще бъде показан и провокативният нов филм на Ларс фон Триер „Къщата, която Джак построи“ с участието на Ума Търман и Мат Дилън. Филмът скандализира публиката на фестивала в „Кан” през изминалата година и спечели на режисьора множество противоречиви реакции. Отново с герой убиец в центъра на сюжета е и последният филм на култовия режисьор Фатих Акин „Златната ръкавица“, който проследява истинската история на Фриц Хонка – физически и психически увреден сериен убиец, който убива жени в квартал в Хамбург между 1970 и 1975 г. \r\nНосителят на „Златна Палма” в „Кан” миналата година „Джебчии“ също получава прожекция, както и носителят на Голямата награда на журито в „Сънданс” – „Пеперуди“. За всички, които пропуснаха „Студена война“ на полския режисьор Павел Павликовски, фестивалът ще предложи нова възможност с прожекция на 22 март. Други акценти от програмата ще бъдат колумбийският „Прелетни птици“, който показва зараждането на бизнеса с наркотици, „Златна младост“ с участието на Изабел Юпер и Галатеа Белуги на френската режисьорка Ева Йонеско и музикалният „Лято“ на руския режисьор Кирил Серебренников, който ще върне зрителите назад във времето – през 80-те години в Русия, когато рок и поп сцената се развива с шеметни темпове, а влиянието на култови рок банди и артисти като Дейвид Боуи, T. Rex, „Sex Pistols“ и „The Velvet Underground“ е много голямо. \r\nНоминираният за „Златна палма” „Щастливият Лазаро“, който получи безупречни оценки от критиката и беше спряган за един от най-добрите филми за изминалата година, също ще получи прожекция в Пловдив, както и отличеният със „Златна камера” „Момиче“ и суровият разказ „Кучкар“ на Матео Гароне („Гомор”, „Приказка на приказките”). От родното кино зрителите ще могат да гледат „Снимка с Юки“ също с участието на Димитър Маринов, Руши Видинлиев, Весела Бабинова, Рашко Младенов. В програмата са още „Прасето“ на режисьора Драгомир Шолев („Подслон“) и „Живи комини“ с Ивайло Христов, Валентин Ганев, Димитър Коцев – Шошо.  \r\nСофия Филм Фест в Пловдив се случва с подкрепата на Община Пловдив.", "date": "2019.03.13", "title": "Пловдив: С филма „Щастливеца Пер“ в града ще започне програмата на фестивала София филм фест"}
{"url": "http://www.focus-news.net/news/2019/03/13/2633811/politico-myastoto-na-fides-v-enp-prodalzhava-da-e-pod-vapros-sled-pregovorite-mezhdu-orban-i-veber.html", "text": "Конфликтът, който може да доведе до изхвърлянето на „Фидес“ от Европейската народна партия (ЕНП) остана неразрешен във вторник след разговорите между унгарския премиер Виктор Орбан и шпитценкандидатът на европейските дясноцентристи Вили Вебер в Будапеща, пише  европейската редакция на Politico . \r\n„Моите разговори с премиера Виктор Орбан днес преминаха в конструктивна атмосфера, но проблемите все още не са разрешени“, заяви германският политик пред журналистите в Будапеща. \r\n„Ние все още трябва да оценяваме, все още обсъждаме сред членовете на ЕНП, за предстоящите решения“, каза Вебер, кандидатът на ЕНП за председател на Европейската комисия в майските избори за Европейски парламент. \r\nНа 20 март представители на партиите от европейската десница ще обсъждат дали „Фидес“ трябва да остане в блока, след като десетина членки призоваха за изхвърляне на управляващата унгарска партия. Причина за инициативата стана антиимиграционната кампания на фракцията на Орбан, в която основна мишена са председателят на Европейската комисия Жан-Клод Юнкер и американският милиардер Джордж Сорос. \r\nПо думите на Вебер е сигурно, че унгарският премиер ще прекрати тази кампания, но посочи, че други, по-широки въпроси, все още трябва да бъдат разрешени. \r\n„Това, което искаме да гарантираме е, „Фидес“ да остане ангажирана с ценностите на ЕНП, а Унгария да остане проевропейска страна, която се придържа към европейските ценности“, отбеляза той. \r\nНачалникът на канцеларията на Орбан Гергели Гуляш настоя след срещата, че дебатът в рамките на ЕНП за „Фидес“ е наистина за миграцията. Той обвини критиците на премиера, че искат да изхвърлят партията заради нейните антиимиграционни позиции. \r\nНо той също възприе и помирителен тон, като каза, че кампанията с плакатите е приключила, а освен това отбеляза, че унгарският министър-председател е дал ясно да се разбере на Вебер, че не е искал да нарани никой и е готов да се извини, ако го е направил. Това изглежда изпълнява едно от условията на Вебер за оставяне на „Фидес“ в ЕНП. \r\nРекламите срещу Юнкер обаче все още можеха да се забележат по улиците на Будапеща и в свързаните с управляващата партия уебсайтове във вторник. \r\nВебер проведе пресконференцията си в историческа синагога в центъра на Будапеща в жест към еврейска общност. Еврейските групи и други неведнъж са обвинявали Орбан, че използва антисемитски наратив и правителството му практикува ревизионизъм, когато става въпрос за историята на Холокоста в Унгария. \r\nВебер седеше до ръководителя на Федерацията на унгарските еврейски общности Андраш Хейслер, който наскоро беше изобразен на корицата на списание, свързано с „Фидес“, с банкноти, които падаха около него. \r\nПревод и редакция:", "date": "2019.03.13", "title": "Politico: Мястото на „Фидес“ в ЕНП продължава да е под въпрос след преговорите между Орбан и Вебер"}
{"url": "http://www.focus-news.net/news/2019/03/13/2633823/denyat-13-mart-v-svetovnata-istoriya.html", "text": "През 1519 г. испанският конквистадор Ернандо Кортес слиза на мексиканския бряг и започва своя поход срещу кралството на ацтеките. Завоевател на Мексико от 1519 г. до 1521 г., унищожил Ацтекската империя, през 1524 - 25 г. Кортес открива Хондурас, а през 1532 - 33 г. - полуостров Калифорния.  През 1639 година Кеймбриджският колеж в САЩ е преименуван на Харвард. Най-старият университет в САЩ е основан през 1636 г. Носи името на Джеймс Харвард (1607-1638 г.), който завещава половината си имущество и библиотека на университета. През 1781 г. английският астроном Уилям Хършел открива планетата Уран, седмата по отдалеченост от Слънцето, а през 1930 г. американският астроном Клод Томбо открива деветата планета от Слънчевата система, по-късно наречена Плутон. През 1935 г. по време на разкопки в Йерусалим е открита библиотека, датираща от около 1000 г. преди Христа.  \r\nВ Париж е открито летището “Шарл де Гол” (1974). На 13 март са родени: Сергей Третяков, кмет на Москва, завещал богатата си колекция от картини от западноевропейски художници на града (1834), италианският писател Рафаело Джованьоли, автор на историческия роман “Спартак”, руският педагог и писател Макаренко, композиторът Нийл Седака. На тази дата умират: руският император Александър ІІ, двадесет и третият президент на САЩ Бенджамин Харисън, босненският писател Иво Андрич.  \r\n2018 г.  \r\nИракският премиер Хайдер ал Абади вдига забрана за международни въздушни превози до Иракски Кюрдистан. \r\n2018 г.  \r\nПрезидентът Тръмп слага край на продължила няколко месеца несигурност, като обявява, че държавният секретар Рекс Тилърсън - бивш шеф на петролния гигант ЕксънМобил, ще бъде заменен от директора на ЦРУ - Майк Помпео.  \r\n2018 г.  \r\nПри инцидент с автобус в северната част на Етиопия загиват 38 души, повечето от които ученици. Катастрофата става в Легамбо в региона Амхара. \r\n2017 г. \r\nСирийската обсерватория за правата на човека обявява, че общият брой на убитите и изчезнали в войната в Сирия е 465 000 души. \r\n2017 г. \r\nТурция забранява на холандския посланик Корнелис Ван Рий да се завърне в посолството на Холандия в Анкара и затваря въздушното си пространство на холандски дипломати в отговор на холандската забрана на турските министри, говорещи на митинги в Холандия. \r\n2017 г. \r\nЯнош Адер е преизбран за президент на Унгария от Народното събрание. \r\n2016 г. \r\nЕксплозия разтърсва центъра на турската столица Анкара, има 27 убити и ранени. \r\n2015 г. \r\nНАСА обявява, че учени, използващи космическия телескоп Хъбъл, са открили солен океан, криещ се под леда на повърхността на най-големия спътник на Юпитер, Ганимед, в който се съдържа повече вода, отколкото има на Земята \r\n2014 г. \r\nФедералната служба по надзора в сферата на връзките, информационните технологии и масовите комуникации на Русия закрива няколко неудобни за властите блога и сайта. \r\n2013 г. \r\nФранциск е 266-ият глава на Римокатолическата църква. Той е първият папа йезуит и първият папа от Новия свят. Роден е на 17 декември 1936 в Буенос Айрес, Аржентина със светското име Хорхе Марио Берголио (на испански: Jorge Mario Bergoglio) в семейство на железопътен работник и домакиня от италиански произход. \r\n2012 г. \r\nСлед инцидент с парахода „Шариатпур-1“ на река Мегхна в югоизточната част на Бангладеш загиват 24 човека, а 200 пропадат без вест. \r\n2012 г. \r\nБившият министър на правосъдието Жано Ахусу-Куадио е назначен за министър-председател на Кот д'Ивоар. \r\n1996 г. \r\nВ Дънблин, Шотландия, 16 деца в местното начално училище и учителят им са убити с пушка от Томас Хамилтън, който впоследствие се самоубива. При нападението в училището са ранени още 10 души. \r\n1974 г. \r\nВ Париж е открито летище “Шарл де Гол”. \r\n1961 г. \r\n79-годишният Пабло Пикасо сключва брак с 37-годишната Жаклин Рок. \r\nПикасо е испански художник и скулптор. От 1904 г. живее в Париж. През 1907 г. полага основите на кубизма (\"Госпожиците от Авиньон\"), а към 1910 г. си служи с деформации в творби, близки до сюрреализма. От 1940 г. се включва в движението за мир (плакат и рисунки \"Гълъбът на мира\", 1947 г.). Работи графики, скулптури, керамика. Пише стихове. \r\n1957 г. \r\nФБР арестува един от най-известните профсъюзни лидери в САЩ Джими Хофа по обвинение във вземане на подкупи. \r\n1947 г. \r\nПравителството на Великобритания забранява провеждането на спортни състезания през седмицата с цел повишаване на производителността на труда. \r\n1852 г. \r\nВ нюйоркския в. “Lantern” е публикувана първата карикатура с образа на Чичо Сам, неин автор е Франк Хенри Белю. Изразът “Чичо Сам” се използва като прозвище на САЩ. Този израз е използван за първи път в уводна статия на нюйоркския в. “Трой поуст “през 1813 г. \r\n1848 г. \r\nС въстание във Виена започва революцията в Австрия. След като пристига новината за въстание в Париж, тълпи от хора се надигат и във Виена. Те са предимно студенти и членове на либерални клубове. Демонстрациите се водят за основни човешки права и либерализация на режима. Понеже това се случва в много градове, свикани са отряди, за да усмирят тълпите. Властите не искат да усложняват конфликта и затова освобождават Метерних – символ на репресиите. Те се ангажират също така да съставят конституция. \r\n1809 г. \r\nСър Джордж Гордън влиза в Британската Палата на лордовете с името лорд Байрон. Лорд Байрон е английски поет, представител на революционния романтизъм. Завършва Кеймбриджкия университет. Заради радикалните си възгледи спечелва омразата на английското аристократично общество. Наричат го \"Метежния лорд\". Напуска Англия през 1816 г., живее известно време в Швейцария, а след това в Италия, където се присъединява към радикалното движение на карбонарите. От 1823 г. живее в Гърция, за да помага на гръцките въстаници в борбата им за освобождение от османско владичество. Автор е на поемата \"Странстванията на Чайлд Харолд\" (в 4 песни) и на ориенталските поеми: \"Гяур\", \"Абидоска невеста\", \"Манфред\" \"Корсар\", \"Лара\", \"Обсадата на Коринт\". В Швейцария и в Италия създава 3 романтични драми: \"Марино Фалиеро\", \"Двамата Фоскари\" и \"Сарданапал\", както и двете мистерии: \"Небе и земя\" и \"Каин\". Там довършва \"Дон Жуан\". \r\n1781 г. \r\nАнглийският астроном Уилям Хършел открива планетата Уран, която нарича Goergium Sidus в чест на английския крал Джордж III. Уран е седмата по отдалеченост от Слънцето планета. Оста на въртене на Уран е почти в равнината на орбитата. Планетата има 5 спътника, а орбитата ѝ лежи между орбитите на Сатурн и Нептун. \r\n1656 г. \r\nВ Ню Йорк на евреите е забранено да строят синагоги. \r\n1639 г. \r\nКембриджският колеж в САЩ е преименуван на Харвард. Той е най-стария университет в САЩ. Основан е през 1636 г. Носи името на Дж. Харвард (1607-1638 г.), който завещава половината си имущество и библиотека на университета. До края на ХVIII в. главно място в учебния курс на колежа заемат Библията и древните езици, а от края на ХVIII в. започват да се преподават нови езици и математика. В началото на ХIХ в. колежът представлява привилегировано средно училище, в което обучението започва от 14-годишна възраст. Учебният курс е задължителен за всички. Преминаването от колеж към университет става през I четвърт на ХIХ в., когато към Харвардския колеж са присъединени Медицинският (основан през 1810 г.) и Юридическият (1817 г.) факултети. Учебният план е разширен, въведени са история, политикономия, химия, геология и други предмети. През втората четвърт на ХIХ в. университетът, в който преподават видни учени, става център на културния живот в САЩ. Важна роля в развитието на учебното заведение има американският педагог Ч. Елиът, президент на университета в периода 1869-1909 г. Харвардският университет има следните факултети: хуманитарни естествени науки, юридически, медицински, здравна охрана, богословски, конструкторски, държавно управление, практическа администрация, педагогически, инженерен и приложна физика. В него работят около 5 000 преподаватели и се обучават около 15 000 студенти. Библиотеката съдържа около 8 млн. книги и брошури, има отделни библиотеки с редки книги и ръкописи, медицинска, китайско-японска и други библиотеки. \r\n1519 г. \r\nИспанският конквистадор Ернандо Кортес слиза на мексиканския бряг и започва своя поход срещу кралството на ацтеките. Той е испански военачалник и завоевател. Учи в университета в Саламанка. През 1504-1519 г. служи като чиновник в Западна Индия (Санто Доминго, Куба). Завоюва Мексико от 1519 г. до 1521 г. Унищожава Ацтекската империя. През 1524-25 г. Кортес открива Хондурас, през 1532-33 г. - полуостров Калифорния. \r\n1516 г. \r\nКарл V Хабсбург е провъзгласен за първи крал на Испания. Карл V наследява от баща си - Филип Хубави (син на Максимилиан I) Бургундия и Нидерландия през 1506 г., а от дядо си Фердинанд Католик - испанската корона. Той е германски император (1519-1556 г.) и испански крал (1516-1556 г.). С помощта на Католическата църква иска да създаде “световна християнска монархия”. Абсолютистката политика на Карл V предизвиква въстания в Испания (1520-1522 г.) и Нидерландия (1539-1540 г.). Води войни с Франция и с Османската империя. По време на неговото управление испанските колонии в Америка разширяват своите територии. През 1521 г. издава Вормския едикт, насочен срещу дейността на Мартин Лутер и срещу нарасналото влияние на Реформацията в Европа. Във войната с германските князе от 1546-1548 г. е победител, но по-късно през 1552 г. губи войната с германските феодали. Принуден е да подпише Аугсбургския религиозен мир (1555 г.). Отрича се от испанската и нидерландската корони в полза на сина си Филип II и отстъпва германския императорски престол на брат си Фердинанд I. На тази дата са родени: \r\n1888 г. \r\nРоден е Антон Семьонович Макаренко – руски педагог и писател. В педагогическата практика осъществява опит за масово превъзпитаване на деца правонарушители. Организатор е на трудововъзпитателната колония \"М. Горки\" (1920-1928 г.) и на детската комуна \"Ф. Е. Дзержински\" (1927-1935 г.). Създава методика за възпитателната работа с детски колектив. Прави опит за обединяване на обучението с производството. Автор е на съчиненията - \"Педагогическа поема\", \"Проблеми на съветското училищно възпитание\", “Марш на 30-те години”, “Книга за родители”. \r\n1855 г. \r\nРоден е Пърсивал Лоуъл - американски астроном, предсказал съществуването на планетата Плутон. Завършва Харвардския университет, става бизнесмен и пътешества, а от 1883 г. до 1893 г. живее в Япония. \r\nПрез 1893-1894 г. построява във Флагстаф (Аризона) добре обзаведена обсерватория, предназначена за планетни изследвания. По време на великото противостоене на Марс през 1894 г. провежда много наблюдения на планетата, открива \"каналите\" по повърхността на Марс и стига до извода, че върху нея има разумен живот. Отстоява тези идеи в книгите си \"Марс\", \"Марс и неговите канали\", \"Марс като приют на живот\". През 1905 г. въз основа на смущенията в движението на Уран пресмята положението на деветата планета (Плутон), намираща се зад Нептун. Неколкократно подобрява своите изчисления, организира в своята обсерватория системно търсене на планетата, в резултат на което тя е открита през 1930 г. от Клайд Томбо – асистент по астрономия в Лоуеловата обсерватория. Кръстена е Плутон – на гръцкия бог на подземния свят. Пърсивал Лоуъл получава медал \"Жансен\" на Френското астрономическо дружество през 1904 г. и Златния медал на Мексиканското астрономическо дружество през 1908 г. за изследването на Марс. \r\n1845 г. \r\nРоден е Ян Бодуен де Куртене (Иван Александрович) - руско-полски езиковед, основоположник на Казанската и Петербургската лингвистична школа, един от най-забележителните представители на славянското сравнително-историческо езикознание. Профеор в Казанския (1875-1883 г.), Юриевския (днес Тартуски; 1883-1893 г.), Краковския (1893-1899 г.) и Петербургския (1900-1918 г.) университет. Член е на Петербургската Академия на науките (1897 г.). Установява \"несъвпадението на физическата природа на звуковете с техните значения\". Определя морфемата като основна единица на морфологично равнище. Влияние: в трудовете на Л. В. Шчерба (от 1909 г.), а по-късно и в трудовете на Пражкия лингвистичен кръжок (Н. С. Трубецкой, Р. О. Якобсон). Разграничава диахармонията и синхронията в подхода към езиковите явления и факти, разглежда отделните езици като исторически изменящи се системи. Анализира понятието \"родство на езиците\", като прави обзор на славянските езици. Автор е на изследвания по руски и полски език. Редактира и допълва \"Тълковен речник на живия великоруски език\" на В. И. Дал. Умира на 3 ноември 1929 г. \r\n1838 г. \r\nРоден е Рафаело Джованьоли - италиански писател, участник в движението Рисорджименто, сподвижник на Дж. Гарибалди. Популярност му донася историческия роман \"Спартак\" (1874 г.) - за въстанието на робите и гладиаторите в Рим през I в. преди Христа. Автор е на романите \"Плаутила\" (1878 г.), \"Сатурнино\" (1879 г.), \"Месалина\" (1885 г.) и др. \r\n1834 г. \r\nРоден е Сергей Михайлович Третяков - руски колекционер на картини, общественик. Кмет на Москва (1877-1881 г.). Завещава богатата си колекция от картини на западноевропейски художници на Москва (1892 г.). Първоначално тя е изложена в Третяковската галерия, по-късно е преместена в Музея за нова западна живопис (1925 г.). Част от нея е в Ермитажа, а останалата - в Музея за изобразителни изкуства “А. С. Пушкин” в Москва. \r\n1800 г. \r\nРоден е Решид паша - турски държавен деец и дипломат. През 1834-1837 г. е посланик в Париж и Лондон. Министър на външните работи (1837-1845 г.). За да предотврати разпадането на Османската империя, се стреми да осъществи в нея принципите на европейското държавно устройство, да проведе реформи в областта на просветата, финансите и пр. Автор е на Гюлханския хатишериф от 1839 г., поставя началото на епохата на реформите в Турция (т.н. Танзимат). Гюлханския хатишериф набелязва основните принципи на проектираните държавни реформи в Османската империя. В него се говори за гарантиране на живота, честта и имота на всички поданици на империята без оглед на тяхната вяра и народност, изравнява гражданските права на мюсюлманските и християнските народи, предвижда военна повинност и за мъжкото християнско население, нарежда данъчното облагане да се извършва според възможностите на данъкоплатците, премахва системата на данъчното откупуване, предвижда и някои съдебни мерки, които наподобяват гражданската съдебна процедура на западноевропейските държави, набелязват се и мерки за преустройството на административния апарат и пр. \r\n1781 г. \r\nРоден е Карл Фридрих Шинкел - германски архитект, представител на класицизма в Германия. Отначало работи като художник-декоратор, след това развива широка строителна дейност предимно в строги антични форми (Новата стража, 1817-1818 г., Старият музей, 1822-1830 г., Драматичният театър, 1818-1824 г., и др. в Берлин). Карл Фридрих Шинкел строи също в неоготически и ренесансови форми и в германски стил (Строителната академия в Берлин). Оказва значително влияние върху развитието на германската архитектура от ХIХ в. \r\n1741 г. \r\nРоден е Йосиф II - император на Свещената Римска империя (1764-1790 г.). Управлява заедно с майка си Мария Терезия от 1764 г. Самостоятелен владетел е от 1780 г. Провежда политика на просветен абсолютизъм. \r\n1733 г. \r\nРоден е Джоузеф Пристли – английски химик, философ, открил кислорода и амоняка. През 1794 г., преследван от реакционни кръгове, Пристли емигрира в САЩ. Чуждестранен почетен член е на Петербургската АН (1780 г.). В съчинението си “Изследвания на материята и духа” (1777 г.) твърди, че природата е материална и че духът е свойство на материята. Развива учението на Д. Хартли за асоциациите. През 1774 г. открива кислорода, а през 1772-1774 г. получава хлорен водород и амоняк. Доказва, че зелените растения “пречистват” въздуха. На тази дата умират: \r\n1975 г. \r\nУмира Иво Андрич - босненски писател-белетрист (сам се определя като хърватски поет и сръбски белетрист), югославски дипломат, член на Сръбската академия на науките и изкуствата (1949 г.), доктор хонорис кауза в Сараево и Краков. Следва философия и история в Загреб, Виена, Краков и Грац. По време на Първата световна война (1914-1918 г.) властите го държат в политически затвор, интерниран е заради патриотичните си изяви. През 1919 г. се дипломира в Грац; през 1924 г. там защитава докторат с труд за духовния живот в Босна по време на османското владичество. Първите си стихове печата през 1912 г. в Сараево. Пише книгите \"Eх Ponto\" и \"Nemiri\". От 1921 г. до 1941 г. е югославски дипломат в Италия, Румъния, Австрия, Франция, Испания, Белгия, Швейцария и Германия. През 1920 г. се преселва в Белград, ориентира се към прозата. По време на Втората световна война (1939-1945 г.) живее в Сърбия в пълна изолация. Произведенията му са превеждани в целия свят: \"На Дрини žуприjа\", \"Травничка хроника\", \"Проклета авлиjа\" (\"Мостът на Дрина\", роман, 1945 г., \"Травнишка хроника\", роман, 1945 г., \"Прокълнатият двор\", повест, 1954 г.), есета \"Знакови поред пута\", пътеписи и много др. Получава Нобелова награда за литература през 1961 г. \r\n1971 г. \r\nУмира Рокуел Кент – американски живописец. Роден е на 21 юни 1882 г. \r\nСъздава пейзажи (“Морски труженици”, 1907 г.) с морска тематика. През 1907 г. е първата му самостоятелна изложба в Ню Йорк. Предприема пътувания до Аляска, Гренландия, Нюфаундленд, Огнена земя, като ги документира не само с маслени бои, но и с дърворезба и много пътеписи. Става търсен илюстратор на книги и списания (илюстратор на “Моби Дик” на Х. Мелвил, “Кандид” на Волтер и др.). През 1908 г. участва в първата изложба на независимите художници в Ню Йорк, но не желае да принадлежи към нито едно от новите течения в живописта. Рокуел Кент е активен пацифист и участник в американското работническо движение. Жертва е на маккартизма през 1953 г. заедно с Б. Брехт и други известни творци. През 1986 г. в САЩ е организирана ретроспективна изложба на творчеството му. Около 400 негови платна са изложени в музея “Пушкин” в Москва и в Ермитажа в Санкт Петербург. \r\n1901 г. \r\nУмира Бенджамин Харисън - американски политик, двадесет и третият президент на САЩ (1889-1893 г.). По време на мандата му са приети нов тарифен закон през 1890 г., наречен тарифата Маккинли и т. нар. антитръстов закон Шермън. Инициатор е за свикването на Първата панамериканска конференция (1889 г.). През 1889 г. правителството му установява протекторат над част от Самоа. \r\n1881 г. \r\nУмира Александър II - руски император от 1855 г., от династия Романови. Син на Николай I. Негов възпитател е генерал П. П. Ушаков, а наставник - поетът В. А. Жуковски. След поражението на Русия в Кримската война (1953-1956 г.) под влияние на революционния натиск премахва крепостното право (19 февруари 1861 г.). Затова е наречен Цар Освободител. През 1863 г. реализира други промени - премахва телесните наказания и въвежда нов университетски устав. Въвежда задължителна военна служба и равноправие в правосъдието. От 1862 г. обявява публично държавния бюджет. След потушаването на Полското въстание през 1863-1864 г. предприема политика, насочена срещу революционните движения. След 1866 г. се извършват няколко опита за атентат срещу Александър II. Това довежда до засилване на ролята на органите за вътрешна сигурност и репресиите срещу радикалните течения, организации и движения. През 1880 г. Александър II създава върховна разпоредителна комисия начело с граф Лорис-Меликов. Създава условия за либерализация на обществения живот и проявяване на радикални идеи в публицистиката, литературата и други области на обществения живот. Приема закон за градско самоуправление (1870 г.) и закон за всеобща военна повинност (1874 г.). В областта на външната политика Александър II обръща особено внимание на т. нар. Източен въпрос и за отменяне условията на Парижкия мирен договор (1856 г.). Продава на САЩ Аляска (1866 г.), присъединява Туркестан (1864 г.), Хива (1873 г.) и Кокандското ханство (1876 г.). За да засили руското влияние на Балканите, започва война с Турция (1877-1878 г.). Войната завършва с успешния за Русия Санстефански мирен договор (1878 г.), наречен е Цар Освободител и от българите. Александър II става жертва на атентат, организиран от радикалната организация \"Народна воля\". За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.03.13", "title": "Денят 13 март в световната история"}
{"url": "http://www.focus-news.net/news/2019/03/13/2633825/pregled-na-osnovnite-temi-v-dobrudzhanskiya-pechat.html", "text": "„Предлагат в социалната мрежа: Паметник за директор на детска ясла то този на кан Аспарух в Добрич“, пише на първа страница вестник  „Добруджанска трибуна“ . Предложението се отнася за директора на детска ясла „Пролет“ Кина Драгнева. Нетрадиционната инициатива е в допълнение на подписка, петиция и искания на анонимни родители на бивши и настоящи възпитаници на детското заведение. Самата Кина Драгнева е отказала да коментира каквото и да е по темата, която занимава Добрич втора седмица. Друго заглавие от първа страница на всекидневника: „Библиотеката за скандала с Иво Инджов: Не правим политика, представяме книги“. Според директора на библиотеката Невяна Христова, Регионална библиотека „Дора Габе“ не прави политическа пропаганда, а дава трибуна на всички и единствено представя печатни издания. Входът за литературните вечери е безплатен. „Кметът откри 9 санирани по европроект сгради“, съобщава изданието. Община Добрич е приключила проект „Енергийно обновяване на многофамилни жилищни сгради по Оперативна програма „Региони в растеж“. Девет жилищни сгради са били включени в проектното предложение и те са със следните административни адреси: ул. „Каменица“ № 8, ул. „Кирил и Методий“ 8, ул. „Кирил и Методий“ №18, ул. „Любен Каравелов“ № 4, ул. „Максим Горки“ 2, ул. „Страцин“ №4, ул. „Цар Симеон“ 13, ул. „Захари Стоянов“ №1, ул. „Йордан Йовков“ №13.  \r\n„Албена“ АД спечели таен търг за наем за 5 години на плажа в курорта“, съобщава на първа страница другият регионален вестник  „Нова добруджанска трибуна“ . Компанията е била единственият участник, явил се на търга. Предложената оферта е за 1 971 600 лв. с ДДС годишна наемна цена. Чадърът и шезлонгът на този плаж ще струват най-много по 8 лв. Този плаж е изключителна държавна собственост с площ 149 635 кв. метра. Отдава се под наем от Министерство на туризма. 321 кв. метра са неактивна площ – озеленяване, бетонови площадки и други съоръжения. „Златен медал за рисунка на талантливо добричко дете“, е друга тема от първа страница на всекидневникът. Никол Петрова от Детската школа по рисуване в Общинския младежки център е завоювала първо място и златен медал на Националния конкурс за кукерска маска и тематична рисунка, организиран от Народно читалище „Развитие – 1926 г.“ в село Стража, община Търговище. С творби от конкурса е организирана изложба-базар. Средствата ще бъдат дарени за доизграждането на църквата „Св. Параскева“ в селото.", "date": "2019.03.13", "title": "Преглед на основните теми в добруджанския печат"}
{"url": "http://www.focus-news.net/news/2019/03/13/2633826/sport-pszh-pobedi-s-40-dizhon-v-otlozhen-mach.html", "text": "Пари Сен Жермен спечели с 4:0 гостуването си на Дижон в отложен мач от 18-ия кръг на френската Лига едно и вече има актив от 74 точки, със 17 повече от втория в класирането Лил и мач по-малко. Дижон е на 18-о място с 21 точки.", "date": "2019.03.13", "title": "Спорт: ПСЖ победи с 4:0 Дижон в отложен мач"}
{"url": "http://www.focus-news.net/news/2019/03/13/2633829/gabrovo-slab-snyag-vali-v-prohoda-shipka-vidimostta-e-namalena-do-100-metra-poradi-magla.html", "text": "До 100 метра е намалена видимостта в прохода Шипка поради мъгла. Това съобщиха за  Радио „Фокус” – Велико Търново  от Областно пътно управление - Габрово. В останалата част от Габровска област видимостта е нормална, но времето е облачно, без валежи. В прохода има слаб снеговалеж, който допълнително затруднява придвижването. Пътищата в региона са предимно мокри, на места хлъзгави, но обработени и проходими при зимни условия. От ОПУ съветват водачите да карат с повишено внимание и съобразена скорост. За изминалото денонощие няма допълнително въведени ограничения и нови затворени пътища. Не са регистрирани и тежки инциденти.  \r\nОт Агенция „Пътна инфраструктура“ сигнализират за стеснен участък при мост над река Крапец по пътя между селата Кормянско и Малък Вършец. В района има поставен пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут  за МПС над 3,30 м е по път III-401 Граница Ловеч – Кормянско - Малък Вършец при км 46+800 по общински път до III-403 в село Малък Вършец. Пропаднал участък затруднява движението между селата Селище и Стоките. Шофьорите трябва да карат внимателно в отсечката при км 11+675. Мястото е обезопасено и сигнализирано, а укрепването ще продължи до 31 март.  Свлачище затруднява движението по пътя Габрово – Стоманеците. При км 7+060 се има пропаднал участък на асфалтова настилка. Една от лентите за движение е стеснена, като е поставена необходимата сигнализация.  \r\nЛуиза ТРАНЧЕВА", "date": "2019.03.13", "title": "Габрово: Слаб сняг вали в прохода Шипка, видимостта е намалена до 100 метра поради мъгла"}
{"url": "http://www.focus-news.net/news/2019/03/13/2633828/pazardzhik-dvizhenieto-po-patya-selo-dyulevo-strelcha-se-izvarshva-v-edna-lenta-v-rayona-na-35-km-poradi-propadane-na-chast-ot-patnoto-platno.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.03.13", "title": "Пазарджик: Движението по пътя село Дюлево- Стрелча се извършва в една лента в района на 35 км поради пропадане на част от пътното платно"}
{"url": "http://www.focus-news.net/news/2019/03/13/2633827/prokuror-rumyana-arnaudova-rayonnata-prokuratura-v-lovech-rakovodi-proverka-po-povod-razprostraneno-video-sas-sbivane-mezhdu-uchenichki-v-grada.html", "text": "Запознахме се с видео, което беше разпространено във вчерашния ден със сбиване между ученички в Ловеч. Доколкото ми е известно, то е изпратено от Нова телевизия в Областна дирекция на МВР - Ловеч. Това съобщи говорителят на главния прокурор Румяна Арнаудова в предаването „Здравей, България“ по  Нова телевизия . \"Във вчерашния ден, след получаването на този сигнал, е била уведомена Районната прокуратура – Ловеч. Зам. районният прокурор, който е и дежурен, е поел ръководството на тази проверка и в късните часове на вчерашния ден са снемани обяснения от лицата, за които полицията е установила, че са участници в инцидента\", обясни тя. \"Продължават да се извършват действия по проверка и ще се установи има ли извършено престъпление от общ характер, какви са телесните наранявания на пострадалите деца и какви мерки ще предприемем като прокуратура\", каза още говорителят на главния прокурор.", "date": "2019.03.13", "title": "Прокурор Румяна Арнаудова: Районната прокуратура в Ловеч ръководи проверка по повод разпространено видео със сбиване между ученички в града"}
{"url": "http://www.focus-news.net/news/2019/03/13/2633799/hayko-maas-brekzit-bez-sporazumenie-izglezhda-vse-po-blizo.html", "text": "Напускането на Великобритания от Европейския съюз без сключено споразумение става все по-вероятен сценарий, заяви германският външен министър Хайко Маас във вторник, след като парламентът в Лондон отхвърли споразумението, което беше договорено от премиера Тереза Мей и лидерите на ЕС, предава  AFP . \r\n\"С това (парламентарно) решение ние се приближаваме все по-близо до сценария без споразумение\", каза Хайко Маас, обвинявайки Обединеното кралство в \"хазарт  с благосъстоянието на гражданите и икономиката\". \r\n\"За съжаление, мога само да кажа, че в момента Германия се е подготвила за всички най-лоши случаи, които са възможни,\" подчерта Маас. \r\nТой обаче добави, че все още се надява, че Великобритания може да избегне \"хаотичния  Брекзит.  Юлиян Марков", "date": "2019.03.13", "title": "Хайко Маас: Брекзит без споразумение изглежда все по-близо"}
{"url": "http://www.focus-news.net/news/2019/03/13/2633830/varna-obshtinskite-savetnitsi-ot-gerb-shte-provedat-priemni-za-grazhdani.html", "text": "Общинските съветници от ПП ГЕРБ – Варна Марица Гърдева, Пейчо Бюлбюлев и Николай Малев ще се срещнат с граждани в дните до 15 март. Това съобщават от  ПП ГЕРБ – Варна . Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” 1. Записвания могат да се правят на тел: 052 / 600 015. Приемният ден на Марица Гърдева, председател на комисията „Туризъм, търговия и рекламна дейност” към Общински съвет, e днес, на Пейчо Бюлбюлев – на 14 март, а на Николай Малев – на 15 март.", "date": "2019.03.13", "title": "Варна: Общинските съветници от ГЕРБ ще проведат приемни за граждани"}
{"url": "http://www.focus-news.net/news/2019/03/13/2633802/tass-yaponiya-shte-prodalzhi-ednostrannite-sanktsii-sreshtu-severna-koreya.html", "text": "Японското правителство възнамерява да продължи едностранните санкции срещу Северна Корея, предава японската агенция Kyodo, цитирана от  TACC . \r\nСрокът на японските санкции срещу КНДР изтича на 13 април - японското правителство редовно ги удължава вече повече от десет години. Агенцията отбелязва, че решението за подновяване на санкциите е взето на фона на липсата на напредък в решаването на проблема с отвличането на японски граждани от Северна Корея. \r\nЕдностранни санкции, включително и по-специално, търговското ембарго, бяха наложени от Япония срещу КНДР през 2006 г. след ядрено изпитване, проведено от Пхенян. Оттогава те се подновяват ежегодно.  Юлиян Марков", "date": "2019.03.13", "title": "ТАСС: Япония ще продължи едностранните санкции срещу Северна Корея"}
{"url": "http://www.focus-news.net/news/2019/03/13/2633821/balgariya-ogranichava-vazdushnoto-si-prostranstvo-za-poletite-na-samoleti-boing-737-maks.html", "text": "България ограничава въздушното си пространство за полетите на самолети „Боинг 737 Макс”, съобщиха от пресцентъра на  Министерството на транспорта, информационните технологии и съобщенията . Вчера в 21.00 часа Европейската агенция по безопасност на полетите (EASA) издаде директива по безопасност, касаеща самолетите „Боинг 737 8/9 Макс”. Във връзка с нея ГД „Гражданска въздухоплавателна администрация” издаде необходимите указания, ограничаващи полетите на тези самолети в българското въздушно пространство, включително и излитащите и кацащите на българските летища, с изключение на полетите за пребазиране/ремонт. Също така ще бъде гарантирано обслужване и безопасно кацане на самолетите от същия тип в случай на възникване на извънредна или аварийна ситуация. \r\nПо-рано вчера вечерта самолет от този тип, изпълняващ полет от Хургада до Амстердам, кацна безаварийно на летище „София”. „Фокус” припомня , че със самолет „Боинг 737 Макс”, със 157 души на борда се разби близо до столицата на Етиопия. Машината на „Етиопиън еърлайнс” в полет за Найроби катастрофира малко след излитане от Адис Абеба.", "date": "2019.03.13", "title": "България ограничава въздушното си пространство за полетите на самолети „Боинг 737 Макс”"}
{"url": "http://www.focus-news.net/news/2019/03/13/2633831/veliko-tarnovo-mokri-i-hlazgavi-sa-patnite-nastilki-v-prohoda-na-republikata.html", "text": "В едната лента се осъществява движението в участък от ул. „Климент Охридски“ в града заради свлачище. В отсечката под крепостта \"Царевец\" трафикът се пренасочва в едното платно със светофар, предаде репортер на  Радио „Фокус“ – Велико Търново . Интензивно е движението в началото на работния ден в града. Настилките са предимно мокри, времето е облачно, без валежи. На места пътищата са хлъзгави и органите на реда призовават шофьорите да са внимателни. Колони от автомобили има по улица „Магистрална“, в района на Южен пътен възел, п.в. „Качица“ и по Беляковско шосе. Натоварен е трафикът и покрай по-големите училища и детски градини във Велико Търново. Полицейски патрули има на входовете и изходите на града. Всички светофари работят нормално.  \r\nДвижението по главните и второстепенни пътища в областта е интензивно. Проходът на Републиката е отворен за движение, но остава в сила опасността от падащи камъни. Мокри и хлъзгави са пътните настилки в прохода. За изминалото денонощие не са регистрирани тежки инциденти. Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка текат ремонтни дейности, които трябва да приключат до края на май. Обходният маршрут е през Дебелец – Велико Търново – Лясковски кантон – Миндя – Елена и обратно. \r\nЛуиза ТРАНЧЕВА", "date": "2019.03.13", "title": "Велико Търново: Мокри и хлъзгави са пътните настилки в Прохода на Републиката"}
{"url": "http://www.focus-news.net/news/2019/03/13/2633837/sofiya-vavedena-e-vremenna-organizatsiya-na-dvizhenieto-za-izgrazhdane-na-inzhenerna-infrastruktura-po-bul-slivnitsa.html", "text": "Временна реорганизация на движението за изграждане на инженерна инфраструктура е въведена на бул. „Сливница“. Това съобщиха от пресцентъра на  Столична община . Забранява се влизането на пътни превозни средства по крайната дясна лента на бул. „Сливница“ в посока център за периода до 21 март в участъка от ул. „Беравица“ до ул. „Иван Бойчев“. От 22 март до 30 март от ул. „Иван Бойчев“ до ул „Цветница“.  \r\nЗа същия период от време се измества временно автобусна спирка по маршрута на автобусни линии №82, 108 и 309 на бул. „Сливница“ с код 0512 „Читалище Св. св. Кирил и Методий“.", "date": "2019.03.13", "title": "София: Въведена е временна организация на движението за изграждане на инженерна инфраструктура по бул. „Сливница“"}
{"url": "http://www.focus-news.net/news/2019/03/13/2633835/shumen-suhi-sa-patnite-nastilki-v-oblastta-v-sila-e-zabranata-za-tovarni-avtomobili-nad-10-tona-po-patya-radko-dimitrievo-drumevo.html", "text": "Сухи са пътните настилки в областта, предаде репортер на  Радио „Фокус“ - Шумен . Видимостта е нормална. Времето е слънчево, температурата на въздуха е около 3 градуса. Няма нови промени в организацията на движение в областта. В сила е забраната за товарни автомобили над 10 тона по пътя Радко Димитриево - Друмево, обходът е Шумен - Овчарово - Друмево. Ришки проход е отворен за движение. Върбишки проход е затворен за всички видове превозни средства. Нормално се осъществява движението по републиканската пътна мрежа в областта. \r\nИвелина ИВАНОВА", "date": "2019.03.13", "title": "Шумен: Сухи са пътните настилки в областта, в сила е забраната за товарни автомобили над 10 тона по пътя Радко Димитриево - Друмево"}
{"url": "http://www.focus-news.net/news/2019/03/13/2633832/shumen-shte-se-provede-grazhdanski-dialog-na-tema-regionalno-razvitie.html", "text": "ПП ГЕРБ ще проведе граждански диалог на тема регионално развитие от 16.00 часа в зала „Тича” на хотел „Шумен“. Това съобщиха от пресцентъра на  ПП ГЕРБ . Форумът е част от платформата за граждански диалози „Европа в нашия дом“.  \r\nУчастие в дискусионната среща ще вземат зам.-министърът на регионалното развитие и благоустройството Николай Нанков, кметът на Шумен и областен координатор на ГЕРБ Любомир Христов, областният управител на Шумен проф. Стефан Желев, общински съветници, кметове на общини и кметове на кметства от Шуменска област. \r\nСъбитието е отворено за всички граждани, институции и представители на неправителствените организации.", "date": "2019.03.13", "title": "Шумен: Ще се проведе граждански диалог на тема регионално развитие"}
{"url": "http://www.focus-news.net/news/2019/03/13/2633839/navarshvat-se-106-godini-ot-prevzemaneto-na-odrinskata-krepost.html", "text": "Навършват се 106 години от превземането на Одринската крепост на 13 март 1913 г. В хода на Балканската война (1912-1913 г.) след пробив на позицията на фортовия пояс българските войски овладяват \"непревземаемата\" Одринска крепост. Одринската операция започва на 11 март 1913 г. Провежда се от Втора българска армия, подкрепена от две сръбски дивизии. Одринската крепост е създадена под ръководството на германски инженери и е едно от най-добрите и най-големите отбранителни съоръжения в Османската империя. Отбранителната линия включва три укрепени позиции. Първата е на 9 - 11 км. от града, а втората и третата са на 1 - 3 км от града. Позициите имат 24 каменни форта, стационарни големокалибрени батареи, окопи, ходове за съобщения, телени мрежи, вълчи ями и фугаси. Гарнизонът ѝ е в състав от 65 000 турски бойци и офицери, 524 оръдия и 20 тежки картечници. Срещу тях българското командване противопоставя 120 000 български и 40 000 сръбски войници и офицери. Българите имат 1300 оръдия. Планът на българското военно командване предвижда настъплението да започне нощем с удар между фортовете Айвазбаба и Айджиолу в източния сектор на турската отбрана, като мощни демонстративни удари бъдат нанесени и в други участъци на отбранителната линия. Щурмът продължава до 13 март 1913 г. и завършва с превземане на крепостта. Пленени са 14 турски генерали, заедно с командващия Мехмед Ферик Шукри паша, 2000 офицери, 50 000 войници, 413 оръдия, 4 картечници. Българите губят в атаката по-малко от 2000 бойци.", "date": "2019.03.13", "title": "Навършват се 106 години от превземането на Одринската крепост"}
{"url": "http://www.focus-news.net/news/2019/03/13/2633836/burgas-regionalna-zdravna-inspektsiya-shte-provede-uchreditelno-sabranie-na-pomoshtnik-farmatsevtite-uprazhnyavashti-profesiyata-na-teritoriyata-na-oblastta.html", "text": "Регионална здравна инспекция свиква първото общо учредително събрание на помощник-фармацевтите, упражняващи професията на територията на област Бургас. Това съобщиха от пресцентъра на  РЗИ . Учредителното събрание на регионалната колегия на съсловната организация на помощник-фармацевтите, упражняващи професията на територията на област Бургас, ще се проведе от 16.00 часа. Регистрацията започва от 15.30 часа в Аулата на административния корпус на „УМБАЛ - Бургас“ АД. На събранието ще бъдат направени избор на ръководни органи на колегията: председател на Управителен съвет; членове на Управителен съвет; членове на Контролна и Етична комисии; делегати за първия конгрес на съответната съсловна организация.  \r\nПървото общо събрание на регионалната колегия ще се председателства от директора на  РЗИ – Бургас д-р Георги Паздеров, който е без право на глас.", "date": "2019.03.13", "title": "Бургас: Регионална здравна инспекция ще проведе учредително събрание на помощник-фармацевтите, упражняващи професията на територията на областта"}
{"url": "http://www.focus-news.net/news/2019/03/13/2633838/politika-sarbiya-spts-ne-priznava-razkolnicheskata-nova-tsarkva-v-ukrayna.html", "text": "Сръбската православна църква (СПЦ) не признава „Автокефалната църква на Украйна, нито т.нар. киевски Събор на единството, чиито решения счита за неканонични и необвързващи, взети от „разколническа йерархия и духовенство“, пише  белградският ежедневник „Политика“ . \r\nКакто се казва в началото на документ, изпратен до всички православни поместни църкви, СПЦ смята за неканонично навлизането на константинополския патриарх Вартоломей на територията на Руската православна църква (РПЦ) и неговите решения във връзка с Украйна, както и едностранната „реабилитация“ на разколниците, подкрепата за свикване на събора, на който бе избран предстоятел на новата украинска църква и даването на Томос за автокефалия на 6 януари. В писмото се обяснява, че Киевската митрополия по никакъв начин не може да се идентифицира с днешна Украйна, която е под юрисдикцията на Московската патриаршия от 1686 година, което, от своя страна, се потвърждава от множество документи, включително и на Вселенската патриаршия, както и личните изявления на самия патриарх Вартоломей до април 2018 година.  \r\nС оглед на това, СПЦ смята за очевиден неканоничен акт незаконното навлизане на територията на Руската църква от първия между равните, а „Църквата на Украйна“ за изкуствена конфедерация от украински разколнически структури, които, както се твърди, вече са в междуособен конфликт. За СПЦ в Украйна, уточнява се в документа, съществува само една църква: Украинската православна църква, начело с митрополит Онуфрий. Тя е под крилото на Московската патриаршия.  \r\nРешението на Сръбската църква е да препоръча на своите архиереи, както и на духовенството, да се въздържа от литургично и канонично общение не само с „господин Епифаний“, който бе избран за предстоятел на тази нова църква, но и с тези, които са на служба при него и са в общение с него. \r\nКакто коментира „Политика“, тази позиция на СПЦ е очаквана, с оглед на това, че и най-висшето църковно тяло, Светият архиерейски събор, на извънредно заседание през ноември зае критична позиция спрямо тогавашното решение на вселенския патриарх Вартоломей за Украйна. След даването на Томос за автокефалия, Сръбската църква отново потвърди позицията си. Тя е публикувана на официалния уебсайт на Московската патриаршия и е преведена от много портали на руски, гръцки и английски език. Но позицията на Сръбската църква все още не е официално публикувано на сръбски език. \r\nПисмото е изпратено и на патриарх Вартоломей, а, както съобщава сайтът orthodoxie.com, в него сръбският патриарх Ириней е изразил оплакванията си, че Вселенската патриаршия не отговаря на писмата и молбите на СПЦ във връзка с украинския въпрос. В него се иска да бъдат разгледани позициите и на другите православни поместни църкви и евентуално свикване на Всеправославен Събор. \r\nЗа това, че за Украйна се разговаря на срещите на предстоятелите на всички поместни православни църкви, разкри неотдавна патриарх Вартоломей, който обичайно свиква такива събори, но в отговор на такова искане на Антиохийската патриаршия той каза: „След като четири православни църкви, със собствени църковни и богословски възгледи, необосновано отказаха да участват в работата на Събора в Крит през 2016 година, за което нямат извинение, а Вашата древна църква беше една от тях, Вселенската патриаршия има добър повод да не се съгласи на такава среща на всеправославно ниво, която няма да бъде от полза, защото ще доведе до такъв дебат, че участниците няма да се разбираме помежду си“, се казва в писмото. \r\nНеучастието на Руската църква на Събора в Крит, според мнението на служителите на РПЦ, като например, Волоколамския митрополит Иларион (Алфеев), ръководител на Отдела за външни църковни връзки на Московската патриаршия, е една от причините за това вселенския патриарх да предприеме такива стъпки по украинския въпрос въпреки откритата съпротива на Московската патриаршия. \r\nСръбският вестник отбелязва, че през последните дни много православни църкви са разгледали „украинския въпрос“. Светият синод на РПЦ съобщи, че ситуацията се е влошила още повече, че пропастта между православните в Украйна е станала още по-дълбока, както и че държавните власти на Украйна се месят грубо във вътрешноцърковния живот. Възможността за разглеждане на ситуацията в Украйна на всеправославно ниво предложиха и от Светите синоди на Румънската и Албанската православни църкви. \r\nРумънската църква тепърва трябва да дефинира окончателната си позиция, но след заседание в края на февруари тя съобщи, че украинското църковно единство все още не е постигнато. Архиепископът на Тирана и цяла Албания Анастасий заяви, че „страхът от разрушаване на единството на православната църква ни задължава да изразим своите съмнения във валидността на ръкополаганията, направени от всеки, който е изгонен от църквата, отхвърлен и анатемосан“. Обявиха своите позиции и другите т.нар. елински църкви. Синодът на Кипръската православна църква счита, че след постигане на държавна независимост, всеки народ има право да поиска и църковна автокефалия, както и че е под въпрос колко са искрени отношенията между църквите, след като не е било спазено съвместното решение за провеждане на Събора в Крит и прекратяването на евхаристийното общение. Гръцката църква засега не е заемала официална позиция по този въпрос. Според съобщения в медиите Синодът на гръцката архиепископия се е срещнал на 6 март и е разгледал предоставянето на автокефалия на Украйна, но не е стигнал до заключение, така че този въпрос е оставен на по-широкия архиерейски събор. \r\nПревод и редакция:", "date": "2019.03.13", "title": "„Политика“ (Сърбия): СПЦ не признава „разколническата“ нова църква в Украйна"}
{"url": "http://www.focus-news.net/news/2019/03/13/2633840/rumen-hristov-sds-pri-pregovorite-vodeshti-tryabva-da-sa-obedinitelnite-linii-a-ne-ultimatumite.html", "text": "При преговорите водещи трябва да са обединителните линии, а не ултиматумите. Това каза в предаването „Вече 30 години-времето е наше“ на  Радио „Фокус“  председателят на СДС Румен Христов във връзка с проведените разговори между Съюза и „Демократична България“ за коалиране на предстоящите европейски избори. По думите му са проведени редица сериозни срещи, разговорите продължават, но окончателно решение ще бъде взето от Националния съвет на партията този петък. „Ние по устав взимаме решение за коалиране на Национален съвет – това е органът ни, който управлява между две конференции, той се състои от 107 души. Повярвайте, дебатите са много сериозни, много задълбочени. Но не бива, когато става дума за преговори, да се вадят ултиматуми, ултимативни въпроси и предложения. По-скоро ми се иска да търсим нещата, които ни събират, а не нещата, които ни разделят. Аз смятам, че има неща, които биха могли да бъдат основа за едно съвместно явяване“, обясни той.  \r\nРумен Христов коментира още, че основна цел е да се избере представител на автентичната десница, да има представител в Европарламента и той да бъде в групата на ЕНП. „Представителите на ЕНП би било да бъдат надградени с още няколко души. Това би било ясен знак, че ние не се поддаваме на популистки, на крайни националистки влияния и течения, и че запазваме руслото, в което се движи ЕС“, каза председателят на СДС.  \r\nВиктория МЕСРОБОВИЧ-КУВЕНДЖИЕВА", "date": "2019.03.13", "title": "Румен Христов, СДС: При преговорите водещи трябва да са обединителните линии, а не ултиматумите"}
{"url": "http://www.focus-news.net/news/2019/03/13/2633845/pregled-na-osnovnite-temi-vav-velikotarnovskiya-pechat.html", "text": "„Изграждат безплатен паркинг в Старото военно училище“ е заглавие на първа страница на областния всекидневник  „Янтра ДНЕС” . Безплатен паркинг предстои да бъде изграден на територията на Старото военно училище във Велико Търново. Той ще е разположен пред сградата на Областна администрация от към страната на Териториалната дирекция на НАП. „Подменят старите печки на 500 домакинства във Велико Търново“, пише още вестникът. На 500 семейства във В. Търново предстои да бъдат подменени старите печки на дърва с алтернативни уреди за отопление на пелети или газ. Това обяви кметът на старата столица Даниел Панов. „Осъдиха двама мъже за дрога“ е новина от криминалната хроника. Страница 5-та разказва за дизайнерката Аксел Харди, която заявява „Искам българките да са по-смели и да мислят за себе си“. На страница 8-ма има материал за дарение, което софийско сдружение направи на Центъра за социална рехабилитация и интеграция в Свищов. „Шампионите по шах при децата бяга излъчени във Велико Търново“ е новина от спортните страници.  \r\n„Изграждат 9-етажен бизнесцентър с покрит басейн, ресторанти и магазини на входа на Велико Търново“ е заглавие вестник  „Борба“ . Девететажен  бизнесцентър с три етажа подземен паркинг ще се извисява на западния вход на Велико Търново. По билдинга вече се работи, а инвеститор е компания, свързана със собствениците на предприятие за опаковки. „Четирима души от областта получиха титлата „Достойни българи“ е друга новина от първа страница. Ученик, колекционер и фелдшер са тримата представители на област Велико Търново, които тази година се наредиха сред достойните българи в инициативата ма вестник „24 часа“. Сред наградените е и един софиянец, който помага за възраждане на павликенското село Караисен. „Дъвка преобърна живота на Ина Дамянова в Англия“, пише още „Борба“. 30-годишната Ина Дамянова от Велико Търново крачи уверено към все по-големи успехи в кариерата си на мениджър в Лондон. Тя е пиар в английска рекламна агенция и пример за това как всеки човек може да постигне много. „Ученик на съд за държане на 21 грама марихуана“ е новина от криминалната хроника. В областния ежедневник ще намерите и материали за търновско училище, което се бори за титлата „Най-активно училище“ по програма на известна компания „за по-здрави деца“.", "date": "2019.03.13", "title": "Преглед на основните теми във великотърновския печат"}
{"url": "http://www.focus-news.net/news/2019/03/13/2633846/pazardzhik-okrazhniyat-sad-shte-greda-deloto-sreshtu-mazh-obvinen-za-pritezhanie-na-marihuana.html", "text": "Окръжният съд ще греда дело за незаконно притежание на марихуана, съобщиха от пресцентъра на  Съда . Делото е образувано по обвинителен акт на Окръжната прокуратура. Срещу мъж е повдигнато обвинение за това, че на 29 май 2018 г. в лек автомобил е държал  над 845 грама марихуана на стойност над 5000 лв. Насрочено е разпоредително заседание. Началото на заседанието е в 14.00 часа, съдия-докладчик е Кристина Пунтева.", "date": "2019.03.13", "title": "Пазарджик: Окръжният съд ще греда делото срещу мъж, обвинен за притежание на марихуана"}
{"url": "http://www.focus-news.net/news/2019/03/13/2633844/smolyan-zasnezheni-i-zaledeni-sa-patishtata-po-prohodite-v-oblastta-nastilkite-sa-obraboteni.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи, а температурите са в интервала от минус 4 до 2 градуса. Пътните настилки са предимно мокри, по проходите са заснежени и заледени. Настилките са обработени. Няма въведени ограничения по проходите в областта, с изключение на Пампорово, където целогодишно е забранено движението на товарни автомобили над 3.5 тона. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. С повишено внимание трябва да се шофира в село Грохотно заради паднала подпорна стена с каменна зидария. Движението по пътя Борино – Грохотно – Девин в района на село Грохотно се осъществява в лявата пътна лента чрез изчакване. Мястото, което е с дължина около 10 метра, е обозначено с пътни знаци. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян времето е облачно, без валежи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.03.13", "title": "Смолян: Заснежени и заледени са пътищата по проходите в областта, настилките са обработени"}
{"url": "http://www.focus-news.net/news/2019/03/13/2633843/dobrich-v-obshtina-kavarna-shte-bade-predstavena-knigata-bash-maystora-zavinagi-na-1-april-po-povod-denya-na-humora-i-shegata.html", "text": "В града ще бъде представена книгата „Баш майстора завинаги“ на 1 април по повод Деня на хумора и шегата. Това съобщиха от пресцентъра на  Община Каварна . Представянето ще се състои на 1 април от 17.30 часа в заседателната зала на Общината.  \r\nЕдин от най-големите комедийни кумири на хиляди българи - Кирил Господинов, тази година трябваше да навърши 85 години. По този повод дъщеря му Веселина Господинова организира десетки събития. Лятото на 2018 г. проекта ѝ „Баш майстора завинаги“ гостува в читалище „Съгласие 1890“. На площада беше представен „Баш майсторът на море“.  \r\n„През лятото дадох обещание, че премиерата на книгата ми „Баш майстора завинаги“ ще е в Каварна и не намирам по-подходящ повод от Деня на хумора и шегата да се посмеем заедно“, заяви Веселина Господинова.", "date": "2019.03.13", "title": "Добрич: В Община Каварна ще бъде представена книгата „Баш майстора завинаги“ на 1 април по повод Деня на хумора и шегата"}
{"url": "http://www.focus-news.net/news/2019/03/13/2633842/", "text": "Представителството на жените в политиката у нас все още е твърде слабо – СДС обаче дава добър пример в тази насока. Това каза за предаването „Вече 30 години-времето е наше“ на  Радио „Фокус“   Малина Златева, областен председател на СДС-Пазарджик за мястото на нежния пол в модерното общество като важна тема през най-женския месец март. Според нея у нас все още не е изградено високо доверие към дамите за отговорните професионални постове. Основните критерии трябва да са качествата и способностите, а не просто пола, обърна внимание Малина Златева, като уточни, че жените се справят доста успешно в сложни ситуации, тъй като са по-компромисни и по-спокойни от мъжете. „И все пак има и случаи, в които доверието към представителите на нежния пол се е повишило – СДС е положителен пример за това. Назад в годините това са Екатерина Михайлова, както и Надежда Нейнски, жени- постигнали много в политиката благодарение на собствените си качества, а техните постижения доведоха до много добри резултати за България. Едно то тях е членството ни в ЕС. СДС продължава да поддържа тази тенденция в лицето на д-р Марияна Лазарова като зам.-председател на СДС, а и представителството на жените в местната власт е добро към този момент“, обясни Малина Златева. Според нея жените у нас се сблъскват с най-сериозна дискриминация по отношение на заплащането за положения от тях труд, което според някои проучвания е с 16% по-ниско от това на мъжете. Равноправието е налице в модерна България само привидно, но случаите на дискриминация и домашно насилие са реален проблем, отчете тя и апелира жените да продължат да се борят за своето пълно равноправие. Проблемът се корени основно в манталитета на българина, върху което трябва и да се поработи сериозно, допълни Малина Златева и припомни, че освен да пробива пътя си в кариерата, жената се грижи за дома и семейството. Златева призова държавата да стимулира активните жени, които решават да се развиват в кариерен план.  \r\nВиктория МЕСРОБОВИЧ-КУВЕНДЖИЕВА", "date": "2019.03.13", "title": "Малина Златева, СДС-Пазарджик: Представителството на жените в политиката у нас все още е твърде слабо – СДС обаче дава добър пример в тази насока"}
{"url": "http://www.focus-news.net/news/2019/03/13/2633841/shumen-den-na-otvorenite-vrati-i-kontsert-za-detsa-shte-se-provedat-v-muzeyniya-kompleks-pancho-vladigerov-po-povod-120-godini-ot-rozhdenieto-na-golemiya-balgarski-kompozitor.html", "text": "От 11.00 часа музейният комплекс „Панчо Владигеров“ в Шумен отваря вратите си с вход свободен за шуменци и гостите на града и организира концерт – матине за деца по повод 120 години от рождението на големия български композитор, диригент и педагог Панчо Владигеров. Това съобщиха от  Община Шумен . Инициативите са част от програмата на Община Шумен за отбелязването на годишнината. В деня на отворените врати в музейния комплекс, който се намира във възрожденската част на града, посетителите могат да разгледат запазени в оригиналния си вид стаята с рояла, където Владигеров е започнал да свири, когато е бил дете и работния кабинет на композитора, разположен на втория етаж в къщата-музей. Там Панчо Владигеров пише едни от най-хубавите си музикални произведения – операта „Цар Калоян“, балета „Легенда за езерото“, Трети и Четвърти концерт за пиано и оркестър, Седем симфонични български танца и много други. Ще бъдат показани фотоси, факсимилета и оригинални програми и покани от концерти. Някои от тях са съвместни с брата близнак на композитора – цигуларят Любен Владигеров. Запазени са и ценни оригинали, лични вещи, както и пианото, на което Панчо композира първите си 23 опуса, сред които и „Рапсодия Вардар“. Експозицията представя и нотни издания и част от кореспонденцията на Панчо Владигеров с известни личности като Стефан Цвайг, Арам Хачатурян, Давид Ойстрах, Дмитрий Шостакович, Бела Барток, Макс Райнхард и други. Концертът-матине с участието на деца е предназначен за най-малките посетители от детските градини, които ще разгледат музея, докато звучи музика на Владигеров. \r\nСлед това те ще се отправят към камерната зала, където възпитаници на Жанета Кацарова, старши преподавател по пиано в ШУ „Еп. К. Преславски“, Гергана Петрова, концерт-майстор в Симфониета – Шумен, Виктория Стефанова, Ралица Крумова, музикален педагог в СУ „Сава Доброплодни“ и Станимир Станимиров, преподавател по класическа китара в СУ „Сава Доброплодни“ и в Центъра за личностно развитие ще представят класически музикални творби.", "date": "2019.03.13", "title": "Шумен: Ден на отворените врати и концерт за деца ще се проведат в музейния комплекс „Панчо Владигеров“ по повод 120 години от рождението на големия български композитор"}
{"url": "http://www.focus-news.net/news/2019/03/13/2633847/pregled-na-osnovnite-temi-v-burgaskiya-pechat.html", "text": "„В Бургас – висшисти и студенти с бонуси за общински жилища“ е водещата тема във вестника  „Черноморски фар“ . „Проектът за нов социален блок за Меден рудник вече е задействан“ поясняват в материала. Наредбата за настаняване в общински жилища ще претърпи промяна. Това стана ясно след като започнаха заседанията на постоянните комисии към Общински съвет - Бургас. „Отлагат делото на граничарите в Турция“ е друга новина от първата страница на ежедневника. Делото на четиримата български граничари в Турция, чието поредно заседание бе насрочено за вчера, бе отменено. Разследване на Военна прокуратура у нас установи, че няма извършено престъпление, становището им бе потвърдено през 2014-а и то Съда в Страсбург. „Първи за годината случай на лаймска болест“ е друго заглавие във вестника. Възрастна жена е първата жертва на кърлежите в Бургас област за тази година. „Първата повдигната пешеходна пътека в Бургас няма да се мести“, четем още от първите страници на ежедневника. „Преценяват за легнал полицай пред блок в Меден рудник“ е подзаглавието на статията. „Предлагат улица да носи името на Анна Карима“ и „Комисията по транспорт поиска две спирки между Чадъра и Турското консулство“ са други заглавия в днешното издание. \r\nТемата на деня: „Община Бургас търси с конкурс кой ще ремонтира стаите на първокласниците“. „Обявиха и обществената поръчка за доставка и монтаж“, „Общата стойност за двете дейности е над 800 000 лева без ДДС“ и „Обновяването трябва да е готово преди началото на следващата учебна дейност“ са подзаглавията на статията.", "date": "2019.03.13", "title": "Преглед на основните теми в бургаския печат"}
{"url": "http://www.focus-news.net/news/2019/03/13/2633851/", "text": "Електронизацията навлиза все повече в университетския живот. Това каза за сутрешния блок „Добро утро, България“ на  Радио „Фокус“  зам.-ректорът на Университета за национално и световно стопанство (УНСС) доц. Миланка Славова. По думите й въпреки очакванията обаче, броят кандидат-студенти, които избират да проведат изпита за влизане в УНСС на електронен носител, не нараства, отчете доц. Славова. Тя обясни това с изпитната форма на хартиен носител в средното образование, но очерта позитивите, които крие електронният изпит. „Мотивите са равнопоставеност, възможност всеки един студент да получи индивидуален изпит от голяма база данни. Имаме възможност да провеждаме електронната сесия по дълго време, а не само в един ден, както са предварителните изпити. По този начин на кандидат-студентите се дават повече възможности. УНСС прилага електронната форма на изпитване много често в бакалавърската степен, също така и при държавен изпит. Считаме, че това е един модерен начин за изпитване на студентите и много от тях харесват тази форма“, отбеляза доц. Миланка Славова. \r\nВярвайки в ползите от електронизацията, УНСС вече проведе две предварителни изпитни сесии на електронен носител, като предстоят още четири, две от които – отново в онлайн вариант, каза още доц. Миланка Славова. Друга форма на въвеждане на новите технологии във висшето образование са електронните студентски книжки, обърна внимание зам.-ректорът на УНСС, като отчете положителната оценка на студентите към това нововъведение.  \r\nВиктория МЕСРОБОВИЧ-КУВЕНДЖИЕВА", "date": "2019.03.13", "title": "Доц. Миланка Славова, УНСС: Електронизацията навлиза все повече в университетския живот"}
{"url": "http://www.focus-news.net/news/2019/03/13/2633856/vratsa-64-godishen-mazh-e-zaginal-pri-katastrofa-na-patya-mezhdu-selo-radovene-i-selo-kunino.html", "text": "64-годишен мъж е загинал при катастрофа на пътя между село Радовене и село Кунино. Това съобщиха от  ОДМВР - Враца . Сигналът за инцидента е подаден на 12 март 2019 г. към 08.55 часа в РУ - Роман от жител на град Роман. Съобщено е, че при моста между село Радовене и село Кунино автомобил е паднал в река Искър. От извършената проверка е установено, че е катастрофирал лек автомобил „Мерцедес В 230”, управляван от мъж с инициали М. М. на 64 г. от гр. София, който излиза извън пътя в дясно по посока на движението при ляв завой и пада в реката.  \r\nВ следствие на инцидента е починал водачът на автомобила, който е пътувал сам. Тялото е извозено с трупна линейка в съдебна медицина град Враца за аутопсия. Причини в процес на изясняване. Образувано е досъдебно производство по описа на РУ – Роман.", "date": "2019.03.13", "title": "Враца: 64-годишен мъж е загинал при катастрофа на пътя между село Радовене и село Кунино"}
{"url": "http://www.focus-news.net/news/2019/03/13/2633854/gen-valentin-tsankov-turtsiya-se-stremi-da-se-nalozhi-kato-regionalna-sila-zayavyavayki-mosht-i-reshimost.html", "text": "Турция се стреми да се наложи като регионална сила, заявявайки мощ и решимост. Това каза за сутрешния блок „Добро утро, България“ на Радио „Фокус“ бригаден генерал от резерва Валентин Цанков, експерт в Центъра за изследване на отбраната и сигурността, по повод стартиралите военноморски учения в района на Егейско море. Той обясни, че действията от турска страна идват както от доктрината на турското ръководство, така и от интересите на президента Реджеп Ердоган за това какво трябва да представлява Турция и каква роля да играе. Доказателство за това е и мащабното учението „Синя родина“, което се проведе в три морета  - Черно, Егейско, Средиземно море, обясни ген. Цанков. Той уточни, че между Турция и Гърция има няколко спора, които касаят акваторията на Егейско море. „Турция има пряка причина и повод за провеждането на тези учения, а именно проучването на газовите находища, които са по източното и южното крайбрежие на Кипър, които се разработват там и вероятно ще се окажат сериозни количества. Знаем, че газът е един от основните енергийни ресурси в момента, който се търси и който може да подпомогне развитието на икономиката на дадени страни. Турция е в състояние и икономически да си покрие нуждите от военни единици, в случая военни кораби и да може да разпространи влиянието си и в Персийския залив, Червено море, както и в Индийския океан“, коментира ген. Цанков. Според него на предстоящите две срещи между гръцкия външен министър и турския му колега ще бъде поставен въпросът за създаденото напрежение между двете страни. САЩ играе за пореден път ролята на посредник в отношенията им, което не е случайно, защото страната е водеща сила в НАТО и няма интерес за конфликт, с каквато и да била интензивност между две страни-членки на НАТО, а интересите от Русия към този регион са най-вече заради кризата в Сирия, но и за едно по-продължително установяване и контрол на региона. \r\nВиктория МЕСРОБОВИЧ-КУВЕНДЖИЕВА", "date": "2019.03.13", "title": "Ген. Валентин Цанков: Турция се стреми да се наложи като регионална сила, заявявайки мощ и решимост"}
{"url": "http://www.focus-news.net/news/2019/03/13/2633848/gd-granichna-politsiya-normalno-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.03.13", "title": "ГД „Гранична полиция“: Нормално се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/03/13/2633850/kyustendil-dvizhenieto-se-izvarshva-v-edna-lenta-po-pat-iii-623-bobov-dol-zhedna-pri-kilometar-15-poradi-svlichane-na-zemna-masa.html", "text": "Движението се извършва само в една лента по път III-623 Бобов дол – Жедна при километър 15 поради свличане на земна маса.. Това съобщи за  Радио „Фокус” – Кюстендил  дежурният в Областно пътно управление – Кюстендил. Мястото е сигнализирано с пътни знаци. Срокът на действие на въведената временна организация на движението е до 29 март. Продължават ремонтните дейности на асфалтовата настилка по пътя Горна Козница – Бобов дол. Водачите на моторни превозни средства трябва да се движат с повишено внимание. Срокът е до 29 март. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, който е сигнализиран с пътни знаци. Срокът е до 29 март 2019 година. Движението по автомагистрала „Струма“, път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.03.13", "title": "Кюстендил: Движението се извършва в една лента по път III-623 Бобов дол – Жедна при километър 15 поради свличане на земна маса."}
{"url": "http://www.focus-news.net/news/2019/03/13/2633852/shumen-aleksandar-i-konstantin-vladigerovi-shte-iznesat-kontsert-v-grada-po-povod-120-godini-ot-rozhdenieto-na-pancho-vladigerov.html", "text": "Александър и Константин Владигерови ще изнесат концерт в града по повод 120 години от рождението на Панчо Владигеров, предаде репортер на  Радио „Фокус“ - Шумен . Концертът ще се състои от 18.30 часа в ДКТ „Васил Друмев“. В него освен внуците на композитора – Александър и Константин Владигерови, ще участват Христо Попов и Стоян Янкулов – Стунджи. Диригент на спектакъла ще бъде Калина Василева. В програмата са включени Концерт за пиано и оркестър №3, авторски творби от братя Владигерови, обработки на творби от Панчо Владигеров.  \r\nПанчо Владигеров е първият солист на шуменския симфоничен оркестър при одържавяването на състава през 1954 г., изпълнявайки своя трети концерт за пиано. При закриването на оркестъра през 1964 г. той не скрива възмущението си и многократно го изразява, докато не е взето решението за възстановяването на държавния статус през 1972 г. В началото на декември 1971 г. в Шумен честват 120-годишнината от създаването на Първия български оркестър. За провеждането на тържествата отговаря организационен комитет, съставен от най-видни български музиканти, като не случайно за почетен председател е избран проф. Панчо Владигеров. Шуменският оркестър най-често изпълнява и винаги поддържа в репертоара си творчеството на Панчо Владигеров.  \r\nАлександър и Константин Владигерови повече от десет години живеят и работят във Виена. Проектите им имат за цел да представят музикалните традиции на фамилията Владигерови и нейното развитие в продължение на три поколения. Наред с класическите творби на техния гениален дядо проф. Панчо Владигеров (1899 – 1978), в програмите им са включени негови произведения от берлинския му период, считани за едни от първите джазови произведения в българската музика. Музикантите използват оригинални аранжименти или транскрипции на баща си Александър Владигеров. Изнасят концерти във Виена, Будапеща, Рим, Прага, Берлин и Лондон. \r\nИвелина ИВАНОВА", "date": "2019.03.13", "title": "Шумен: Александър и Константин Владигерови ще изнесат концерт в града по повод 120 години от рождението на Панчо Владигеров"}
{"url": "http://www.focus-news.net/news/2019/03/13/2633853/ria-novosti-saakashvili-razkaza-kak-poroshenko-planiral-da-zameni-krim-za-chlenstvo-v-nato-i-es.html", "text": "През 2014 година украинският президент Петро Порошенко е искал да получи членство в Европейския съюз и НАТО в замяна на Крим, разказа бившият президент на Грузия и бивш губернатор на Одеска област Михаил Саакашвили, предава  РИА Новости . \r\nПо неговите думи, държавният глава е предположил, че Саакашвили практически се е примирил с идеята, че Южна Осетия и Абхазия никога няма да се върнат в Грузия. \r\n„Точно по същия начин ние трябва да свикнем с идеята, че Крим повече няма да бъде в Украйна, но затова пък да го заменим за членство в ЕС и НАТО“, заяви грузинският политик в интервю пред журналиста Дмитрий Гордон. \r\nПри това той е изразил увереност, че загубата на Крим може да доведе до това, Украйна да не може да влезе нито в ЕС, нито в НАТО, „защото се появява териториален конфликт“. \r\nПревод и редакция:", "date": "2019.03.13", "title": "РИА Новости: Саакашвили разказа как Порошенко планирал да замени Крим за членство в НАТО и ЕС"}
{"url": "http://www.focus-news.net/news/2019/03/13/2633849/protothema-gartsiya-ministerstvoto-na-kulturata-na-ukrayna-obyavi-albano-karizi-al-bano-za-zaplaha-za-natsionalnata-sigurnost.html", "text": "Министерството на културата на Украйна постави италианският певец Албано Каризи, по-известен със сценичното си име Ал Бано, в списъка на лицата, които представляват заплаха за националната сигурност на страната, съобщи местния „Интерфакс“. Списъкът, съставен и актуализиран от ведомството въз основа на искания от различни други публични агенции, в момента се състои от 147 души. Ал Бано и бившата му съпруга Ромина Пауър бяха големи звезди в Съветския съюз през 80-те години на XX век и продължават да са популярни в Русия и до днес. „Кълна се, това е като гръм от ясно небе за мен“, заяви певецът пред ANSA, пише  електронното издание на гръцкия вестник Protothema . \r\n„Просто аз никога не съм направил нищо срещу Украйна, или която и да е друга страна по света“. \r\n„Аз отивам, пея песните си за мира и винаги съм се представял като човек на мира. И ще продължа да бъда, защото вярвам в това“, обясни Ал Бано и добави: „Мисля, че Путин върши наистина страхотна работа в Русия, но не искам да се впускам в достойнствата му“. \r\nТой каза, че руският президент е бил „перфектен“ за Сирия, защото „блокира Обама, който искаше да обяви война на Сирия“. \r\nЗапитан за цивилните жертви в Сирия, за които е обвинявана Москва, прочутият певец заяви, че „за съжаление, най-глупавото нещо на света е войната“. \r\n„Ние трябва да премахнем думата война от човешкия речник. Само тогава бихме могли да се считаме за хора“, категоричен е Ал Бано. \r\nПревод и редакция:", "date": "2019.03.13", "title": "Protothema (Гърция): Министерството на културата на Украйна обяви Албано Каризи (Ал Бано) за заплаха за националната сигурност"}
{"url": "http://www.focus-news.net/news/2019/03/13/2633857/montana-zasnezheni-na-mesta-sa-patnite-nastilki-v-prohoda-petrohan-izvarsheni-sa-pochistvane-i-opesachavane.html", "text": "Заснежени на места са пътните настилки в прохода Петрохан, извършени са почистване и опесъчаване. Това каза за  Радио „Фокус“ – Видин  дежурният служител в Областно пътно управление – Монтана. За почистването на пътя през нощта са работили 6 машини на Районно пътно управление – Берковица. Снеговалежът на прохода е спрял, температурата на въздуха е минус 4 градуса. На прохода продължава да духа силен северен вятър. Остава забраната за преминаване на автомобили над 12 тона през Петрохан. Пътуването през прохода се осъществява при зимни условия. \r\nВ област Монтана пътните настилки са предимно сухи, на места има мокри участъци. В района на Чипровци има заледени участъци, които са обработени с пясък. \r\nАнна ЛОЗАНОВА", "date": "2019.03.13", "title": "Монтана: Заснежени на места са пътните настилки в прохода Петрохан, извършени са почистване и опесъчаване"}
{"url": "http://www.focus-news.net/news/2019/03/13/2633862/haskovo-obshtinata-organizira-sedmitsa-na-otvorenite-vrati-za-populyarizirane-na-sotsialnite-uslugi-v-grada.html", "text": "По повод Световния ден на социалната работа – 19 март, Община Хасково организира седмица на отворените врати за популяризиране на социалните услуги в гр. Хасково. Това съобщиха от пресцентъра на  Общината . Тя ще се проведе до 18 март (включително). Инициативата ще бъде съпътствана със засаждане на дръвче в двора на съответната услуга съвместно с персонала и потребителите им.", "date": "2019.03.13", "title": "Хасково: Общината организира седмица на отворените врати за популяризиране на социалните услуги в града"}
{"url": "http://www.focus-news.net/news/2019/03/13/2633861/veliko-tarnovo-s-36-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 36 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 263 см, а температурата на водата 8 градуса. Предимно слънчево ще е времето над българския участък на Дунав днес. На места видимостта е намалена. Ще духа до умерен североизточен вятър. Максималните температури ще са между 8° и 11°.", "date": "2019.03.13", "title": "Велико Търново: С 36 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/03/13/2633858/pregled-na-osnovnite-temi-v-starozagorskiya-pechat.html", "text": "\"Старейшини именували улиците за... вечни времена\", пише  вестник \"Старозагорски новини\" . Когато за пръв път през 1901 година старозагорските улици са се сдобили с имена, местните съветници взели решение те да бъдат за \"вечни времена\", разказва уредникът в отдел \"Нова история\" при Регионалния исторически музей (РИМ) Райна Антонова.  \r\nСпециалистката припомня, че през 1895 година при кметуването на Сава Казмуков е решено три от улиците (сегашните \"Цар Симеон Велики\", \"Патриарх Евтимий\" и \"Митрополит Методий\") да бъдат кръстени съответно: \"Чирпан - Нова Загора\", \"Казанлъшка\" и \"Станционна\". При кмета Петър Кабакоев през 1901 г. е решено две от улиците да приемат имената на героите от Старозагорското въстание - Кольо Ганчев и братята Георги и Михаил Жекови, в чийто дом е бил щабът на буната от 1875-а. Тогава е прекръстена и \"главната\" на княз Фердинанд, като преди това местните управници писали нарочно писмо-прошение за съгласието на владетеля. Няколко години по-късно, след като България обявява своята независимост, се наложила промяна: наместо княз изписали цар. След абдикацията на монарха на 3 ноември 1918-а и възцаряването на сина му Борис III на табелките се появило днешното \"Цар Симеон Велики\", което се запазило до към 1945 г. Близо 5 десетилетия улицата носела името на Георги Димитров, за броени месеци през 1990-а я кръстили \"Демокрация\", но впоследствие решили, че по й приляга \"Симеон Велики\".  \r\nСходна е съдбата и на ул. \"Станционна\", която след смъртта на първия владика Методий Кусев през 1922-ра носела името му до към 1945 - 46-а, когато духовникът бил заменен с \"генералисимус Йосиф Сталин\", а след развенчаването на култа станала \"Ленин\". \"Казанлъшка\" пък преди да приеме името на свети патриарх Евтимий, се е казвала \"Девети септември\".  \r\nБуквално на пръсти се броят наименуваните уж за \"вечни времена\": сред тях са \"Ген. Гурко\" и \"Руски\", дори звучащата уж неутрално \"Славянски\" макар и за кратко се е казвала \"Леонид Брежнев\". Най-масово прекръщавания е имало след 1990 година, когато на три \"вълни\" са подменяни имената в цели квартали, като \"покрай сухото изгорели и мокрите дървета\".  \r\n\"Банички с ерзац сирене се продават в Старозагорско\", съобщава изданието.  \r\nШест акта на баничарници и бързи закуски е съставила Областна дирекция по безопасност на храните - Стара Загора, за нарушение на Закона за храните.  \r\nНарушението, констатирано от инспекторите, е свързано с подвеждането на потребителите, тъй като продуктът, който е обявен на етикетите, не е този, който е вложен, тоест при обявено съдържание на сирене в баничките са били вложени имитиращи продукти. Директорът на Областната дирекция по безопасност на храните в Стара Загора д-р Дамян Миков съобщи, че в изпълнение на заповед на БАБХ в Старозагорска област през последните седмици са били извършени общо 58 проверки в заведения за бързо хранене, павилиони за закуски, баничарници, хлебозаводи, пекарни, фурни, каравани, бистра, ресторанти и кафенета. С изключение на баничарници и бързи закуски в останалите обекти нарушения не са били открити.  \r\nПроверките продължават, уточни д-р Миков.  \r\n\"Комитет ще организира честване на 140 години отбранителна промишленост\", се посочва във вестника. Кулминацията на тържествата се предвижда за Илинден. Импозантно честване на 140-годишнината на българската отбранителна промишленост предвижда програмата на новоучредения Инициативен комитет за отбелязване на юбилея. За председател на комитета бе избран казанлъчанинът д-р Добромир Тотев, бивш дългогодишен постоянен секретар в Министерството на отбраната, а понастоящем зам.-председател на Българската национална комисия по военна история. Кулминацията на честванията се предвижда за 20 юли, Илинден, тъй като св. Илия се счита за покровител на оръжейниците. За юбилея ще бъдат поканени бивши и настоящи ръководители на предприятия от ВПК на България и изявени оръжейници, които ще бъдат отличени с грамоти и икони на св. Илия. На тържествата ще присъства и главата на Българската православна църква - патриарх Неофит, който преди 20 години в качеството си на Русенски митрополит благослови българските оръжейници, събрали се в Казанлък.  \r\nОсновна задача на Инициативния комитет ще бъде да работи за възстановяване честта и достойнството на пострадалите от преследванията на комунистическия режим български оръжейници.", "date": "2019.03.13", "title": "Преглед на основните теми в старозагорския печат"}
{"url": "http://www.focus-news.net/news/2019/03/13/2633863/s-kvorum-ot-123-narodni-predstaviteli-zapochna-plenarnoto-zasedanie.html", "text": "С кворум от 123 народни представители започна пленарното заседание, предаде репортер на  Агенция „Фокус“.  Необходимите за кворума са 121 депутати. Вече четвърта седмица БСП не участва в пленарните заседания. По програма депутатите трябва да продължат работа по Закона за устройство на територията на второ четене.   \r\nДеница КИТАНОВА", "date": "2019.03.13", "title": "С кворум от 123 народни представители започна пленарното заседание"}
{"url": "http://www.focus-news.net/news/2019/03/13/2633860/burgas-uchenitsi-ot-su-konstantin-petkanov-shte-iznesat-kontsert-po-akordeon-v-kulturen-tsentar-morsko-kazino.html", "text": "Ученици от СУ „Константин Петканов“ ще изнесат концерт от 18.00 часа в зала „Петя Дубарова“ на Културен център „Морско казино“. Това съобщиха от пресцентъра на  Община Бургас . Децата са членове на най-новата школа по акордеон в страната – „Хармоника“ към училището в к-с „Меден рудник“ с ръководител Петър Иванов. \r\nСпециално участие в концерта ще вземат майсторът на акордеона Пламен Димитров и неговите ученици от НУФИ „Филип Кутев“ – Котел, както и Ангел Маринов – изпълнител на баян и бандонеон и преподавател в Музикалната академия в Пловдив. \r\nВ програмата ще бъдат включени класически произведения, джаз и фолклор от композиторите Бах, Астие, Феликс Лее, Джон Гард, Любомир Панайотов и др.", "date": "2019.03.13", "title": "Бургас: Ученици от СУ „Константин Петканов“ ще изнесат концерт по акордеон в Културен център „Морско казино“"}
{"url": "http://www.focus-news.net/news/2019/03/13/2633864/sofiya-vavezhda-se-vremenna-organizatsiya-na-dvizhenieto-poradi-provezhdane-na-sabitie-na-posolstvoto-na-ungariya.html", "text": "Въвежда се временна организация на движението поради провеждане на събитие на Посолството на Унгария. Това съобщиха от пресцентъра на  Столична община . От 08.00 до 15.00 часа се забранява престоят и паркирането на пътни превозни средства по ул.„6-ти септември” между бул. „Евлоги и Христо Георгиеви” и ул. „Любен Каравелов”. От 11.30 до 14.30 часа само при необходимост и по преценка на отдел „Пътна полиция” при СДВР се забранява влизането на пътни превозни средства по ул. „6-ти септември” между бул. „Евлоги и Христо Георгиеви” и ул. „Любен Каравелов”.", "date": "2019.03.13", "title": "София: Въвежда се временна организация на движението поради провеждане на събитие на Посолството на Унгария"}
{"url": "http://www.focus-news.net/news/2019/03/13/2633859/rumen-petkov-abv-az-lichno-se-gordeya-s-kmeta-na-obshtina-strelcha-stoyno-chachov-nastoyavam-da-se-preustanovi-praktikata-parvo-kamerata-posle-dokazatelstvata.html", "text": "Аз лично се гордея с кмета на Община Стрелча Стойно Чачов, настоявам да се преустанови практиката „първо камерата, после доказателствата“. Това каза председателят на АБВ Румен Петков в предаването  „Здравей, Бългaрия”  по  Нова телевизия  във връзка с разследване на кмета на община Стрелча Стойно Чачов за престъпление с власт. „По акция \"кметове\" да се върнем по-назад. Първо да кажа, че аз съм убеден привърженик на концепцията, че престъпниците трябва да бъдат показвани с престъпленията им, за да знае обществото и близките им“, отбеляза Петков. „Само, че тази вулгарна Цветановщина, първо камерата, пък доказателствата ще видим какво ще правим. Много енергично настоявам главния прокурор и вътрешния министър да преустановят веднага“, заяви той. Той припомни случая с кмета на Асеновград, който е бил обвинен, а после много тихо и деликатно са били свалени обвиненията му. „Тогава аз съм го подкрепил, защото съм бил убеден, че той е мил и честен човек“, обяви лидерът на АБВ. „Аз казвам, че този манталитет, който се наложи края 2009 г., първо камерата пък доказателствата ще ги търсим после, е дълбоко вреден за обществото и държавността. Аз самият като кмет съм отстраняван от длъжност, разбира се не последва нищо, но го казвам, защото знам как се е чувствало моето семейство тогава“, коментира Петков. „Съдът казва кой е престъпник. 20 служители на „Икономическа полиция“ блокират Община Стрелча и търсят 17 молби подписани преди 3 години, за освобождаване от работа без дата. Ако това е престъпление, тези наши сънародници трябва да бъдат арестувани, защото са прикривали престъпление в продължение на 3 години“,  каза той. „Оставяме на страна, че аз лично се гордея със Стойно Чачов, защото той каза, че ще даде по 1000 лв. на всяко новородено дете и си изпълни обещанието. Каза, че ще направи безплатни ясни и си спази обещанието“, обяви председателят на партията.  \r\nРумен Петков смята, че подписването на молби за освобождаване от длъжност без дата е порочна практика, защото има и други начини един кмет или администратор и да освободи служителите си.", "date": "2019.03.13", "title": "Румен Петков, АБВ: Аз лично се гордея с кмета на Община Стрелча Стойно Чачов, настоявам да се преустанови практиката „първо камерата, после доказателствата“"}
{"url": "http://www.focus-news.net/news/2019/03/13/2633866/vratsa-20-godishen-e-zadarzhan-za-palezh-na-karavana-v-grada-ot-pozhara-e-zasegnata-i-chetirietazhna-sgrada.html", "text": "20-годишен е задържан за палеж на каравана в града, от пожара е засегната и четириетажна сграда. Това съобщиха от  ОДМВР - Враца . Сигналът за горящата каравана е подаден на 12 март в 04.15 часа в РУ - Враца от жител на Враца. Съобщено е, че на същата дата около 04.10 часа е забелязал, че гори каравана, намираща се непосредствено зад четириетажна сграда в града. Огънят е загасен от екипи на РСПБЗН - Враца. При направения оглед на местопроизшествието е установено, че напълно е изгоряла караваната, като огънят се е прехвърлил върху фасадата на задната част на сградата, при което е изгоряла изолацията, външни тела на климатици и е унищожена част от ПВЦ дограма. Установени са и щети на ет. 2 и ет. 3. Нанесените щети са в процес на изясняване. \r\nОт проведените издирвателни мероприятия в града е установено криминално непроявеното лице с инициали С. Н. (на 20 г. от  град Мизия), съпричастен към извършеното деяние. Същият е задържан в РУ - Враца за срок до 24 часа. По случая в РУ - Враца е образувано досъдебно производство.", "date": "2019.03.13", "title": "Враца: 20-годишен е задържан за палеж на каравана в града, от пожара е засегната и четириетажна сграда"}
{"url": "http://www.focus-news.net/news/2019/03/13/2633870/minka-salagyorova-zam-kmet-na-obshtina-petrich-obshtata-suma-za-stroitelstvo-po-poimenniya-spisak-za-kapitalovi-razhodi-prez-2019-godina-e-5-302-392-lv.html", "text": "Общата сума за строителство по поименния списък за капиталови разходи през 2019 година е 5 302 392 лв. Това каза за  Радио „Фокус“ - Пирин  Минка Салагьорова, зам.-кмет по строителството към Община Петрич. Тя уточни, че от тях 1 623 300 лв. са целева субсидия от държавния бюджет, която е с 97 900 лв. повече в сравнение с миналата година. По думите ѝ останалите 3 679 092 лв. са собствени средства и преходен остатък. Салагьорова подчерта, че в поименния списък не са включени средствата от реализиращите се проекти в Община Петрич, а такива има по ОП „Региони в растеж“ – паркът, санирането на жилищни сгради, реконструкцията на сгради за социални дейности и обекти от образователната инфраструктура, като всичко това е над 15 млн. лв. Тя допълни, че не са включени и ремонтите на пътищата по програмата за развитие на селските райони, което е над 4 млн. лв. „Тук не се описват и средствата за двете инсталации – компостираща и сепарираща, които са по проект за над 10 млн. лв., финансиран по програма „Околна среда“, добави зам.-кметът. Минка Салагьорова коментира, че в поименния списък не са включени и средствата за Клетка 4 на депото, както и водопроводите в село Първомай, които са финансирани от предприятието за управление дейностите по опазване на околната среда. „Средствата за кърпежите и хоризонталната маркировка по пътищата са определени в общинския бюджет, но са различни от капиталовите разходи за 2019 година“, каза още тя. \r\nНатали СТЕФАНОВА", "date": "2019.03.13", "title": "Минка Салагьорова, зам.-кмет на Община Петрич: Общата сума за строителство по поименния списък за капиталови разходи през 2019 година е 5 302 392 лв."}
{"url": "http://www.focus-news.net/news/2019/03/13/2633865/rumen-hristov-sds-restart-na-aets-belene-bi-oznachavalo-po-visoka-tsena-na-elektroenergiyata-i-natovarvane-na-balgarskiya-potrebitel.html", "text": "Рестарт на АЕЦ „Белене“ би означавало по-висока цена на електроенергията и натоварване на българския потребител. Това каза в предаването „Вече 30 години-времето е наше“ на  Радио „Фокус“  председателят на СДС Румен Христов. По думите му огромна е разликата между това, което в момента получаваме като цени от базовите ни мощности, в сравнение с това, което бихме получили след години. „Съгласно изчисленията на НSBC – английската банка, която беше привлечена като консултант, към настоящия момент изграждането на нова централа на площадката на АЕЦ \"Белене\" би струвало 10 милиарда 353 милиона евро. Това означава, че цената на един киловатчас би струвала 75 евро, което означава 150 лева. Да припомня, че цената към настоящия момент на електроенергията, която произвежда „Козлодуй“, е 54 лева, „Мариците“ произвеждат някъде към 60-70 лева“, обясни той. Христов коментира още, че проектът няма да бъде рестартиран, тъй като е финансово неизгоден. „Да не забравяме, че България е на първо място по енергоемкост. И вместо да правим нови мощности, които да произвеждат ток и да го продават на енергоемката ни икономика, ние трябва да мислим как да намалим разходите и да направим енергоефективна нашата икономика и нашия бит. Това е основната посока. Да не говорим, че площадката, която се обсъжда, е сеизмична. Това е според доклад на БАН, няколко пъти потвърждаван, изработен 90-те години. Да не говорим, че самите БСП са се подписали в подписката през 90-те години, против изграждането на АЕЦ \"Белене\", допълни той. Що се отнася до двата реактора, които бяха закупени, според СДС те биха могли да бъдат монтирани на площадката на АЕЦ \"Козлодуй\", която е на друга разломна плоча, която не е земетръсна, която не е опасна толкова, колкото тази на „Белене“. Друг сериозен проблем е съхранението на отработеното ядрено гориво, като вероятно никоя българска община не би приела изработването на хранилище за отработено ядрено гориво, коментира още председателят на СДС.  \r\nВиктория МЕСРОБОВИЧ-КУВЕНДЖИЕВА", "date": "2019.03.13", "title": "Румен Христов, СДС: Рестарт на АЕЦ „Белене“ би означавало по-висока цена на електроенергията и натоварване на българския потребител"}
{"url": "http://www.focus-news.net/news/2019/03/13/2633871/proverka-na-vap-otkri-desetki-seriozni-narusheniya-v-naredbite-za-prodazhba-i-naemane-na-obshtinski-zhilishta.html", "text": "От Върховната административна прокуратура (ВАП) е реализирана поредна проверка по реда на надзора за законност спрямо норми от подзаконовите нормативни актове, приети от общинските съвети, касаещи отдаването под наем и продажбата на общински жилища. В хода на проверката са установени 175 наредби, в които са допуснати различни нарушения. Това съобщиха от пресцентъра на  Прокуратура на Република България . \r\nУстановени са случаи, в които съгласно общинските наредби се допуска в резервни общински жилища да се настаняват кметове, заместник кметове и кметски наместници, в противоречие с чл.45 от Закон за общинската собственост. Съгласно цитираната законова норма в резервните жилища се настаняват под наем лица, в семействата на които са налице остри социални или здравословни проблеми и такива, чиито жилищата са станали негодни за обитаване. По този начин от общинските съвети са създадени други категории правоимащи лица, като освен това, не е съобразен и законоустановения срок за настаняване. \r\nВ други подзаконови актове, в нарушение на закона, е признато право за кандидатстване за настаняване под наем в резервните общински жилища на бивши собственици, чиито имоти са отчуждени от общината до предаване на отстъпения им в обезщетение жилищен имот. Такива разпоредби също противоречат на цитирания закон, който посочва изчерпателно лицата, които могат се възползват от правото. Налице са и разрешения, изключващи възможността за ползване на общинско жилище на лица, чиито имоти са застрашени от самосрутване, в директно противоречие със закона. \r\nОт ВАП са установени норми, с които от общинските съвети е поставено изискване за заплащане на допълнителна такса, извън предвидената такава с чл.111 от Закона за местните данъци и такси, под формата на режийни разноски при производство за настаняване под наем  и продажба на общински жилища.  \r\nПри проверките са констатирани разпоредби, с които се задължават кметовете да внасят предложения в общински съвети за промяна на предназначението на жилища, когато определени лица желаят да ги закупят и са изпълнени  други условия, установени в местни наредби. По силата на закона обаче промяната на предназначението се извършва поради потребностите на общината, а не според желанието на отделен заявител да придобие определено жилище.  \r\nУстановени са и разпоредби, с които в нарушение на чл.47, ал.2  ЗАНН и чл.22, ал.5 ЗМСМА, се дава възможност кметове на общини да овластяват други лица за издаване на наказателни постановления и така да налагат санкции за нарушения. По този начин се създава вероятност в крайна сметка нарушители да не понесат нормативноустановена отговорност. \r\nНарушения от вида на посочените и други, с които са въведени ограничения в противоречие с Конституцията и законите са установени в 175 подзаконови актове, сред които действащите наредби в общини София, Пловдив, Варна, Бургас, Велико Търново, Плевен, Добрич, Шумен, Монтана, Благоевград, Видин, Враца, Кърджали, Кюстендил, Ловеч, Пазарджик, Перник, Силистра, Сливен, Смолян, Търговище, Хасково, Ямбол, Поморие, Царево, Банско, Казанлък, Дупница, Нова Загора, Троян, Сандански, Балчик, Шабла, Велинград, Панагюрище, Севлиево и др.  \r\nВъв връзка с образуваните преписки са подадени 156 протести до административните съдилища, като към настоящия момент от тях 22 са образуваните уважени, а по отношение на останалите не са приключили административните производства. \r\nЕфектът от проверката се открива в предприетите мерки за оспорване и отмяна на незаконосъобразните разпоредби за опазване на общинската собственост, която следва да се управлява в интерес на населението в общината.  \r\nПроверката на ВАП продължава.", "date": "2019.03.13", "title": "Проверка на ВАП откри десетки сериозни нарушения в наредбите за продажба и наемане на общински жилища"}
{"url": "http://www.focus-news.net/news/2019/03/13/2633868/varna-ogranicheno-e-dvizhenieto-na-motorni-prevozni-nad-10-tona-v-uchastaka-kranevo-varna-pri-km-83.html", "text": "Спокойна е пътната обстановка в областта. Видимостта е добра, пътните настилки са предимно сухи, предаде репортер на  Радио „Фокус“ – Варна . Шофьорите трябва да карат внимателно по автомагистрала „Черно море“, където движението се осъществява двупосочно до осмия километър преди Варна. Поради извършващите се там ремонтни дейности преминаването се осъществява двупосочно в платното в посока Бургас. Ограничено е движението в участъка Кранево – Варна при км 83 за моторни превозни над 10 тона. Обходният маршрут е през Кичево и Оброчище. По данни на Областното пътно управление няма въведени ограничения за моторни превозни средства на територията на областта. Не се извършват и ремонтни дейности. \r\nДиана СТОЕВА", "date": "2019.03.13", "title": "Варна: Ограничено е движението на моторни превозни над 10 тона в участъка Кранево – Варна при км 83"}
{"url": "http://www.focus-news.net/news/2019/03/13/2633867/kyustendil-chast-ot-zhilishtnite-kvartali-v-dupnitsa-i-selo-dzherman-sa-bez-voda-zaradi-avariya.html", "text": "Част от жилищните квартали в Дупница и село Джерман са без вода заради авария. Това съобщиха за  Радио „Фокус” – Кюстендил  от Общинското дружество „Водоснабдяване и канализация ”. До 17.00 часа е спряно водоподаването в жилищните квартали „Ценеви“ и „Южен“, улиците „Прогона“ и „Св. Иван Рилски“, както и в село Джерман. Причината е извършване на авариен ремонт на водопровод по улица „Родопи“ в град Дупница. \r\nВенцеслав ИЛЧЕВ", "date": "2019.03.13", "title": "Кюстендил: Част от жилищните квартали в Дупница и село Джерман са без вода заради авария"}
{"url": "http://www.focus-news.net/news/2019/03/13/2633879/sofiya-126-dushi-sa-noshtuvali-v-krizisniya-tsentar-za-bezdomni-hora-v-kv-zaharna-fabrika.html", "text": "126 души са нощували в Кризисния център за бездомни хора в столичния кв. „Захарна фабрика“. Това съобщи за  Агенция „Фокус”  Йорданка Темелкова - директор на Центъра. По думите й нощта в Кризисния център е преминала спокойно, без инциденти и извънредни ситуации. \r\nИрина ИВАНОВА", "date": "2019.03.13", "title": "София: 126 души са нощували в Кризисния център за бездомни хора в кв. \"Захарна фабрика\""}
{"url": "http://www.focus-news.net/news/2019/03/13/2633872/kurir-makedoniya-rumaniya-ratifitsira-protokola-za-priemane-na-makedoniya-v-nato-v-sryada-a-litva-v-chetvartak.html", "text": "Парламентът на Румъния в сряда трябва да ратифицира Протокола за присъединяване на Македония към НАТО, предава  скопското електронно издание „Курир“ . На заседанието ще присъства и председателят на македонския парламент Талат Джафери, който от вторник е на посещение в Букурещ. \r\nОт там Джафери заминава за Вилнюс, където ще присъства и на ратификацията на Протокола в сейма на Литва. Предвидено е председателят на македонското народно събрание да има и обръщение пред депутатите в литовския парламент. \r\nИзданието припомня, че страните-членки на НАТО подписаха Протокола за присъединяване на Северна Македония в Алианса на 6 февруари. След ратификацията на документа в парламентите на всички 29 страни-членки на НАТО, Северна Македония ще стане официално пълноправен член. \r\nДосега Протоколът бе ратифициран от 6 държави: Гърция, Словения, Албания, България, Хърватия и Черна гора. \r\nПревод и редакция:", "date": "2019.03.13", "title": "„Курир“ (Македония): Румъния ратифицира протокола за приемане на Македония в НАТО в сряда, а Литва в четвъртък"}
{"url": "http://www.focus-news.net/news/2019/03/13/2633873/pregled-na-osnovnite-temi-vav-varnenskiya-pechat.html", "text": "„Глаукомата може да се сбърка с миокарден инфаркт“, пише на първа страница вестник  „Черно море“ . „Глаукомата е заболяване, което застрашава зрението на милиони хора по света. Уврежда нервната тъкан, а нервните тъкани на централната нервна система не регенерират и по тази причина най-големите усилия в научно-изследователската работа, посветена на глаукомата, са насочени към регенерация. Това каза проф. Христина Групчева в сутрешния блок на тв Черно море с водещ Иван Барбов. Според нея към момента регенерация като терапия няма, което е и причината да се подхожда с особено внимание към това заболяване. „То има прогресивен ход, който ние, специалистите, не можем да обърнем в обратна посока. Това, което правим всъщност, е да спрем прогресията на заболяването“, уточни проф. Групчева. „Близо 100 са децата с диабет“, пише още в изданието. „Близо 100 са децата с диабет, които посещават ясли, градини и училища в община Варна. С всяко от тях се работи индивидуално в рамките на профилактична програма. Това съобщи в предаването Европейска Варна „с водещ Нина Рускова шефът на общинската дирекция „Здравеопазване“ Анастасия Георгиева. Там, където има дете с диабет, се провежда екипна среща на място с участието на учители, педагози, родители, професионалисти по здравни грижи, административно ръководство. Целта е да се набележи индивидуален план за работа с него, обясни Георгиева. Провежда се обучение за заболяването на място, включително и на медицинските специалисти, предвидено е и общо обучение в Юнашкия салон. Във връзка с това предстои сключване на договор между общината и Дружеството по ендокринология“, се казва още във вестника. „Разкриха каменна османска улица при ремонта на Шишковата градинка“, пише на трета страница на изданието. „Изненадите на подземна Варна продължават и към днешна дата. Улица от времето на Османската империя и керамичен водопровод от XIX век се разкриха при ремонта на Шишковата градинка. Калдъръмът се намира на около 3 метра под нивото на сегашната градинка. Керамичният водопровод пък е на около половин метър над каменната улица. Археолозите от Регионалния исторически музей във Варна са предполагали, че тук преминава крепостната стена на Одесос. Донякъде са изненадани, че структурата, за която са си мислели, че е крепостна стена, се оказва тази османска улица. И занапред те ще следят внимателно какво разравя багерът. Руини от различни епохи продължават да се разработват в района -сподели главен асистент д-р Христо Кузов от Варненския археологически музей, който ръководи разкопките в този район още по време на годишната среща с журналисти преди месец“, се казва още във вестник „Черно море“.", "date": "2019.03.13", "title": "Преглед на основните теми във варненския печат"}
{"url": "http://www.focus-news.net/news/2019/03/13/2633874/tihomir-bezlov-tsentar-za-izsledvane-na-demokratsiyata-zloupotrebite-sas-sredstva-stavat-vse-po-slozhni-osaditelnite-prisadi-vse-po-malko.html", "text": "Злоупотребите със средства стават все по-сложни, осъдителните присъди все по-малко. Това каза в сутрешния блок „Добро утро, България“ на Радио Фокус Тихомир Безлов, главен експерт в програма „Сигурност“ в Центъра за изследване на демокрацията по повод акциите на Прокуратурата за нарушения в местната власт. Според експерта повдигнатите обвинения на кметове идват в ситуацията, в която България очаква последната си оценка по т.нар. „Механизъм за сътрудничество и проверка“ на ЕК. Има очаквания, че ако този доклад е положителен, механизмът да бъде прекратен, а това е свързвано с частичното ни приемане в Шенгенската зона, обясни той. Трудно става доказването на вина и понасянето на отговорност, когато има посредници, обикновено социално слаби лица и бариери, спрямо реалните извършители на престъплението, каза още той. „За съжаление има много малко осъдителни присъди по отношение на темата „Корупция“ и чуждата гледна точка, и нашата вътрешна, са че очевидно нивата на корупция особено в публичните институции са повече от тревожни. Големият проблем са все пак присъдите. Говорим в този случай за кметове. Политически нямаме осъдени кметове или зам.-кметове на по-големи градове. Имаме няколко случая, като Ценко Чоков, включително има и парадокс - кметове да бъдат осъждани за трафик на хора, но големи градове, свързани с обществени поръчки и политически процеси не може да се сетим“, коментира Безлов. Не се вижда особено подобрение на ефективността по основните критики на ЕК - съдебна система и борба с корупцията, коментира още Тихомир Безлов и изрази надежда процентът осъдителни присъди да се увеличи, тъй като престъпленията стават все по-сложни.  \r\nВиктория МЕСРОБОВИЧ-КУВЕНДЖИЕВА", "date": "2019.03.13", "title": "Тихомир Безлов, Център за изследване на демокрацията: Злоупотребите със средства стават все по-сложни, осъдителните присъди все по-малко"}
{"url": "http://www.focus-news.net/news/2019/03/13/2633880/sliven-zatvoreni-za-tezhkotovarni-avtomobili-nad-10-tona-sa-prohodite-tvardishki-i-vratnik.html", "text": "Пътните настилки в областта са сухи и проходими, трафикът е интензивен. Това съобщиха от  Областно пътно управление - Сливен . Затворени за тежкотоварни автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Движението по пътя Бероново – Градец в участъка от Садово до  Градец от км 9+645 до км 13+042 е ограничено за движение на МПС над 12 тона поради намалена носимоспособност на мостово съоръжение на км 10+868. Движението по пътя  Сунгурларе – Пъдарево в участъка от село Чубра до Пъдарево е ограничено за МПС над 12 тона поради намалена носимоспособност на пътното тяло в участъка на област Бургас. Срокът за приключване на двата ремонта е 31 март.", "date": "2019.03.13", "title": "Сливен: Затворени за тежкотоварни автомобили над 10 тона са проходите Твърдишки и Вратник"}
{"url": "http://www.focus-news.net/news/2019/03/13/2633877/rumen-petkov-abv-pokanili-sme-politicheski-partii-za-zapochvane-na-podpiska-za-referendum-za-nedopuskane-razpolagane-na-yadreni-orazhiya-v-stranata.html", "text": "Поканили сме политически партии, с които да започнем подписка за референдум за недопускане разполагане на ядрени оръжия на територията на страната. Това каза председателят на АБВ Румен Петков в предаването „Здравей, България” по  Нова телевизия . „От АБВ настояваме от ноември миналата година институциите да кажат ясно, че на територията на страната няма да бъдат разполагани ядрени оръжия, военни контингенти и че отбранителните ни бази и тренировъчни съоръжения няма да бъдат превърнати в агресивни такива“, припомни Петков. „Никой не реагира, днес в нашия офис сме поканили политически партии, за да започнем подписка за референдум за недопускане на разполагане на такъв тип въоръжения“, изтъкна той. Според него въпросът за мира е жизнено важен за страната, защото трябва да си даваме сметка, че утре можем да бъдем притиснати от външна държава. „Като става дума за сигурността на България всички си мълчат партийно, заради това референдум- обществото да се произнесе“, призова лидерът на АБВ. „Поканили сме партии и считам, че ще имаме успех, защото България се нуждае от това спокойствие“, отбеляза той.  \r\nПопитан дали познава Георги Семерджиев, лицето спомогнало за укриването на задочно обвинените семейство Арабаджиеви в Барселона, той отговори: „Не го познавам, въпреки, че по документи се казва, че познавам много хора, но лично не“.", "date": "2019.03.13", "title": "Румен Петков, АБВ: Поканили сме политически партии за започване на подписка за референдум за недопускане разполагане на ядрени оръжия в страната"}
{"url": "http://www.focus-news.net/news/2019/03/13/2633878/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-14-mart.html", "text": "„Софийска вода” временно ще прекъсне водоснабдяването в някои части на столицата на 14 март. Това съобщиха от пресцентъра на  дружеството . \r\nВъв връзка с пресвързване на уличен водопровод на ул. 688 в кв. „Овча купел“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Любляна“ от ул. „Народен герой“ до ул. „Букет“, ул. „Букет“ от №1 до №25. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Любляна“ срещу 66 СОУ. \r\nВъв връзка с монтаж на спирателни кранове на ул. „Васил Друмев“ в кв. „Подуяне“ се налага спиране на водоподаването от 09.00 до 20.00 часа на клиентите на „Софийска вода”, живеещи в района на: ул. „Васил Друмев“ от бул. „Мадрид“ до ул. „Русалка“; ул. „Франсис де Пресансе“ от ул. „Черковна“ до ул. „Алеко Константинов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Друмев“ №31. \r\nВъв връзка с пресвързване на уличен водопровод на бул. „Витоша“ в Центъра се налага спиране на водоподаването от 09.00 до 19.00 часа на клиентите на „Софийска вода”, живеещи в района на: бул. „Витоша“ от бул. „Патриарх Евтимий“ до ул. „Хан Аспарух“; бул. „Витоша“ от бул. „Витоша“ до ул. „Цар Асен“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Витоша“ ъгъла с бул. „Патриарх Евтимий“. \r\nВъв връзка с реконструкция на уличен водопровод на ул. 639 в кв. „Горна баня“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. 639 от ул. „Димитър Чинтулов“ до ул. „Бойчо Бойчев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 639 ъгъла с ул. 638. \r\nВъв връзка с пресвързване на уличен водопровод на ул. „Диамант“ в кв. „Горна баня“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Димитър Шишманов“ от ул. 646  до ул. „Диамант“, ул. „Диамант“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Шишманов“ ъгъла с ул. „Диамант“. \r\nВъв връзка с подмяна на сградно водопроводно отклонение на ул. „Извор“ в кв. „Ботунец“ се налага спиране на водоподаването от 09.00 до 16.00 часа на клиентите на „Софийска вода”, живеещи в района на: ул. „Витиня“, ул. „Мусала“, ул. „Извор“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Витиня“ ъгъла с ул. „Извор“. \r\nВъв връзка с реконструкция на уличен водопровод на ул. „Блато“ в с. Мрамор се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Мичур“, ул. „Пламък“, ул. „Блато“, ул. „Емилиян Станев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Александър Стамболийски“ ъгъла с ул. „Мичур“. \r\nВъв връзка с монтаж на пожарен хидрант на ул. 2 вилна зона „Смреката“ в с. Герман се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. 1, ул. 2, ул. 3. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 2. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.03.13", "title": "„Софийска вода” временно ще прекъсне водоснабдяването в някои части на столицата на 14 март"}
{"url": "http://www.focus-news.net/news/2019/03/13/2633881/vidin-nivoto-na-reka-dunav-pri-novo-selo-se-e-povishilo-sas-17-sm-za-poslednoto-denonoshtie.html", "text": "Нивото на река Дунав при Ново село се е повишило със 17 см за последното денонощие и водният стоеж е 373  см, съобщиха от местната  Хидрометеорологична станция . Нивото на реката край Видин е 406 см, регистрираното повишение е от 27 см. Край Лом през последното денонощие водният стоеж се е повишил с 50 см и сега е 421 см. Нивото на реката край Оряхово е 285 см, там е регистрирано повишение за последното денонощие от 65 см. Температурата на водата край Ново село е 7.6 градуса, край Оряхово е 8.7 градуса.", "date": "2019.03.13", "title": "Видин: Нивото на река Дунав при Ново село се е повишило със 17 см за последното денонощие"}
{"url": "http://www.focus-news.net/news/2019/03/13/2633885/dots-milanka-slavova-zam-rektor-ne-samo-unss-tarsi-biznesa-no-i-biznesat-tarsi-vrazka-s-universiteta.html", "text": "Не само УНСС търси бизнеса, но и бизнесът търси връзка с университета. Това каза за сутрешния блок „Добро утро, България“ на  Радио „Фокус“  зам.-ректорът на Университета за национално и световно стопанство (УНСС) доц. Миланка Славова. Тя уточни, че висшето учебно заведение се старае да отговаря на нуждите на бизнеса, като основна роля играят университетските преподаватели. Освен че те активно търсят работодателски организации и организират разнообразни форуми, работодателите също намира начини да търсят необходимите кадри в университетските среди, обясни доц. Славова. „Тук искам да обърна внимание на изключителния ентусиазъм на нашите преподаватели, които поддържат контакти с бизнеса, стараейки се да проучват потребностите му. УНСС е търсено от бизнеса място – неведнъж са ни посещавали консултанти на чуждестранни инвеститори и един от въпросите към нас е дали можем да осигурим квалифицирани кадри. Това да се използва като основание за избор на България като инвестиционна дестинация. Бизнесът участва и при разработването на нашите учебни планове и програми, като предлага на студентите и различни възможности за стаж“, коментира зам.-ректорът на УНСС. Интересът на бизнеса към обучаващите се в УНСС кадри е само една от причините броят кандидат-студенти в учебното заведение да се постоянно висок, обърна внимание доц. Миланка Славова. Тя изрази надежда тази година желаещите да се подготвят за професионална реализация именно в УНСС да са още повече. Интересът към отделните направления остава постоянен, посочи тя, като уточни, че университетът се стреми по-скоро да усъвършенства вече съществуващите бакалавърски програми, отколкото да открива нови на фона на голямото разнообразие от 43 специалности, 6 от които – на английски език.  \r\nВиктория МЕСРОБОВИЧ-КУВЕНДЖИЕВА", "date": "2019.03.13", "title": "Доц. Миланка Славова, зам.-ректор: Не само УНСС търси бизнеса, но и бизнесът търси връзка с университета"}
{"url": "http://www.focus-news.net/news/2019/03/13/2633887/mvr-edin-e-zaginal-a-13-sa-raneni-pri-katastrofi-v-stranata-prez-izminaloto-denonoshtie.html", "text": "Един е загинал, а 13 са ранени при катастрофи в страната през изминалото денонощие. Това съобщиха от пресцентъра на  МВР . В София са станали 2 тежки и 39 леки пътни произшествия, ранени са двама. От началото на месеца жертвите на пътя са 13, а от началото на годината 81. В сравнение със същия период на миналата година загиналите са с 9 по-малко.", "date": "2019.03.13", "title": "МВР: Един е загинал, а 13 са ранени при катастрофи в страната през изминалото денонощие"}
{"url": "http://www.focus-news.net/news/2019/03/13/2633883/varna-chast-ot-grada-e-bez-voda-poradi-remontni-deynosti.html", "text": "За повече от 12 часа част от домакинствата във Варна остават без вода поради реконструкция на бул. „Съборни“ от фирмата изпълнител. Това съобщиха за  Радио „Фокус“ – Варна  от водното дружество в града. Домакинствата в карето между булевардите „Цар Освободител“, „8-ми Приморски полк“, „Мария Луиза“, ул. „Д-р Пискюлиев“ и ул. „Отец Паисий“ ще са с нарушено водоподаване до около 24.00 часа. Поради изграждане на връзки от фирмата изпълнител без вода до около 19.00 часа, ще бъдат и част от абонатите по ул. „Ген. Г. Попов“ и ул. „Братя Бъкстон“. \r\nСияна БУХЛАРСКА", "date": "2019.03.13", "title": "Варна: Част от града е без вода поради ремонтни дейности"}
{"url": "http://www.focus-news.net/news/2019/03/13/2633884/stolichni-politsai-razsledvat-smartta-na-64-godishna-zhena.html", "text": "Столични полицаи разследват тежко престъпление, съобщиха от пресцентъра на  МВР . На 12 март е получен сигнал за открита в дома си починала 64-годишна жена. При извършения оглед са открити следи от насилствена смърт. Незабавно са предприети оперативно-издирвателни и процесуално-следствени действия. Работата по образуваното досъдебно производство продължава под наблюдението на прокуратурата. Според първоначалните данни, вероятната причина за престъплението е от битов характер.", "date": "2019.03.13", "title": "Столични полицаи разследват смъртта на 64-годишна жена"}
{"url": "http://www.focus-news.net/news/2019/03/13/2633882/valeri-simeonov-nfsb-do-momenta-nyama-nikakvi-iziskvaniya-kam-premestvaemite-obekti.html", "text": "До момента няма никакви изисквания към преместваемите обекти. Това каза лидерът на НФСБ Валери Симеонов по време на дебатите по Закона за устройство на територията и уреждането на случаите на поставяне на преместваеми обекти, предаде репортер на  Агенция „Фокус“ . По думите му в закона става въпрос за едни елементарни изисквания към тези обекти, към които до момента не е имало никакви. „Никакви изисквания нямаше към тези преместваеми обекти, които представляват някакви постройки. Ако човек с къща иска да продава сладолед, нищо не пречи да отвори съответно витрина на първия етажа и да продава сладолед в постройка, която е стабилна. Има случаи, при които тези преместваеми обекти, които не са подложени на никаква експертиза, са направени от подръчни материали със заварки, които е правил собственикът“, каза още Симеонов. Според него въпросът е сериозен, защото когато духне вятър, постройката може да се разпадне и да нарани човек или да увреди превозно средство.  \r\nВ рамките на дебата Рамадан Аталай от ДПС репликира Симеонов и заяви, че преди да се излезе на трибуната трябва да се прочетат текстовете.  По думите му, ако днес проблема на България са бараките, значи сме много напред. \r\nВ дуплика Валери Симеонов посочи, че ДПС манипулира залата. \r\nДеница КИТАНОВА", "date": "2019.03.13", "title": "Валери Симеонов, НФСБ: До момента няма никакви изисквания към преместваемите обекти"}
{"url": "http://www.focus-news.net/news/2019/03/13/2633869/prokuror-rumyana-arnaudova-savsem-skoro-predstoi-vnasyane-na-obvinitelen-akt-sreshtu-bivshiya-zam-kmet-evgeni-krusev.html", "text": "По отношение на заместник- кмета на Столична община Евгени Крусев, колегите от Специализираната прокуратура са на финал. Това съобщи говорителят на главния прокурор Румяна Арнаудова в предаването „Здравей, България“ по  Нова телевизия . „Предстои съвсем скоро внасянето на делото с обвинителен акт“, обяви тя. „Разследването ще приключи съвсем скоро и лицето ще се предаде на съд“, изтъкна Румяна Арнаудова.  \r\nВ отговор на въпрос докъде е стигнало разследването за разходването на средствата от Община Пловдив за откриването на Европейската столица на културата, Арнаудова посочи: „Все още не е приключила проверката на Окръжна прокуратура – Пловдив, във връзка със сигналите за непублично, или по-скоро за незаконосъобразно разходване на средства в Община Пловдив. Предстои да приключи проверката“.  \r\nПопитана на какъв етап са проверките в големите градове, говорителят на главния прокурор обясни: „Проверките в големите градове и разследванията изискват много усилия и доказателства, за да сме убедителни и да постигнем осъждане на кметовете. Искам да ви уверя, че за нито едно от разследванията, за които стана известно в началото на тази седмица, прокуратурата не работи нито предизборно, нито от преди няколко дни. И в случая с кмета на Созопол, и в случая с кметицата на Златица“. По думите й Софийска градска прокуратура работи по тези случаи повече от година и половина. „Уверявам ви това са сложни дела, както вече сме съобщавали и за да докажем извършване на престъпление са необходими и специални знания на вещи лица, а експертизите се бавят, за съжаление. Когато съберем доказателства и когато сме сигурни, че лицата са виновни, тогава повдигаме обвинения“, каза още Румяна Арнаудова.", "date": "2019.03.13", "title": "Прокурор Румяна Арнаудова: Съвсем скоро предстои внасяне на обвинителен акт срещу бившия зам.-кмет Евгени Крусев"}
{"url": "http://www.focus-news.net/news/2019/03/13/2633889/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.03.13", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/03/13/2633890/veliko-tarnovo-obshtinata-pomaga-na-blizo-500-domakinstva-v-grada-da-podmenyat-starite-si-pechki.html", "text": "Общината спечели проект за подобряване на качеството на въздуха заедно с общините София, Бургас, Русе, Стара Загора и Монтана. До края на годината ще бъдат осигурени две станции за автоматично измерване на нивата на запрашеност във Велико Търново. Това потвърдиха за  Радио „Фокус“ – Велико Търново  от Общината. Данните от станциите ще бъдат достъпни в реално време на сайта на общината. \r\nОсвен това предстои и подмяната на  печките на твърдо гориво на близо 500 домакинства. Новите отоплителни уреди ще са на газ или пелети. \r\nБезвъзмездната финансова помощ, която Община Велико Търново получава по програмата Life+ на Европейската комисия, е 550 000. Срокът за изпълнение на дейностите е 2024 година. \r\nНадежда КРЪСТЕВА", "date": "2019.03.13", "title": "Велико Търново: Общината помага на близо 500 домакинства в града да подменят старите си печки"}
{"url": "http://www.focus-news.net/news/2019/03/13/2633888/blagoevgrad-tyalo-na-vazrasten-mazh-e-otkrito-na-ploshtad-georgi-izmirliev.html", "text": "Тяло на възрастен мъж е открито на площад „Георги Измирлиев“ в Благоевград. Това съобщи за  Радио „Фокус“ - Пирин  Йорданка Шаркова, говорител на Областна дирекция на МВР - Благоевград. След огледа е констатирано, че няма следи от криминално деяние. Причините за смъртта са в процес на установяване. \r\nНатали СТЕФАНОВА", "date": "2019.03.13", "title": "Благоевград: Тяло на възрастен мъж е открито на площад „Георги Измирлиев“"}
{"url": "http://www.focus-news.net/news/2019/03/13/2633893/veliko-tarnovo-politsiyata-razsledva-nezakonna-sech-kray-selo-shemshevo-i-selo-samovodene.html", "text": "Полицията разследва незаконна сеч край село Шемшево и село Самоводене. Това съобщиха от  ОДМВР – Велико Търново . Сигнали за два случая на незаконна сеч са получени вчера. По данни на подателите в землището на село Шемшево от частна горска територия са били изсечени 277 немаркирани дървета от различен вид. Вторият сигнал е за землището на село Самоводене, от където са били отсечени 33 немаркирани дървета. По двата случая са образувани досъдебни производства.", "date": "2019.03.13", "title": "Велико Търново: Полицията разследва незаконна сеч край село Шемшево и село Самоводене"}
{"url": "http://www.focus-news.net/news/2019/03/13/2633892/zam-ministar-nikolay-nankov-shte-poseti-shumen.html", "text": "Заместник-министърът на регионалното развитие и благоустройството Николай Нанков ще участва днес в дискусия „Европа в нашия дом“ в Шумен. Това съобщиха от пресцентъра на  Министерство на регионалното развитие и благоустройството . Форумът с акцент регионалното развитие ще се проведе от 16.00 часа в зала „Тича“ на хотел „Шумен“.", "date": "2019.03.13", "title": "Зам.-министър Николай Нанков ще посети Шумен"}
{"url": "http://www.focus-news.net/news/2019/03/13/2633891/parlamentat-reglamentira-sluchaite-na-postavyane-na-premestvaemi-obekti.html", "text": "Парламентът регламентира случаите на поставяне на преместваеми обекти. Текстът бе заложен в Закона за устройство на територията и бе приет на второ четене от депутатите, предаде репортер на  Агенция „Фокус“ . „За“ текста гласуваха 96 народни представители, „против“ – 17 и „въздържали се“ – 3, с което той бе приет. С новите разпоредби върху поземлени имоти могат да се поставят преместваеми увеселителни обекти, преместваеми обекти за административни, търговски и други обслужващи дейности, както и такива за временно обитаване при бедствия. За увеселителните и за административни и търговски обслужващи дейности депутатите разпоредиха да се издава разрешение за поставяне въз основа на схема и проектна документация, одобрени от главния архитект на общината. Схемата за поставяне определя пространственото разположение, вида, типа, размерите и предназначението на обекта. В зависимост от вида и предназначението на обекта се представя индивидуален проект, който съдържа архитектурно-художествена и инженерно-техническа част, или типов проект, придружен с декларация за характеристиките на обекта, издадена от производителя въз основа на протоколи от изпитване или изчисления или сертификат за система за управление на качеството или на документи, удостоверяващи съответствие с техническите изисквания на нормативните актове. Условията и редът за издаване на разрешението за поставяне на обектите, за одобряване и за изискванията към схемата и проектната документация се определят с наредба на общинския съвет. Поставянето на преместваеми обекти в урегулираните поземлени имоти се разрешава само ако не се надвишават установените в подобрения устройствен план показатели. В паркове и градини поставянето на преместваеми обекти се извършва по ред, определен с наредба. Максималните размери, конструктивното решение и архитектурно-художественото оформление на преместваемите обекти, както и на обектите, които се разполагат в поземлени имоти за времето на провеждане на обществени мероприятия – културни фестивали, спортни и атракционни прояви, благотворителни и рекламни кампании и други, също се определят с наредба. От ДПС предложиха да отпадне целия текст, но предложението им бе отхвърлено със 19 гласа „за“, „против“ - 19 и „въздържали се“ - 79. \r\nДеница КИТАНОВА", "date": "2019.03.13", "title": "Парламентът регламентира случаите на поставяне на преместваеми обекти"}
{"url": "http://www.focus-news.net/news/2019/03/13/2633894/hamid-hamid-dps-glasuvah-protiv-tekstovete-za-premestvaemite-obekti-zashtoto-s-tyah-nakazahme-vsichki-balgarski-grazhdani-zanimavashti-se-s-dreben-biznes.html", "text": "Гласувах \"против\" текстовете за преместваемите обекти, защото с тях наказахме всички български граждани, занимаващи се  с дребен бизнес. Това каза в отрицателен вот зам.-председателят на ПГ на ДПС Хамид Хамид след приемане на текстовете за преместваемите обекти, предаде репортер на  Агенция „Фокус“ . Той уточни, че е гласувал „против“ промените, защото, за да се „изправят“ срещу бездействието, нарушенията и безхаберието на някои общини, са се наказали всички български граждани, които се занимават с някакъв дребен бизнес. „Натоварихме проблема от болната на здравата глава“, каза още Хамид.  \r\nДеница КИТАНОВА", "date": "2019.03.13", "title": "Хамид Хамид, ДПС: Гласувах \"против\" текстовете за преместваемите обекти, защото с тях наказахме всички български граждани, занимаващи се с дребен бизнес"}
{"url": "http://www.focus-news.net/news/2019/03/13/2633895/mvr-edin-e-zaginal-a-13-sa-raneni-pri-katastrofi-v-stranata-prez-izminaloto-denonoshtie.html", "text": "Един е загинал, а 13 са ранени при катастрофи в страната през изминалото денонощие. Това съобщиха от пресцентъра на  МВР . В София са станали 2 тежки и 39 леки пътни произшествия, ранени са двама. От началото на месеца жертвите на пътя са 13, а от началото на годината 81. В сравнение със същия период на миналата година загиналите са с 9 по-малко.", "date": "2019.03.13", "title": "МВР: Един е загинал, а 13 са ранени при катастрофи в страната през изминалото денонощие"}
{"url": "http://www.focus-news.net/news/2019/03/13/2633896/kyustendil-razsledvat-se-prichinite-za-pozhar-v-zhilishten-blok-v-grada-ne-se-izklyuchva-umisal.html", "text": "Разследват се причините за пожар в жилищен блок в града, не се изключва умисъл, съобщиха от  ОДМВР – Кюстендил . Пожарът е възникнал снощи малко след 20.00 часа. Унищожено е електрическо табло, опушени са 600 кв. м стени, унищожена е входната врата. Причините за възникването на този пожар изяснява Районно управление на МВР – Кюстендил, не се изключва умисъл.", "date": "2019.03.13", "title": "Кюстендил: Разследват се причините за пожар в жилищен блок в града, не се изключва умисъл"}
{"url": "http://www.focus-news.net/news/2019/03/13/2633897/pernik-nad-25-mln-lv-se-investirat-v-oblastta-po-op-regioni-v-rastezh.html", "text": "Над 25 млн. лв. се инвестират в област Перник по ОП „Региони в растеж“ 2014 – 2020. Това съобщиха от пресцентъра на  ПП ГЕРБ . Средствата са разпределени към 11 проекта от социалната, образователната инфраструктура, градска среда, транспорт, административни и жилищни сгради. Това стана ясно по време на граждански диалог на тема регионално развитие, който се проведе в Перник. Събитието е част от серията граждански диалози „Европа в нашия дом“. В срещата участие взеха министърът на регионалното развитие Петя Аврамова, кметът на Перник и областен координатор на ГЕРБ Вяра Церовска, областният управител и председател на Жени ГЕРБ Ирена Соколова, народните представители Красимир Велчев и д-р Александър Александров, кметове и председатели на общински съвети от областта, представители на бизнеса и неправителствения сектор. \r\n\"Европейските проекти са тези, които дават нови възможности и ние ще направим всичко по силите си, за да се възползваме максимално. В момента текат процедури за изграждането на две нови кръгови кръстовища в града. Друг важен проект, който предстои да бъде реализиран, е Пътен възел Марина бара. Това са проекти, които ще стимулират развитието на Перник. Чрез тях ще се подобрят транспортните и икономическите ни връзки със столицата, което е от полза и за двата града\", заяви кметът на Перник Вяра Церовска. \r\n„Общо по проекта за подобряването на градската среда на Перник бяха осигурени над 4 млн. лв. По проекта за изграждане на социални жилища за 100 души в кв. „Тева“ са осигурени по програмата 1 830 000 лв.“, отбеляза министърът на регионалното развитие Петя Аврамова и подчерта, че по ОПРР 2014 – 2020 предстои бъде извършен основен ремонт и въвеждане на енергоспестяващи мерки на Районен младежки дом в кв. „Мошино“. Като част от Инвестиционната програма на Община Перник бяха реконструирани и ремонтирани ЦДГ „Изворче“ и ОДЗ „Миньорче“, отбеляза министърът. Тя представи най-важните проекти, които Министерството на регионалното развитие и благоустройството ще реализира през настоящата година, сред които изграждането на магистрали, важни първокласни пътища, ВиК проекти и др. \r\n„В момента със средства по ОП „Транспорт и транспортна инфраструктура“ се изгражда АМ „Струма“. Тя е важна не само за България, но и за Европа, защото е част от Коридор №4“, заяви регионалният министър. Тя подчерта, че със средства от ОП „Региони в растеж“ 2014-2020 г. се рехабилитират и над 250 км второкласни и третокласни пътища. \r\n„За миналата година по програмата на АПИ за текущ ремонт и поддържане в областта са вложени почти 3 млн. лв. Изкърпени са над 45 км. настилка на редица републикански пътни участъка. Предстои основен ремонт на третокласния път Рударци – Кладница в участък от 9 километра“, заяви министър Аврамова и посочи, че вече има стартирана обществена поръчка за него. \r\n„В рамките на големия Проект за развитие на общинската инфраструктура предстои рехабилитация и на пречиствателната станция за питейни води в Перник. Целта е да се подмени основното оборудване в пречиствателната станция с ново“, каза още Петя Аврамова. Тя отбеляза още, че средства от бюджета и заемни средства в област Перник предстои да се финансират важни ВиК проекти, част от водния цикъл на общините Перник и Радомир. \r\nОбластният управител Ирена Соколова акцентира и обясни дейността на ВиК асоциацията на общините в област Перник. АВИК Перник е една от първите в страната, подали своето проектно предложение за изграждане на ВиК и канализационна мрежа. \r\n\"Голямата промяна, която предстои съвсем скоро, е стартирането на територията на  област Перник на “Воден цикъл” за общините Перник и Радомир с довършването на регионалното прединвестиционно проучване, което прераства в проекта към МОСВ Развитие на регионалното инвестиционно планиране на отрасъл ВиК. Сумата от 108 млн. лева ще даде възможност водоснабдителната и канализационната система на общините Перник и Радомир да бъда обновена”, обясни Соколова. Тя допълни, че са очаква МРРБ да организира предложението за преорганизация на потока Перник-София в понеделник сутрин в две платна, за да се успокои трафика. Областният управител на Перник обяви, че всичките общини на територията на областта ще получат ремонт на пътищата, входирани като необходими и неотложни за реконструкция и обновяване в Областно пътно управление. \r\nЗам.-председателят на ПГ на ГЕРБ Красимир Велчев получи уверението на министър Аврмова, че до есента ще стартират строително-монтажните работи по изграждането на кръгово кръстовище в квартал „Изток“. На свой ред д-р Александър Александров беше категоричен, че солидарността е един от водещите принципи в ЕС и наша стратегическа цел е да се възползваме по най – ефективният начин от нея.", "date": "2019.03.13", "title": "Перник: Над 25 млн. лв. се инвестират в областта по ОП „Региони в растеж“"}
{"url": "http://www.focus-news.net/news/2019/03/13/2633900/vidin-natovaren-e-trafikat-po-glaven-pat-e79-v-posoka-granichen-punkt-dunav-most-2.html", "text": "Натоварен е трафикът по главен път Е79 в посока граничен пункт „Дунав мост 2“. Това съобщи за  Радио „Фокус“ – Видин  дежурният служител в  Областно пътно управление – Видин . По главния път се движат предимно тежкотоварни автомобили. Най-натоварен е участъкът между Дунавци и Видин. На другите два гранични пункта в областта – „Връшка чука“ и „Брегово“ трафикът е с нормална интензивност. В областния град повече автомобили се движат на входно- изходните артерии, в централната градска част и по булевард „Панония“. \r\nАнна ЛОЗАНОВА", "date": "2019.03.13", "title": "Видин: Натоварен е трафикът по главен път Е79, в посока граничен пункт „Дунав мост 2\""}
{"url": "http://www.focus-news.net/news/2019/03/13/2633899/burgas-vecher-na-ukrainskiya-poet-taras-shevchenko-shte-se-provede-v-kulturen-tsentar-morsko-kazino-na-15-mart.html", "text": "Вечер на големия украински поет Тарас Шевченко ще се проведе в зала „Петя Дубарова“ на КЦ „Морско казино“ на 15 март от 18.00 часа. Входът е свободен. Това съобщиха от пресцентъра на  Община Бургас . След кратка презентация за живота и литературно-просветителската му дейност, ще бъдат представени песни по негови текстове и стихове, изпълнени от ученици от СУ „Св. св. Кирил и Методий“. Викторина за Украйна и две изложби – етнографска с реалии от времето на поета, както и експозиция с творби на Юлия Красовка, ще допълнят творческата атмосфера.", "date": "2019.03.13", "title": "Бургас: Вечер на украинския поет Тарас Шевченко ще се проведе в Културен център „Морско казино“ на 15 март"}
{"url": "http://www.focus-news.net/news/2019/03/13/2633901/shumen-zadarzhan-e-39-godishen-mazh-otpravyal-obidi-i-zakani-kam-meditsinski-litsa.html", "text": "Задържан е 39-годишен мъж, отправял обиди и закани към медицински лица. Това съобщиха от  ОДМВР -  Шумен . Сигналът е подаден малко след 14.00 часа на 12 март. Съобщено е, че в болнично заведение в Шумен мъж е предизвикал скандал и отправил обидни думи и закани към медици. На място бил изпратен полицейски екип. Пред униформените 39-годишният местен жител продължил да се държи непристойно. Задържан е за срок до 24 часа в полицейското управление в Шумен. Образувано е досъдебно производство.", "date": "2019.03.13", "title": "Шумен: Задържан е 39-годишен мъж, отправял обиди и закани към медицински лица"}
{"url": "http://www.focus-news.net/news/2019/03/13/2633903/kyustendil-namalyavat-sluchaite-na-ostri-respiratorni-zabolyavaniya-i-grip-v-oblastta.html", "text": "Намаляват случаите на остри респираторни заболявания и грип в областта. Това съобщи за  Радио „Фокус” – Кюстендил  д-р Илияна Кръстева, директор на Дирекция „Надзор на заразните болести” към Регионална здравна инспекция – Кюстендил. Седмичната заболяемост от грип и остри респираторни заболявания е 49.71 на десет хиляди души, спрямо 87.00 през предходната седмица. Данните на здравната инспекция сочат, че в областта няма смъртни случаи, причинени от грип и лабораторно доказани. През изминалата седмица са регистрирани общо 31 заразни заболявания в областта. Най-много са заболелите от варицела – 19 души. Девет са случаите на ентероколит. Има двама души, заболели от скарлатина и един установен случай на салмонелоза. \r\nВенцеслав ИЛЧЕВ", "date": "2019.03.13", "title": "Кюстендил: Намаляват случаите на остри респираторни заболявания и грип в областта"}
{"url": "http://www.focus-news.net/news/2019/03/13/2633904/pleven-vremenno-e-ogranicheno-dvizhenieto-po-pat-iii-306-lukovit-oryahovo-v-uchastaka-cherven-bryag-chomakovtsi-poradi-demontirane-na-stomanen-most-nad-reka-iskar.html", "text": "Нормално се осъществява движението в областта. Това съобщиха за  Радио ,,Фокус\"  от ОПУ - Плевен. Пътните настилки са сухи. Температурите са над нулата. Временно е ограничено движението по път III-306 Луковит – Оряхово в участъка Червен бряг – Чомаковци от км 9+715 до км 19+207 поради демонтиране на стоманен мост над река Искър преди с. Чомаковци. Обходният маршрут е Кнежа – Искър – Долни Дъбник – Телиш – Луковит. За движещите се МПС по път I-3 Бяла - Ботевград (от гр. Луковит транзитно през гр. Червен бряг към с. Чомаковци) началото на обхода е кръстовище с път III-306, в гр. Луковит, км 138+767, оттам отбивният маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срокът е до 04 юли 2019 г. \r\nВиолета КРЪСТЕВА", "date": "2019.03.13", "title": "Плевен: Временно е ограничено движението по път III-306 Луковит – Оряхово в участъка Червен бряг – Чомаковци поради демонтиране на стоманен мост над река Искър"}
{"url": "http://www.focus-news.net/news/2019/03/13/2633905/shumen-spasitelen-ekip-ot-pozharnata-v-smyadovo-e-okazal-pomosht-za-spasyavane-na-shtarkel.html", "text": "Спасителен екип от участъка на пожарната в град Смядово е оказал помощ за спасяване на щъркел. Това съобщиха от  ОДМВР - Шумен . В 07.55 часа е приет сигнал чрез телефон 112, че по пътя от село Златар към град Смядово на едно от крайпътните дървета е заклещен щъркел. Екипът, който пристигнал на място за оказване на помощ, освободил заклещената и увиснала от дървото прелетна птица. Щъркелът е невредим и отлетял.", "date": "2019.03.13", "title": "Шумен: Спасителен екип от пожарната в Смядово е оказал помощ за спасяване на щъркел"}
{"url": "http://www.focus-news.net/news/2019/03/13/2633886/kmetat-na-sofiya-yordanka-fandakova-shte-dade-brifing-na-koito-shte-predstavi-merki-za-preodolyavane-na-nedostiga-na-shofyori-v-gradskiya-transport.html", "text": "В 11.00 часа кметът на София Йорданка Фандъкова ще даде брифинг, на които ще представи мерки за преодоляване на недостига на шофьори в градския транспорт. Това съобщиха от пресцентъра на  Столична община . Брифингът ще се състои в Столичната община в залата на 1 етаж.", "date": "2019.03.13", "title": "Кметът на София Йорданка Фандъкова ще даде брифинг, на които ще представи мерки за преодоляване на недостига на шофьори в градския транспорт"}
{"url": "http://www.focus-news.net/news/2019/03/13/2633907/veliko-tarnovo-obshtinskata-turisticheska-agentsiya-tsarevgrad-tarnov-predstavi-uspeshno-veliko-tarnovo-na-izlozhenie-v-moskva.html", "text": "Общинската туристическа агенция „Царевград Търнов“ представи успешно Велико Търново на изложение в Москва. Потенциалът на града впечатли руските туроператори и посетителите на Международното туристическо изложение Intourmarket 2019. Това съобщи за  Радио „Фокус“ – Велико Търново  Борислав Йорданов, управител на агенцията. В борсата на един щанд с града участваха и общините София, Варна, Стара Загора, Приморско и Казанлък. \r\nВелико Търново се включи със специална презентация, изготвена за събитието. Ръководството на „Царевград“ проведе редица разговори с потенциални партньори, след които стана ясно, че основните интереси на руснаците към града са свързани с културно-историческия туризъм. Обсъдено е и развитието на детско-юношески лагери и сватбен туризъм в региона. \r\nНа най-голямото туристическо събитие в столицата на Руската федерация са отправени покани до Тверска област и Република Коми за участие в единственото на Балканите специализирано изложение за културен туризъм, което по традиция се провежда ежегодно през април във Велико Търново – „Културен туризъм“ – Велико Търново 2019. Такава са получили и всички туристически организации в Москва. \r\nМеждународно туристическо изложение Intourmarket 2019 се провежда на площ от 28 000 кв. м в три павилиона на Международния изложбен комплекс „Крокус Експо“ в Москва. В събитието участват 1 430 изложители от 143 страни и региони на Русия. \r\nЛуиза ТРАНЧЕВА", "date": "2019.03.13", "title": "Велико Търново: Общинската туристическа агенция „Царевград Търнов“ представи успешно Велико Търново на изложение в Москва"}
{"url": "http://www.focus-news.net/news/2019/03/13/2633898/kathimerini-gartsiya-shte-skasat-li-sasht-i-turtsiya-zaradi-ruskite-s-400i.html", "text": "Любителите на дипломатическата история осъзнават важността на датите: Те отбелязват важни моменти, повратни точки и решаващи моменти. Тези, които се интересуват от Турция, със сигурност разбират, че пред очите ни страната навлиза в нова ера от дипломатическата си история. 4 и 5 март 2019 година със сигурност ще станат важни дати в новата дипломатическа история, пише изпълнителният директор на базираният във Вашингтон Гръцко-американски съвет за лидерство Енди Земенидис в материал за  електронното издание на вестник Kathimerini , представен без редакторска намеса. \r\nНа 4 март, обръщайки тенденцията за справяне с проблемите с Анкара тихо и насаме, американският президент Доналд Тръмп изпрати писмо до Конгреса, призовавайки за прекратяване на преференциалното търговско третиране за Турция. Повечето от износа на Турция за САЩ се ползва от безмитно третиране от 1975 г. насам. \r\nСлед това, във вторник, командващият силите на САЩ в Европа и Върховен главнокомандващ на НАТО генерал Къртис Скапароти отговори на запитване от комисията по въоръжените сили на Сената на САЩ за това какво ще посъветва, ако Турция продължи с закупуването на руските зенитно-ракетни системи С-400: „Най-добрият ми военен съвет би било да не продължаваме с F-35, да не летим или работим със съюзник, който работи с руските системи, особено със системи за противовъздушна отбрана“. \r\nИзглежда, че администрацията най-накрая е настигнала Конгреса, когато става въпрос за поставяне под съмнение на статута на Турция като съюзник. Американският сенатор Крис Ван Холен - лидер на неотдавнашните усилия на Конгреса да предотврати прехвърлянето на изтребители F-35, ако Турция придобие руската С-400 - отбеляза значението на развитието през онази седмица. „Не мисля, че Турция се съмняваше в решимостта на Конгреса [да я принуди да изостави С-400]“, каза Ван Холен, но Анкара придаде по-голямо значение на „двусмислието от администрацията на Тръмп“. Свидетелствата на генерал Скапароти и действащия министър на отбраната Патрик Шанахан премахнаха всяка неяснота: „Американското правителство е обединено в нашата позиция“ по отношение на очакванията към Турция и всички заинтересовани страни във Вашингтон „губят търпение“ с Анкара. \r\nТази липса на двусмислие и открито чувство на безсилие е особено забележителна, тъй като последователните администрации възприеха навика да преговарят за постоянните трансгресии на Турция и да надценяват приноса на Турция като съюзник. „Единствената точка на последователност в политиката на САЩ по отношение на Турция е пожелателното мислене“, казва Майкъл Рубин от Американския институт по предприемачество. Днес по-реалистичен и песимистичен поглед към Турция замени дългогодишния консенсус във Вашингтон. Рубин отбелязва промяната през последните няколко години: Конгресът на САЩ, Пентагонът и свободната преса станаха „враждебни“ спрямо Турция и тя стана „все по-незначителна“ дори за длъжностните лица в Държавния департамент, които са за Турция. Като бивш служител на Пентагона Рубин вижда значението на намаляващия брой на привържениците на Турция в правителството на САЩ: „Ако има добра страна на напускането на (бившия министър на отбраната Джеймс) Матис, това е, че той беше прекалено голям привърженик на статуквото спрямо Турция и блокираше по-тежките наказателни мерки“. \r\nМатис не беше уникален, когато даваше на Турция ползите от съмнението. Всъщност, предвид това, че Турция бе постигнала статут на „предпочитана държава“ по време на първия мандат на Барак Обама като президент, падането от този пиедестал по време на същата администрация и невъзможността за възвръщането на статута по време на управлението на Тръмп трябва да е било наистина шокиращо за турския президент Реджеп Таийп Ердоган. \r\nНеоправданото издигане и обгрижване на Турция може да е отчасти отговорно за настоящата криза в двустранните отношения. „Вашингтон изпрати прекалено много смесени сигнали на Ердоган – като например, оттеглянето на обвиненията срещи нападателите от „Кръга на Шеридан“, счита Айкан Ердемир, старши сътрудник на Фондацията за защита на демокрациите и бивш депутат в турския парламент. Ердемир твърди, че това е позволило на Ердоган да вярва, че „Турция е прекалено голяма, за да се провали“ и да бъде изоставена от САЩ и че може да му се размине придобиването на системи С-400. \r\nДебатът за С-400 обаче изглежда провокира завой на 180 градуса, когато става въпрос за вашингтонския консенсус за Турция, чиято надеждност и необходимост са открито и постоянно поставяни под въпрос. „Купуването на С-400 от Турция предава тайни и разузнавателни данни“, твърди Рубин, който смята, че тази оръжейна система може да е потенциален Троянски кон, който прави противовъздушната отбрана на НАТО и други активи (като F-35) по уязвими за Русия. \r\nВ Конгреса се появява консенсус, че няма вселена, в която на Турция може да бъде позволено да има С-400 и F-35. Сенатор Ван Холен смята, че това ще „изложи на риск американските пилоти на F-35“ и че е „неприемливо е съюзникът на НАТО да компрометира сигурността на другите сили в НАТО“. Ван Холен понастоящем ръководи група сенатори в подготовката на ново законодателство, което ще забрани трансферите на F-35 към Турция, ако тя не се откаже от С-400. \r\nВ САЩ все още има мнозина, които са казват „не губете Турция“ – и не е съвпадение, че те имат тесни финансови връзки с Анкара. Но тяхната реторика прикрива факта, че Турция може би вече е загубена. Едемир е категоричен, че „сърцето на Ердоган е с Русия“ и се тревожи, че радикалните промени при военните след опита за преврат през 2016 година – издигането на евразийците и маргинализирането на трансатлантиците – може да са затворили окончателно отвърщането на Турция от Запада. Закупуването на С-400 и плановете за подготовка на турски офицери в Русия биха могли да направят това постоянно и Ердемир предупреждава, че „военната култура на НАТО може постепенно да бъде заменена от руска военна култура“. \r\nСлед десетилетия използване на мед за привличане на Турция към Запада това се оказа недостатъчно и администрацията на Тръмп и Конгресът се обръщат към оцет. Когато се изяснят последиците - на търговския фронт, в отношенията в сферата на сигурността – и стане ясно, че Турция ще страда, ако продължи да се отдалечава от Запада, може да убеди Ердоган, че ухапването на Вашингтон в крайна сметка ще бъде по-лошо от лая му. Но в момента Ердоган залага, че Вашингтон ще мигне първи. \r\nПревод и редакция:", "date": "2019.03.13", "title": "Kathimerini (Гърция): Ще „скъсат“ ли САЩ и Турция заради руските С-400?"}
{"url": "http://www.focus-news.net/news/2019/03/13/2633909/balgarski-kompanii-v-sasht-shte-priemat-na-stazh-evropeyski-studenti.html", "text": "Обмен на студенти и млади предприемачи, които да посещават американски компании с български произход по програмата на ЕС “АЛЕКО”. Това договори заместник-министърът на външните работи Георг Георгиев на среща с представители на български високотехнологични компании в САЩ. Това съобщиха от пресцентъра на  Министерството на външните работи .   \r\nБългари, които работят и управляват фирми в областта на нанотехнологиите и роботиката в САЩ, изразиха готовност да обменят опит с европейски студенти, специалисти и предприемачи от бранша.  \r\nБрюксел дава възможност на европейските студенти и млади предприемачи да участват в програмата A.L.E.C.O, благодарение на която може да кандидатстват за стаж в чужди компании. На срещата си с българските предприемачи в САЩ Георг Георгиев пое ангажимент да съдейства за това. “Можете да очаквате резултати скоро. Ще направим така, че успехите на компаниите, собственост на наши сънародници в чужбина, да бъдат видими за света и да са полезни за бъдещето на европейските студенти”, заяви Георгиев на срещата.  \r\nЕдна от компаниите, например, базирана в Бостън, има изградена модерна производствена база в Пловдив, което допринася за интеграция на производствата в България и САЩ и за увеличаване износа на машини и машинни елементи от страната ни към САЩ. Именно тази компания участва в редица значими проекти през годините, сред които производството на военни роботи-сапьори за обезвреждане на мини и самоделни взривни устройства. Продуктите ѝ са използвани от американските войски в Ирак. Основната специализация на компанията е в изработката на роботи за полупроводниковата индустрия.  \r\nЗаместник-министър Георг Георгиев изнесе и лекция пред студенти в университета “Харвард”. Посещението му в САЩ до 15 март продължава със срещи във Вашингтон.", "date": "2019.03.13", "title": "Български компании в САЩ ще приемат на стаж европейски студенти"}
{"url": "http://www.focus-news.net/news/2019/03/13/2633911/varna-riosv-ustanovi-zamarsyavane-na-polyanite-okolo-aksakovska-panorama.html", "text": "Сигнал за замърсяване на поляните около Аксаковска панорама са проверили инспектори от Регионалната инспекция по околната среда и водите във Варна. Става въпрос за района до крепост „Мъглиж“. Това съобщиха за  Радио „Фокус“ – Варна  от РИОСВ. Сигналът, който е постъпил на електронната поща на екоинспекцията през февруари се е оказал основателен и е препратен на Община Аксаково за предприемане на действия по компетентност. При извършена проверка от инспектори към местната администрация е установено замърсяване с отпадъци в държавен горски фонд. Сигналът е препратен на Държавното горско стопанство във Варна за почистване.  \r\nВ друг сигнал, подаден от граждани на „Зеления телефон“ на екоинспекцията, е съобщено за нерегламентирано сметище на ул. „Явор“ до пазар „Левски“. Той е препратен на община Варна за предприемане на действия по компетентност. При извършена проверка от инспектори към сектор УСКОР в кметската администрация е установено складиране на строителни материали, необходими за изграждане на нова техническа инфраструктура в района, а сигналът се е оказал неоснователен.  \r\nПри друга проверка по информация, също подадена на „Зеления телефон“, не е установено замърсяване с отпадъци по пътя Варна - Бургас, до село Приселци. Според сигнала на мястото са били изхвърлени пълни черни чували с неизвестно съдържание. При извършена проверка от инспектори към Община Аврен е установено, че наличните чували са от почистване на републиканската пътна мрежа от Агенция „Пътна инфраструктура“. Същите са извозени до регламентирано за това място. \r\nДиана СТОЕВА", "date": "2019.03.13", "title": "Варна: РИОСВ установи замърсяване на поляните около Аксаковска панорама"}
{"url": "http://www.focus-news.net/news/2019/03/13/2633912/kyustendil-v-boboshevo-se-organizira-informatsionna-sreshta-vav-vrazka-s-novite-sluchai-na-brutseloza-v-zhivotnovaden-obekt-v-selo-vukovo.html", "text": "В Бобошево се организира информационна среща във връзка с новите случаи на бруцелоза в животновъден обект в село Вуково. Това съобщиха за  Радио „Фокус” – Кюстендил  от Община Бобошево. Срещата е насрочена за 15 март от 11.30 часа в залата на читалище „Лоза”. На нея ще присъстват експерти от Регионална здравна инспекция – Кюстендил и Областна дирекция по безопасност на храните 0 Кюстендил. В рамките на срещата ще бъдат представени здравно-промотивни дейности – за изследване на място, издирване и идентифициране на хора, които са консумирали свинско месо от заразената ферма в село Вуково, тези които са имали допирни точки с фермата и са с потенциален риск от зараза. „Фокус” припомня:  при последното изследване в животновъден обект в село Вуково, в резултат на прилаганите оздравителни мерки и лабораторен контрол, на 17 февруари са отчетени положителни проби за бруцелоза при овце, свине и кучета. Бруцелозата е опасна зооноза  – предава се от животни на хора. Хората могат да се заразят чрез контакт с болно животно и при консумация на недобре термично обработени месо и мляко. \r\nВенцеслав ИЛЧЕВ", "date": "2019.03.13", "title": "Кюстендил: В Бобошево се организира информационна среща във връзка с новите случаи на бруцелоза в животновъден обект в село Вуково"}
{"url": "http://www.focus-news.net/news/2019/03/13/2633908/deputatite-dadoha-pravomoshtiya-na-dnsk-da-razporezhda-premahvane-na-premestvaemi-obekti.html", "text": "Депутатите дадоха правомощия на ДНСК да разпорежда премахване на преместваеми обекти, предаде репортер на  Агенция „Фокус“ . Правомощията бяха разписани в текстове от Закона за устройство на територията, който депутатите гласуват на второ четене. Приетите текстове предвиждат преместваеми обекти да се премахват, когато са поставени без одобрена схема, когато такава се изисква или без разрешение в противоречие със схемата. Освен тези случаи, депутатите предвиждат подобни обекти да се премахват, когато са захранени с вода и не са включени в уличната канализация или не е изградена локална система за отвеждане на отпадните води. Законодателят предвижда в новия закон за обекти, поставени на територията на националните курорти, определени с решение на Министерски съвет за селищни образувания с национално значение или на територията на морските плажове – обстоятелствата за премахване да се установяват от органите на ДНСК. Съгласно досега действащата разпоредба в 7-дневен срок от връчването на констативния акт кметът на общината издава заповед за премахване на обекта. С новите разпоредби такива правомощия се дават и на началника на ДНСК. Заповедта се връчва на собственика на обекта, който може да я обжалва.  \r\nДеница КИТАНОВА", "date": "2019.03.13", "title": "Депутатите дадоха правомощия на ДНСК да разпорежда премахване на преместваеми обекти"}
{"url": "http://www.focus-news.net/news/2019/03/13/2633914/pazardzhik-zapochva-izpalnenieto-na-proekt-za-rekonstruktsiya-i-podmyana-na-vodoprovodnata-mrezha-po-ulitsi-vav-velingrad.html", "text": "Кметът на Община Велинград д-р Костадин Коев ще даде началото на изпълнението на проект „Реконструкция и подмяна на водопроводната мрежа по улици - „Милуш Парарков”, „Буков дол”, „3-ти март” и „Христо Смирненски”. Това съобщи за  Радио „Фокус“ – Пазарджик  Бояна Кирилова от Община Велинград. Тя обясни, че събитието ще започне в 13.00 часа на улица „8-ми март”. „Петте улици се нуждаят от сериозни и спешни ремонтни дейности. Те ще стартират с подмяната на водопроводната мрежа. След осъществяване на проекта ще бъде подобрена водоснабдителната система, ще бъдат намалени загубите от течове, ще се осигури снабдяване на всички потребители с вода за питейни нужди с необходимото количество и налягане. Средствата са осигурени, по искане на кмета д-р Коев, от държавното Предприятие за управление и опазване на околната среда (ПУДООС). След приключването на ремонтните дейности на водопроводите, с осигурени средства с Постановление на Министерски съвет ще бъде положена и асфалтова настилка на петте улици“, обясни Кирилова. \r\nВаня НИКОЛОВА", "date": "2019.03.13", "title": "Пазарджик: Започва изпълнението на проект за реконструкция и подмяна на водопроводната мрежа по улици във Велинград"}
{"url": "http://www.focus-news.net/news/2019/03/13/2633902/afp-velikobritaniya-shte-namali-mitata-v-sluchay-na-brekzit-bez-sdelka.html", "text": "Велкобритания ще намали митата за внос в случай на Брекзит без сделка и няма да прилага митнически проверки на границата с Ирландия, заяви правителството в сряда, предава  AFP . \r\nСпоред новата система, която ще влезе в сила, ако Великобритания напусне ЕС на 29 март без споразумение, тарифите ще бъдат запазени, но ще бъдат намалени за някои селскостопански продукти, за да се защитят британските производители. \r\nПревод и редакция:", "date": "2019.03.13", "title": "AFP: Великобритания ще намали митата в случай на Брекзит без сделка"}
{"url": "http://www.focus-news.net/news/2019/03/13/2633918/pazardzhik-dvama-kmetove-na-gerb-ot-oblastta-sa-nominirani-za-kmet-na-mesets-mart.html", "text": "Двама кметове на ГЕРБ от областта са номинирани за кмет на месец март, съобщиха от офиса на  ГЕРБ - Пазарджик . Кметът на Община Панагюрище Никола Белишки и кметът на Община Пещера Николай Зайчев са номинирани за кмет на месец март в класацията на портала за местно самоуправление „Кмета.бг”. Темата, по която се съревновават кметовете в конкурса „Кмет на месеца“, е „Пазители на българския дух”.  \r\nВ категория „Общини с население между 20 000 души и 50 000 души“ номинираните кметове са: Генчо Генчев – кмет на Община Свищов; Никола Белишки – кмет на Община Панагюрище; Донка Михайлова – кмет на Община Троян.  \r\nВ категория „Общини с население под 20 000 души“ номинираните кметове са: инж. Делян Млъзев – кмет на Община Елена; Борис Николов –кмет на Община Белоградчик; Николай Зайчев – кмет на Община Пещера.", "date": "2019.03.13", "title": "Пазарджик: Двама кметове на ГЕРБ от областта са номинирани за кмет на месец март"}
{"url": "http://www.focus-news.net/news/2019/03/13/2633916/blagoevgrad-5-dushi-sa-nastaneni-v-tsentara-za-vremenno-nastanyavane-v-grada.html", "text": "5 души са настанени в Центъра за временно настаняване в Благоевград. Това каза за  Радио „Фокус“ – Пирин  Милена Донева, ръководител на Комплекса за социални услуги за стари хора и на Центъра за временно настаняване в Благоевград. По думите ѝ капацитетът на центъра е 10 души. Милена Донева посочи, че няма хора, които да са целогодишно настанени. Милена Донева коментира, че нуждаещите се от временен дом остават в Центъра до три месеца, което е ключово, за да има винаги достатъчно места. Тя посочи, че въпреки студеното време и ниските температури от началото на тази седмица до този момент няма новонастанени лица и 5 лица са напуснали Центъра, защото са им изтекли договорите. Донева каза още, че лятото почти не се наблюдават настанявания. \r\nДенис НИКИФОРОВ", "date": "2019.03.13", "title": "Благоевград: 5 души са настанени в Центъра за временно настаняване в града"}
{"url": "http://www.focus-news.net/news/2019/03/13/2633920/veliko-tarnovo-obshtina-svishtov-organizira-publichno-obsazhdane-na-otcheta-za-izpalnenie-na-byudzheta-za-2018-g.html", "text": "Община Свищов организира публично обсъждане на отчета за изпълнение на бюджета на Общината за 2018 година. В рамките на дискусията ще бъде представена информация и за сметките за средствата от Европейския съюз, както и за състоянието на МБАЛ „Д-р Димитър Павлович“ за 2018 година. Това съобщи за  Радио „Фокус“ – Велико Търново  д-р Кристиян Кирилов, председател на Общински съвет Свищов. Очаква се в срещата да се включат освен жители, представителите на бизнеса и средствата за масово осведомяване, ръководителите на бюджетни звена и неправителствените организации. \r\nПубличното обсъждане ще се проведе на 22 март от 17.30 часа в зала №1 на Община Свищов. \r\nЛуиза ТРАНЧЕВА", "date": "2019.03.13", "title": "Велико Търново: Община Свищов организира публично обсъждане на отчета за изпълнение на бюджета за 2018 г."}
{"url": "http://www.focus-news.net/news/2019/03/13/2633915/bez-razreshenie-za-stroezh-shte-mozhe-da-se-izgrazhdat-sgradni-vodoprovodni-i-kanalizatsionni-mrezhi-elektricheski-uredbi-za-nisko-naprezhenie-i-fizicheska-infrastruktura.html", "text": "Без разрешение за строеж ще може да се изграждат сградни водопроводни и канализационни мрежи, електрически уредби за ниско напрежение и физическа инфраструктура. Текстовете бяха заложени в Закона за устройство на територията, който депутатите гласуват на второ четене, предаде репортер на  Агенция „Фокус“ . „За“ текста гласуваха 91 народни представители, „против“ - 1 и „въздържали се“ - 2, с което той бе приет. Няма да се изисква разрешение за строеж за изграждане и на физическата инфрастрактура за разполагане на кабелни електронни съобщителни мрежи в имоти – частна собственост, отредени за индивидуално ниско жилищно застрояване. Освен за физическа инфраструктура, няма да се налага разрешение и за изграждане на сградни водопроводни и канализационни инсталации за водопроводни и канализационни мрежи, когато се изграждат извън обхвата на инвестиционния проект за основното застрояване, разположени в регулационните граници на имоти – частна собственост, отредени за индивидуално ниско жилищно застрояване. Изискванията за разрешение за строеж отпадат и по отношение на изграждането на елетрически уредби и инсталации за ниско напрежение, когато се изграждат извън обхвата на инвестиционния проект за основното застрояване, разположени в регулационните граници на имоти – частна собственост.   \r\nВ досега действащите текстове на Закона за устройство на територията разрешение за строеж не се изискваше за редица случаи, сред които ремонт на сгради, постройки, съоръжения и инсталации. Към момента  разрешение за строеж не е необходимо за оранжерии с площ до 200 кв. м, за подпорни стени с височина до 1,2 м, за надгробни паметници, плочи и кръстове с височина до 3 м, както и консервация и реставрация на фасади и на художествени елементи и стенописи в интериор на архитектурно-строителни и художествени културни ценности и консервация на археологически недвижими културни ценности.  \r\nДеница КИТАНОВА", "date": "2019.03.13", "title": "Без разрешение за строеж ще може да се изграждат сградни водопроводни и канализационни мрежи, електрически уредби за ниско напрежение и физическа инфраструктура"}
{"url": "http://www.focus-news.net/news/2019/03/13/2633921/blagoevgrad-podavaneto-na-dokumenti-za-priem-v-detskite-gradini-v-obshtinata-zapochva-na-18-mart.html", "text": "Подаването на документи за прием в детските градини в Благоевград тази година започва на 18 март (понеделник) и ще продължи до 10 април. Това съобщиха от пресцентъра на  Община Благоевград . Сроковете са утвърдени със Заповед на кмета д-р Атанас Камбитов. Тази година в общината се очаква да бъдат приети над 720 деца, разпределени в първи и яслени групи в детските заведения. \r\nЗаявлението за прием в детските заведения е поместено на сайта на Община Благоевград, секция „Детски градини и ясли“. Образци могат да бъдат получени и в самите детски заведения.  \r\nИзготвянето и утвърждаването на списъците с приетите деца, при реализиран прием на първи етап, ще бъде направено до 10 май, а родителите трябва да запишат децата си от 13 до 21 май. \r\nДецата, приети в първа възрастова група в детските градини, следва да постъпят от 2 до 13 септември.  \r\nДецата, които посещават яслена група, при желание от страна на родителите да остане в същото детско заведение, се приемат без заявление. \r\nГрафикът на дейностите се актуализира за всяка нова учебна година със Заповед на кмета на Община Благоевград. Приемът на деца в детските градини се извършва посредством точкова система, която се формира чрез два вида критерии - общи и социални. Общите критерии са за деца на родители, живеещи в района на детското заведение, такива, които имат брат или сестра, вече приети, деца на родители, които са редовни студенти.  \r\nСоциалните критерии обхващат и деца близнаци, сираци, деца в неравностойно положение, деца в приемни семейства, без родителски грижи, както и деца от многодетни семейство. Децата със специални образователни потребности се приемат с предимство.  \r\nИ тази година, както предходните, не се очаква да има проблем с броя на местата в детските градини, благодарение на приоритетите и политиката, следвани от кмета д-р Атанас Камбитов и неговия екип. Детайлна информация за критериите, сроковете, подбора и документите е публикувана на сайта на община Благоевград в раздел „Детски градини и ясли“.", "date": "2019.03.13", "title": "Благоевград: Подаването на документи за прием в детските градини в общината започва на 18 март"}
{"url": "http://www.focus-news.net/news/2019/03/13/2633913/n-v-tsar-simeon-ii-prez-onezi-godini-samo-bashta-mi-posmya-da-se-opalchi-na-hitler-i-da-opazi-nashite-sanarodnitsi-ot-evreysko-poteklo.html", "text": "С болка и прискърбие констатирам за пореден път, че дори в кръговете на властта, а и в част от обществото, битуват късопаметни и промити мозъци. Ако приемем твърдението, че през годините 1935-1943 България е еднолично управлявана от Цар Борис ІІІ, то дали нашите евреи щяха да бъдат спасени без изричната воля на Царя? Това заявява Н. В. Цар Симеон II в своя  позиция  за отсъствието му от Възпоменанието, посветено на спасяването на българските евреи. \r\n„При наличието на неоспорими факти, документи и прочее, неспоменаването на името на Цар Борис ІІІ като определящ фактор за спасението, сочи за девалвация на настоящата ценностна система“, заявява той. \r\n„В деня, в който си прощаваме взаимно, разбира се, прощавам това невежество, но няма да забравя оскърблението към паметта на баща ми. През онези години само той като държавен глава посмя да се опълчи на Хитлер, за да опази нашите сънародници от еврейско потекло. Куражът му тогава, дори с риск за неговия живот, се признава и почита по света”, посочва още Н. В. Цар Симеон II.", "date": "2019.03.13", "title": "Н. В. Цар Симеон II: През онези години само баща ми посмя да се опълчи на Хитлер и да опази нашите сънародници от еврейско потекло"}
{"url": "http://www.focus-news.net/news/2019/03/13/2633917/premierat-boyko-borisov-prihodite-ot-gorivata-sa-sas-7-poveche.html", "text": "Приходите от горивата са със 7% повече. Мерките действат. Това каза министър-председателят Бойко Борисов по време на редовно правителствено заседание, предаде репортер на  Агенция „Фокус“ .  Агенция \"Фокус\" припомня:  На 9 февруари тази година на работно съвещание в ГДБОП беше представена нова система за наблюдение и контрол на горивата. Информацията ще се събира и анализира в Междуведомствения координационен център за противодействие на контрабандата и контрол на движението на рискови стоки и товари към ГДБОП. Системата ще следи горивата от входа до изхода. Осигурява се 24-часово видеонаблюдение на всички процеси. Данните ще се пазят в сървъри, за да може да се извършва проверка на движението на горивото. На практика с въвеждането на новата система се постига събирането на едно място на общия информационен ресурс, прецизен анализ на риска за подпомагане на институциите и за осъществяване на взаимен контрол. Поставено е началото на видеосистема, което ще се надгражда във времето. \r\nДаяна ДЮЛГЕРОВА", "date": "2019.03.13", "title": "Премиерът Бойко Борисов: Приходите от горивата са със 7% повече"}
{"url": "http://www.focus-news.net/news/2019/03/13/2633924/koha-ditore-kosovo-zapadat-uprazhnyava-natisk-nad-kosovo-kato-v-srednovekovieto-zayavi-haradinay.html", "text": "Премиерът на Косово Рамуш Харадинай обвини Запада, че упражнява натиск над Косово като през Средновековието. „Международната общност не може да заплаши Сърбия и да поиска от тях да се върнат в диалога и затова прилага натиск срещу жертвата, която в случая е Косово. Не мисля, че живеем в средновековието и че тези практики са подходящи. Това не е средновековието. Нещата не се правят по този начин, всички ние сме свободни държави“, цитира на първа стараница думите на министър-председателя  прищинският ежедневник „Коха Диторе“ . \r\nСлед срещата със съветниците на германския канцлер Ангела Меркел в Прищина, Харадинай заяви, че всички международни съюзници на Прищина искат отмяна на 100-процентовите мита върху сръбските стоки. Той разкри, че „позицията на Берлин е ясна, за него е важно диалогът да продължи, а митата са пречка и затова трябва да бъдат премахнати“. \r\nСпоред косовския премиер, не е справедливо от страна на международната общност да прилага натиск само над Косово, защото Сърбия поставя условия за продължаването на диалога. „Мисля, че всички смятат, че е достатъчно да се стъпи на врата на жертвата. А жертвата е Косово“, обясни Харадинай и добави, че независимо от исканията на западните партньори, той не може да отмени митата без да види елементи от окончателното споразумение между Косово и Сърбия. \r\nПревод и редакция:", "date": "2019.03.13", "title": "„Коха Диторе“ (Косово): Западът упражнява натиск над Косово като в средновековието, заяви Харадинай"}
{"url": "http://www.focus-news.net/news/2019/03/13/2633922/prof-georgi-mihaylov-strannoto-satrudnichestvo-mezhdu-gerb-i-dps-e-plashtane-na-taksa-spokoystvie-za-upravlyavashtite.html", "text": "\"Официалната коалиция в парламента е между ГЕРБ и т.нар. патриоти. В последните две седмици, обаче се видя, че има едно странно сътрудничество и с ДПС. Това е плащане на \"такса спокойствие\" за управляващите за сметка на интересите на българските граждани\". Това заяви народният представител от ПГ на \"БСП за България\" проф. Георги Михайлов пред БСТВ, съобщиха от пресцентъра на  НС на БСП . Той коментира, че тази непочтена договорка, която е излязла на бял свят е неприемлива за всички нас и създава усещането за нестабилност на държавата. Михайлов каза още, че с такива сделки нещата започват да затъват все повече и повече и ще се стигне до момент, когато няма да бъдат ефективни. \"Всякакви подхвърляния, че с тези промени се пази националната сигурност, са несериозни, защото няма конфликт между различните етноси\", добави Михайлов. Народният представител коментира още, че призивът БСП да се върне в парламента, за да не бъде приет този законопроект, също е несериозен. \"Гласовете на част от мнозинството и ДПС стигат, за да се приеме той, дори и БСП да бъде в залата. С липсата на нашата парламентарна група в зала, парламентът се делегитимира и това се видя от дебатите и гласуванията, откакто напуснахме\", заяви Михайлов.  \r\nПроф. Георги Михайлов коментира и проблемите в здравеопазването, които по думите му са изключително много и за съжаление не се решават. \"Задълженията в системата са огромни и те не само не се опрощават, но и не се прави нищо за решаването на проблемите и погасяването им от страна на държавата. Свидетели сме на постоянни протести на медицински сестри и оставки на лекари, които са напълно основателни, а това показва, че проблемът е голям\", заяви той.  Народният представител добави, че желанието на управляващите за съжаление е да замазва проблема. \"Ние сме държавата с най-нисък БВП в ЕС, но и с най-търговско ориентирано здравеопазване, а това е немислимо и абсурдно. Контролът на държавата върху здравеопазването също е много малък и това го казват европейските институции\", обяви Георги Михайлов.", "date": "2019.03.13", "title": "Проф. Георги Михайлов: Странното сътрудничество между ГЕРБ и ДПС е плащане на \"такса спокойствие\" за управляващите"}
{"url": "http://www.focus-news.net/news/2019/03/13/2633923/plovdiv-protestirashti-ot-kvartal-karshiyaka-se-sabraha-pred-sgradata-na-obshtinskiya-savet-s-iskane-da-se-zapazi-parka-do-ul-polk-drangov-koyto-e-zaplashen-ot-zastroyavane.html", "text": "Протестиращи от квартал „Кършияка” се събраха пред сградата на Общинския съвет с искане да се запази парка до ул. „Полк. Дрангов”, който е заплашен от застрояване, предаде репортер на  Радио „Фокус” - Пловдив . Хората настояват Общината да откупи имота от частното лице и паркът да се запази като такъв по статут. Това е единственото зелено място в гъсто застроения квартал и място за игра на децата и отдих на възрастните. Паркът се намира до детска градина и училище, които също използват зелената площ. \r\nВъзмущението на хората започна с поголовната сеч на дървета, извършена там преди дни. Изсечени бяха 64 здрави дървета, при разрешение за санитарна сеч само на 9 броя. \r\nВ Общинския съвет дойдоха над 50 протестиращи от квартала, за да поставят своите искания пред съветниците и да настояват за отношение. Радио „Фокус” припомня , че в края на миналата седмица в парка зад хотел „Санкт Петербург“ се проведе голям протест, който събра стотици съпричастни, а ден по-късно в частния терен на мястото на изсечените дървета хората от квартала засадиха 40 нови дръвчета, осигурени от районното кметство. \r\nНедоволството нараства и от факта, че частен инвеститор, който от няколко години строи в квартала, се е хвалил, че смята да построи затворен комплекс на това място. \r\nХората заплашват да продължат протестите докато исканията им не бъдат изпълнени. В подписка вече са се подписали над 1000 души. \r\nТе призовават и Прокуратурата да се самосезира за незаконната поголовна сеч в парка. \r\nЦветана ТОНЧЕВА", "date": "2019.03.13", "title": "Пловдив: Протестиращи от квартал „Кършияка” се събраха пред сградата на Общинския съвет с искане да се запази парка до ул. „Полк. Дрангов”, който е заплашен от застрояване"}
{"url": "http://www.focus-news.net/news/2019/03/13/2633910/ep-dnes-evrodeputatite-shte-obsadyat-brekzit-i-predstoyashtiya-evropeyski-savet.html", "text": "Евродепутатите ще обсъдят приоритетите за срещата на върха на ЕС на 21 - 22 март и ще оценят резултата от гласуването относно Брекзит в Камарата на общините в 11.00 ч. българско време, съобщава  пресслужбата на Европейския парламент . \r\nСлед гласуването по споразумението за оттегляне в парламента на Обединеното кралство на 12 март, евродепутатите ще оценят последиците от него в дебат с председателя на Европейската комисия Жан-Клод Юнкер, с главния преговарящ на ЕС Мишел Барние и с Румънското председателство на Съвета на ЕС.  \r\nТе ще представят също така приоритетите си за пролетната среща на държавните и правителствени ръководители на ЕС, която се фокусира традиционно върху работните места, растежа и конкурентоспособността  \r\nЛидерите на ЕС също така ще обсъдят дългосрочната стратегия на ЕС за борба с изменението на климата, външните отношения (по-специално Срещата на върха между ЕС и Китай на 9 април) и напредъка в борбата с дезинформацията и защитата на демократичния интегритет на европейските и националните избори в целия ЕС.  \r\nМожете да следите дебата на живо чрез EP Live и EbS+", "date": "2019.03.13", "title": "ЕП: Днес евродепутатите ще обсъдят Брекзит и предстоящия Европейски съвет"}
{"url": "http://www.focus-news.net/news/2019/03/13/2633925/evrodeputatat-emil-radev-krayno-vreme-e-da-se-preustanovi-nelegalnata-targoviya-s-domashni-lyubimtsi.html", "text": "„Нелегалният трафик на домашни любимци има отрицателно въздействие не само върху хуманното отношение към животните, но и върху общественото здраве и защитата на потребителите. Той се е превърнал в основен източник на доходи за организираната международна престъпност и засяга гладкото функциониране на вътрешния пазар на ЕС. Чрез тази дейност се укриват данъци и се създава нелоялна конкуренция, особено с увеличаването на онлайн продажбата на домашни любимци, която все още е изключително слабо регулирана както на национално, така и на европейско ниво“. Това отбелязва българският евродепутат Емил Радев, съобщиха от пресцентъра на  ПП ГЕРБ . В тази връзка той отправя питане до Европейската комисия кога най-накрая ще бъде приет европейски план за действие за борба с нелегалната търговия с домашни любимци и кога ще бъде направено предложение на изграждането и въвеждането в експлоатация на съвместима система и единна база данни за идентификация и регистрация на котки и кучета. \r\nИ двата проблема не са нови - нито за България, нито за Европейския съюз. \r\nПреди вече близо две години, със съвместни усилия на Прокуратурата и МВР, във Варненското село Звездица бе разбит кучешки концлагер на ужасите. Тогава, с пряката намеса и съдействие на евродепутата Емил Радев, нелегалният кучкарник бе затворен, а изтезаваните и незаконно развъждани кучета с цел продажба - поверени на грижите на неправителствени организации. За съжаление това не е единственият случай на съществуването на подобни съоръжения, а България не е единствената европейска държава, където тази дейност процъфтява. \r\n„Всяка година в държавите-членки се търгува незаконно с изключително голям брой домашни любимци, които не само се продават незаконно, но и се развъждат по нерегламентиран начин“, уточнява Радев. По последни данни, в рамките на Европейския съюз годишно се търгува с над 8 милиона кучета, като печалбата от тази дейност възлиза на над 1 милиард евро, а кучетата идват предимно от Централна и Източна Европа, най-често Румъния, Полша и Литва. Това става най-често при злоупотреба със законодателството на ЕС относно движението на домашни любимци, като за целта се използва Регламент (ЕС) № 576/2013, който е предназначен за движение с нетърговска цел на домашни любимци, например по време на лятна ваканция и др., вместо да се използва Директива 92/65/ЕИО на Съвета, която касае движението на животни в рамките на ЕС за търговски цели. Разликата е в това, че при втората има някои допълнителни изисквания относно животните, като например това, че те трябва да идват от стопанство или бизнес, законно регистрирани на територията на държава-членка на ЕС. Вносителите трябва също така да са получили здравен сертификат за пренасянето на всяко едно животно, а оторизиран ветеринар трябва да извърши преглед на всяко животно, като гарантира, че то е годно да пътува, в рамките на 48 часа преди пътуването. \r\n„Друг наболял проблем е, че в момента няма общо европейско законодателство определящо единна система за идентификация и регистрация на домашните животни, а всяка държава сама определя начините и средствата за това. Отделните национални системи, където те съществуват, също не са свързани, което води до фрагментирана среда с непълна или изцяло липсваща информация за статуса на животните“, допълва евродепутатът. Според Радев, наличието на единна система за идентификация и регистрация би насърчила още и отговорното отглеждане на животните, тъй като изхвърлянето им на улицата вече няма да бъде толкова лесно. При нейното наличие например, собствениците на изоставени животни ще могат бързо да бъдат откривани и санкционирани, което от своя страна ще намали и популацията на бездомни кучета и котки.", "date": "2019.03.13", "title": "Евродепутатът Емил Радев: Крайно време е да се преустанови нелегалната търговия с домашни любимци"}
{"url": "http://www.focus-news.net/news/2019/03/13/2633927/varna-riosv-predpisa-proverka-na-kotelnata-tsentrala-na-voennomorskoto-uchilishte-zaradi-signal-za-silno-zadimyavane.html", "text": "Проверка на котелната централа на Висшето военноморско училище “Никола Й. Вапцаров“ са предписали от Регионалната инспекция по околната среда и водите (РИОСВ) във Варна, след като граждани са подали сигнал за силно задимяване в района на университета. Това съобщиха за  Радио „Фокус“ – Варна  от РИОСВ. Според подадената преди седмица информация, замърсяването е идвало от комина към отоплителната централа на висшето училище. Котлите са на работно гориво природен газ. Екоинспекторите във Варна са разпоредили и проверка във връзка със замърсяване на въздуха от котел на парно на ул. „Тодор Влайков“ в града. Сигналът е препратен на Община Варна за предприемане на действия по компетентност. При извършена проверка от инспектори към сектор „Екологичен контрол“ е установено наличие на функциониращ котел на твърдо гориво – въглища в избеното помещение на къща. Сигналът обаче се е оказал неоснователен. \r\nДиана СТОЕВА", "date": "2019.03.13", "title": "Варна: РИОСВ предписа проверка на котелната централа на Военноморското училище заради сигнал за силно задимяване"}
{"url": "http://www.focus-news.net/news/2019/03/13/2633926/pernik-grazhdanite-mogat-da-platyat-mestnite-danatsi-i-taksi-s-5-otstapka-do-30-april.html", "text": "Кампанията по заплащане на местни данъци и такси е в ход. До 30 април 2019 г. всяко данъчно задължено лице може да заплати дължимите данъци и такси с 5% отстъпка. Това каза директорът на Дирекция „Местни приходи и такси“ Ивета Боянова, съобщиха от пресцентъра на  Община Перник .  \r\nРаботното време на Дирекцията е плаващо от 8.00 часа до 16.30 часа. Работещите граждани могат да се възползват от изнесеното работно място в Община Перник, което е с работно време от 07.30 часа до 18.30 часа.  \r\nАлтернативни начини за плащане това са в „Български пощи „АД, особено за малките населени места в Община Перник това е начин да спестите време и средства. Другите варианти са чрез изипей, по банков път и виртуалния пост през страницата на Общината.", "date": "2019.03.13", "title": "Перник: Гражданите могат да платят местните данъци и такси с 5% отстъпка до 30 април"}
{"url": "http://www.focus-news.net/news/2019/03/13/2633928/nsi-indeksat-na-potrebitelskite-tseni-za-fevruari-2019-g-pokazva-mesechnata-inflatsiya-e-05-spryamo-predhodniya-mesets.html", "text": "Индексът на потребителските цени за февруари 2019 г. спрямо януари 2019 г. е 100.5%, т.е. месечната инфлация е 0.5%. Това сочи  статистика на Националния статистически институт (НСИ) . Инфлацията от началото на годината (февруари 2019 г. спрямо декември 2018 г.) е 1.1%, а годишната инфлация за февруари 2019 г. спрямо февруари 2018 г. е 3.2%.  Средногодишната инфлация за периода март 2018 - февруари 2019 г. спрямо периода март 2017 - февруари 2018 г. е 3.0%. \r\nПрез февруари 2019 г. спрямо предходния месец цените на стоките и услугите в потребителските групи са се променили, както следва: \r\n- хранителни продукти и безалкохолни напитки - увеличение с 1.7%; \r\n- алкохолни напитки и тютюневи изделия - увеличение с 0.2%; \r\n- облекло и обувки - намаление с 2.1%; \r\n- жилища, вода, електроенергия, газ и други горива - цените остават на равнището от миналия месец; \r\n- жилищно обзавеждане, домакински уреди и принадлежности и обичайно поддържане на дома - увеличение с 0.1%; \r\n- здравеопазване - увеличение с 0.1%; \r\n- транспорт - увеличение с 1.2%; \r\n- съобщения - намаление с 0.9%; \r\n- развлечения и култура - намаление с 1.0%; \r\n- образование - увеличение с 0.4%; \r\n- ресторанти и хотели - увеличение с 0.5%; \r\n- разнообразни стоки и услуги - увеличение с 0.3%. \r\nПрез февруари 2019 г. са се увеличили цените на следните хранителни продукти: ориз - с 1.9%, бял хляб - с 0.8%, месо от едър рогат добитък - с 0.5%, свинско месо - с 0.6%, месо от домашни птици - с 0.6%, малотрайни и трайни колбаси - съответно с 1.1 и 0.2%, мляно месо (кайма) - с 0.7%, пълномаслено и нискомаслено прясно мляко - съответно с 3.3 и 3.0%, кашкавал - с 0.7%, олио - с 2.0%, цитрусови и южни плодове - с 3.3%, домати - с 6.4%, краставици - с 18.1%, зеле - с 35.0%, зрял лук - с 4.6%, картофи - със 7.6%, пресни зеленчукови подправки - с 4.2%, захар - с 0.7%, оцет - с 0.7%, сол - с 1.2%,  кафе - с 1.2%, чай - с 1.7%, ракии - с 0.2%, вина - с 1.0%, бира - с 1.4%, и други. \r\nПрез февруари 2019 г. са се намалили цените на следните хранителни продукти: хляб „Добруджа“ - с 0.8%, зърнени закуски - с 0.8%, макаронени изделия - с 1.7%, замразена риба - с 0.5%, сирене - с 0.2%, яйца - с 2.1%, млечни масла - с 0.5%, маргарин - с 0.8%, ябълки - с 2.6%, зрял чесън - с 2.8%, маслини - с 1.4%, гъби - с 1.2%, зрял боб - с 1.3%, леща - с 2.4%, минерална вода - с 0.7%, плодови сокове - с 0.5%, и други. \r\nПрез февруари 2019 г. в групите на нехранителните стоки и услугите е регистрирано увеличение на цените при: течни горива за битови нужди - с 3.4%, дърва за отопление - с 0.1%, хладилници - с 1.1%, климатични инсталации - с 1.0%, препарати за почистване на съдове - с 2.8%, дизелово гориво - с 3.0%, автомобилен бензин А95H - с 3.5%, автомобилен бензин А98Н - с 2.3%, газ пропан-бутан за ЛТС - с 3.7%, метан за ЛТС - с 0.5%, телевизори - с 0.7%, цветарство - с 1.4%, кина и театри - с 1.4%, услуги по обществено хранене - с 0.5%, услуги по краткосрочно настаняване - с 0.9%, козметични продукти - с 1.0%, автомобилни застраховки - с 0.3%, и други. \r\nПрез разглеждания месец в групите на нехранителните стоки и услугите е регистрирано намаление на цените при: облекло - с 1.6%, обувки - с 3.0%, газообразни горива за битови нужди -  с 1.1%, перални и съдомиялни - с 1.0%, отоплителни уреди - с 6.1%, прахове за пране - с 0.1%, моторни смазочни масла - с 0.7%, пътнически въздушен транспорт  - с 11.7%, настолни персонални компютри - с 3.2%, пакетни услуги за почивка и туристически пътувания - с 2.7%, и други. \r\nПрез февруари 2019 г. цените на лекарствените продукти и стоматологичните услуги са се увеличили с по 0.1%, а цените на лекарските услуги остават на равнището от предходния месец. \r\nПо окончателни данни на НСИ индексът на потребителските цени за януари 2019 г. спрямо декември 2018 г. е 100.6%, т.е. месечната инфлация е 0.6%. Хармонизиран индекс на потребителските цени (ХИПЦ) \r\nХармонизираният индекс на потребителските цени за февруари 2019 г. спрямо януари 2019 г. е 100.3%, т.е. месечната инфлация е 0.3%. Инфлацията от началото на годината (февруари 2019 г. спрямо декември 2018 г.) е 0.5%, а годишната инфлация за февруари  \r\n2019 г. спрямо февруари 2018 г. е 2.4%. \r\nСредногодишната инфлация за периода март 2018 - февруари 2019 г. спрямо периода       март 2017 - февруари 2018 г. е 2.8%. \r\nСпоред ХИПЦ през февруари 2019 г. спрямо предходния месец цените на стоките и услугите в потребителските групи са се променили, както следва: \r\n- хранителни продукти и безалкохолни напитки - увеличение с 1.4%; \r\n- алкохолни напитки и тютюневи изделия - увеличение с 0.2%; \r\n- облекло и обувки - намаление с 1.8%; \r\n- жилища, вода, електроенергия, газ и други горива - цените остават на равнището от миналия месец; \r\n- жилищно обзавеждане, домакински уреди и принадлежности и обичайно поддържане на дома - увеличение с 0.1%; \r\n- здравеопазване - увеличение с 0.1%; \r\n- транспорт - увеличение с 0.1%; \r\n- съобщения - намаление с 0.9%; \r\n- развлечения и култура - намаление с 0.5%; \r\n- образование - увеличение с 0.3%; \r\n- ресторанти и хотели - увеличение с 0.6%; \r\n- разнообразни стоки и услуги - увеличение с 0.3%. \r\nПо окончателни данни на НСИ хармонизираният индекс на потребителските цени за януари 2019 г. спрямо декември 2018 г. е 100.2%, т.е. месечната инфлация е 0.2%. Индекс на цените за малката кошница (ИЦМК) \r\nИндексът на цените за малката кошница за февруари 2019 г. спрямо януари 2019 г. е 101.0%, а от началото на годината (февруари 2019 г. спрямо декември 2018 г.) е 102.2%. \r\nПрез февруари 2019 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва: \r\n- хранителни продукти - увеличение с 2.2%; \r\n- нехранителни стоки - намаление с 0.2%; \r\n- услуги - цените остават на равнището от миналия месец. \r\nПо окончателни данни на НСИ индексът на цените за малката по състав кошница за януари 2019 г. спрямо декември 2018 г. е 101.1%.", "date": "2019.03.13", "title": "НСИ: Индексът на потребителските цени за февруари 2019 г. показва месечната инфлация е 0.5% спрямо предходния месец"}
{"url": "http://www.focus-news.net/news/2019/03/13/2633919/zeri-kosovo-zaplahite-na-pdk-za-svalyane-na-kosovskoto-pravitelstvo-sa-neseriozni.html", "text": "Изявленията на високопоставени лица от „Демократическата партия на Косово“ (ПДК), че могат да предизвикат предсрочни парламентарни избори в страната заради отказа на премиера Рамуш Харадинай да отмени вносните мита върху сръбските стоки са несериозни и неоснователни, пише  прищинският ежедневник „Зери“  в статия на първа страница. \r\nКосовски политически анализатори са заявили пред вестника във вторник, че подобни изявления са само „игра на думи“. \r\nПо думите на коментатора Рамуш Тахири, ПДК няма 61 гласа в парламента. „Нито една партия не си сътрудничи с ПДК. Тя няма съюзници. ПСД, Нисма, ААК, „Алтернатива“ и „Сръбска листа“ не си сътрудничат с ПДК и на нея ще й е много трудно да осигури 61 гласа“, добави той. \r\nПревод и редакция:", "date": "2019.03.13", "title": "„Зери“ (Косово): Заплахите на ПДК за сваляне на косовското правителство са несериозни"}
{"url": "http://www.focus-news.net/news/2019/03/13/2633930/rusiya-ne-mozhe-da-bade-schitana-za-strategicheski-partnyor-smyatat-evrodeputatite.html", "text": "•\tЕС трябва да приеме допълнителни санкции срещу Русия  \r\n•\tРусия трябва да възстанови териториалния интегритет на Украйна  \r\n•\tГлобалните предизвикателства трябва да бъдат решавани посредством селективно сътрудничество между ЕС и Русия  \r\nВъв вторник евродепутатите се съгласиха, че ЕС трябва да бъде готов да наложи допълнителни санкции, ако Русия продължава да нарушава международното право, съобщава  пресслужбата на Европейския парламент . \r\nПарламентът прие във вторник резолюция с 402 гласа „за“, срещу 163 гласа „против“ и 89 „въздържал се“, която прави оценка на сегашните политически отношения между ЕС и Русия.  \r\nСанкциите трябва да бъдат продължени  \r\nЕвродепутатите отбелязват, че от 2015 г. насам са възникнали нови области на напрежение между ЕС и Русия, които включват интервенцията на Русия в Сирия, намесата в страни като Либия и Централноафриканската република и продължаващите агресивни действия в Украйна. Те също така посочват подкрепата на Русия за антиевропейски партии и крайнодесни движения както и намесата й в политически избори и нарушаването правата на човека в нейните граници.  \r\nПравейки преглед на тези нарушения на международното право, евродепутатите подчертават, че ЕС трябва да бъде готов да наложи допълнителни санкции срещу Русия, и по-специално такива, насочени към отделни лица. Санкциите трябва да бъдат пропорционални на заплахите породени от Русия, добавят те. През декември миналата година Съветът на ЕС удължи икономическите санкции до 31 януари 2019 г.  \r\nГлобалните предизвикателства трябва да бъдат решавани заедно  \r\nРезолюцията порчертава, че ЕС трябва да преразгледа сегашното Споразумение за партньорство и сътрудничество (СПС) и да ограничи сътрудничеството си с Русия до области от общ интерес. Глобалните предизвикателства, като изменението на климата, енергийната сигурност, дигитализацията, изкуственият интелект и борбата с тероризма изискват селективно сътрудничество.  \r\nПо-близки отношения биха били възможни само ако Русия приложи изцяло т.нар. Мински споразумения за прекратяване на войната в Източна Украйна и започне да спазва международното право, гласи текстът.  \r\nСеверен поток 2  \r\nЕвродепутатите отново изразяват загриженост, че проектът Северен поток 2 може да засили зависимостта на ЕС от вноса на руски газ и да застраши вътрешния пазар на ЕС.  \r\nПодкрепа за авторитарни режими и подривни политически сили  \r\nЕвродепутатите са загрижени относно продължаващата подкрепа от Русия за авторитарни режими и държави като Северна Корея, Иран, Венецуела и Сирия. Те изразяват съжаление, че с цел дестабилизиране на страни кандидати за членство в ЕС, Русия подкрепя подривни организации и политически сили, като например тези, които се противопоставят на Преспанското споразумение, което разреши дългогодишния спор относно името между Бившата югославска република Македония и Гърция.  \r\nИкономическата война на Русия  \r\nЕвродепутатите осъждат незаконните финансови дейности и прането на пари от страна на Русия, потенциялно възлизащи на стотици милиарди евро изпирани в рамките на ЕС всяка година, което предствлява заплаха за сигурността и стабилността на Европа. Докладът подчертава, че страните от ЕС трябва да прекратят всички програми за „златни визи/златен паспорт“, от които се възползват руските олигарси.  \r\nЦитати  \r\n„Времето за любезен и дипломатичен език приключи. Има много малко място за сътрудничество, докато Русия продължава да окупира части от Украйна и атакува други европейски страни,“ отбеляза докладчикът Сандра Калниете (ЕНП, Латвия)  \r\nСветослав Малинов (ЕНП, България) отбеляза: „Винаги съм бил част от голямото мнозинство в Европейския парламент, което подкрепя санкциите срещу Русия и следи за стриктното им спазване. Днешното гласуване затвърди още веднъж това мнозинство и неговата ясна позиция, че държи на независимостта, суверенитета и териториалната цялост на Украйна. Отношенията ни с Русия могат да се основават единствено на международното право, демокрацията, правата и свободите на човека, мирното разрешаване на конфликти. Не виждам желание у Русия да възстанови нарушеното доверие.“  \r\n“Трудните отношения между ЕС и Руската Федерация не са такива поради желанието на ЕС да изолира Русия, а поради политиката на Москва по отношение на съседните й страни“ коментира Андрей Ковачев (ЕНП, България). „Русия продължава незаконното анексиране на Крим, да окупира части от Грузия, както и да не изпълнява Минските споразумения. Сериозно притеснени сме от опитите за руска намеса в политическия живот на страните членки на ЕС, както и опити за намеса във вътрешнополитическия живот на страните от Западните Балкани чрез дезинформационни кампании. Киберсигурността продължава да е огромно предизвикателство за ЕС особено с оглед на предстоящите европейски избори. Искаме взаимоизгодни, партньорски отношения с Руската федерация, но за това са нужни две страни“ добави той.  \r\nМомчил Неков (С&D, България) коментира: „Русия е страна с над 2300 км обща граница с Европейския съюз и страната, граничеща с най-много държави от ЕС. Тоталното заклеймяване на отношенията с такъв стратегически партньор е самоубийствен удар за дипломацията на ЕС. Не е ли по-важно да погледнем собствените си свобода на медиите, разследваща журналистика и скандали? Обвиненията и нападките не са начин за решаване на политически въпроси, още повече, когато те са международни“.", "date": "2019.03.13", "title": "Русия не може да бъде считана за „стратегически партньор“, смятат евродепутатите"}
{"url": "http://www.focus-news.net/news/2019/03/13/2633933/tanya-predova-mon-otdeleni-sa-sredstva-za-naznachavane-na-psiholozi-veche-i-v-uchilishta-s-do-350-uchenitsi.html", "text": "Министерство на образованието и науката отделя средства за назначаване на психолози и в училища с до 350 ученици. Това каза за предаването „Всички в час“ на  Радио „Фокус“  Татяна Предова, психолог и държавен експерт в Дирекция „Приобщаващо образование“ в Министерството на образованието и науката (МОН). Тя обясни, че идеята е да има повече специалисти в училище, подкрепящи превенцията на агресията. Целта е пълно обезпечаване на системата със специалисти, уточни държавният експерт. Предова припомни, че през изминалата година са били определени 7 млн. лв целево за назначаване на психолози и съветници с брой на учениците до 400 ученици. „В резултат на работата, например кибертормозът имаме задържане на показатели, но както виждаме един от последните случаи е свързан точно с използване и на технологиите. Тормозът се превръща в почти 24-часов и достига за кратко време до много хора. По този начин пораженията върху личността са още по-големи, тъй като се разпространява не само случилото се, а и емоционалното състояние, което като последица е много повече“, коментира Татяна Предова. Тя каза още, че по-големият проблем в училище е вербалната агресия и усилията на образователното министерство са насочени в тази посока. Програмата, която разработва МОН в момента, цели да се развиват способността и уменията за комуникация сред учениците, емоционалната интелигентност, която се изразява в това те да разпознават, да назовават, да боравят със своите чувства, за да не се стига до физическата саморазправа, каза още Татяна Предова. \r\nМилослава АНГЕЛОВА", "date": "2019.03.13", "title": "Таня Предова, МОН: Отделени са средства за назначаване на психолози вече и в училища с до 350 ученици"}
{"url": "http://www.focus-news.net/news/2019/03/13/2633929/burgas-turisticheskiyat-i-arheologicheski-kompleks-akve-kalide-organizira-rabotilnitsa-za-detsko-tvorchestvo-na-17-mart.html", "text": "Туристическият и археологически комплекс „Акве калиде“ и този година продължава да организира интересни работилници за детско творчество Арт-И-Факти. Това съобщиха от пресцентъра на  Община Бургас . Всяка неделя през пролетта там ще се провеждат разнообразни тематични занимания по приложни изкуства за най-малките гости. Децата ще могат да изработят различни сувенири и предмети за спомен. Освен това ще посетят музея и ще гледат прожекция на 3D мапинг филм. \r\nНа 17 март младите творци ще изобразяват „Акве калиде“ в очертание на ръчичка. Освен това ще си украсят картичка с пролетни цветя, използвайки мозаична техника от цветни листи. \r\nАрт-И-Факти се провежда от 11.00 до 13.00 часа. Таксата за участие е 3 лв. за 1 изделие, 4 лв. за две изделия. \r\nЗа повече информация: +359 882 004 126, akvekalide@gotoburgas.com.", "date": "2019.03.13", "title": "Бургас: Туристическият и археологически комплекс „Акве калиде“ организира работилница за детско творчество на 17 март"}
{"url": "http://www.focus-news.net/news/2019/03/13/2633931/nsi-prihodite-ot-noshtuvki-v-stranata-prez-yanuari-2019-g-dostigat-511-mln-lv-ili-s-22-poveche-v-sravnenie-s-yanuari-2018-godina.html", "text": "Приходите от нощувки в страната през януари 2019 г. достигат 51.1 млн. лв., или с 2.2% повече в сравнение с януари 2018 година. Това сочи  статистика на Националния статистически институт (НСИ) . През януари 2019 г. в страната са функционирали 1 872 места за настаняване с над 10 легла - хотели, мотели, къмпинги, хижи и други места за краткосрочно настаняване. Броят на стаите в тях е 55.9 хил., а на леглата - 113.6 хиляди. В сравнение с януари 2018 г. общият брой на местата за настаняване, функционирали през периода, намалява с 1.2%, докато леглата в тях остават на същото ниво. \r\nОбщият брой на нощувките във всички места за настаняване, регистрирани през януари  \r\n2019 г., е 889.9 хил., или с 2.2% по-малко в сравнение със същия месец на предходната година, като най-голямо намаление на нощувките (с 6.8%) се наблюдава в местата за настаняване с 3 звезди.  \r\nПрез януари 2019 г. в хотелите с 4 и 5 звезди са реализирани 73.7% от общия брой нощувки на чужди граждани и 37.3% - на българи. В местата за настаняване с 3 звезди са осъществени 20.2% от нощувките на чужди граждани и 32.7% - на българи, докато в останалите места за настаняване (с 1 и 2 звезди) те са съответно 6.1 и 30.0%. \r\nБроят на пренощувалите лица в местата за настаняване през януари 2019 г. се увеличава с 2.6% в сравнение със същия месец на 2018 г. и достига 382.8 хил., като е регистрирано увеличение както при чуждите, така и при българските граждани, съответно с 5.6 и 0.7%. Българските граждани, нощували в местата за настаняване през януари 2019 г., са 229.1 хил. и са реализирали средно по 2.0 нощувки. Чуждите граждани са 153.7 хил. и са реализирали средно по 2.8 нощувки, като 75.9% от тях са нощували в хотели с 4 и 5 звезди. \r\nОбщата заетост на леглата в местата за настаняване през януари 2019 г. е 25.9%, като намалява с 0.7 процентни пункта в сравнение с януари 2018 година. Най-висока е заетостта на леглата в хотелите с 4 и 5 звезди - 37.4%, следват местата за настаняване с 3 звезди - 24.3%, и с 1 и 2 звезди - 14.1%.  \r\nПриходите от нощувки през януари 2019 г. достигат 51.1 млн. лв., или с 2.2% повече в сравнение с януари 2018 година. Регистрирано е увеличение на приходите както от български граждани - с 3.8%, така и от чужди граждани - с 1.0%.", "date": "2019.03.13", "title": "НСИ: Приходите от нощувки в страната през януари 2019 г. достигат 51.1 млн. лв., или с 2.2% повече в сравнение с януари 2018 година"}
{"url": "http://www.focus-news.net/news/2019/03/13/2633932/varna-narodniyat-predstavitel-vladimir-valev-uchastva-v-diskusiya-na-uchilishten-klub-po-interesi.html", "text": "Надграждайте знанията си, изисквайте от другите, но най-вече от себе си и бъдете коректни един към друг. Това пожела народният представител Владимир Вълев в разговор с ученици от  ГПЧЕ „Йоан Екзарх” във Варна. Това съобщиха от пресцентъра на  ПП ГЕРБ - Варна . Депутатът беше гост в групата по интереси „Моите права и държавните институции”. \r\n„Благодаря на ръководителя на клуба по извънкласни дейности Петранка Костадинова за поканата и възможността да дискутираме с младежите темите, които ги вълнуват”, посочи Вълев. Във фокуса на срещата бяха иновациите в образованието, спортът и спортните бази в учебните заведения, основните причини за преждевременното напускане на училище. Учениците проявиха интерес към законотворческия процес, дейността на депутатите по комисии и начина, по който протича седмицата на един народен представител. \r\nАкцент в разговора бе и връзката ученици – учители – родители. „За младите хора е важно да чувстват подкрепа в стабилна семейна среда, а чрез знанията в училище да развиват своите интереси”, убеден е Вълев. \r\nТой изрази искрено удовлетворение от срещата си с гимназистите, в които видя дейни, мотивирани и обществено ангажирани личности. \r\n„Като човек с богата състезателна кариера съм оценил огромното значение на спортсменския дух. Той е изключително необходим за човешките взаимоотношения във всички сфери на живота”, увери Вълев, който е трикратен европейски и трикратен световен шампион по кикбокс.", "date": "2019.03.13", "title": "Варна: Народният представител Владимир Вълев участва в дискусия на училищен клуб по интереси"}
{"url": "http://www.focus-news.net/news/2019/03/13/2633935/varna-riosv-izdade-predpisaniya-na-dve-firmi-za-pochistvane-na-zamarseno-dere-v-zapadna-promishlena-zona.html", "text": "Експерти от Регионалната инспекция по околната среда и водите във Варна са издали предписания на две фирми след констатирано замърсяване с отпадни води в дере в Западна промишлена зона. Това съобщиха за  Радио „Фокус“ – Варна  от екоинспекцията в града. Замърсяването е установено зад зърнобаза в район. Според информацията от бетонов възел се изливат води в дерето, вследствие на което се циментира и се събират отпадъци. След извършена проверка на място, предписанията за почистване от страна на двете фирми са със срок до 15 март. През февруари, екоинспекторите във Варна са проверили и сигнал за течаща искрящо зелена вода в дере зад ОДЗ „Делфинче“ в жк. „Възраждане“. Източникът на замърсяването не е установен, но е констатирано, че то е било с краткотраен характер. \r\nДиана СТОЕВА", "date": "2019.03.13", "title": "Варна: РИОСВ издаде предписания на две фирми за почистване на замърсено дере в Западна промишлена зона"}
{"url": "http://www.focus-news.net/news/2019/03/13/2633934/plovdiv-kmetat-ivan-totev-shte-posreshtne-protestirashtite-ot-kvartal-karshiyaka-za-da-pokazhe-statuta-na-parka-v-obshtiya-ustroystven-plan.html", "text": "Кметът Иван Тотев ще посрещне протестиращите от квартал „Кършияка” в 13.00 часа, за да им покаже документацията за статута на парка до ул. „Полковник Дрангов”, предаде репортер на  Радио „Фокус” - Пловдив . Според Тотев имотът е 100% частен, но там не може да се строи, тъй като в Общия устройствен план е посочен като зелена площ и няма предвиждания това да се променя. По думите му въпреки това собственикът има право да огради този имот. „Бихме го посъветвали обаче да не го прави, тъй като ще ни създаде голям обществен проблем”, каза кметът и обяви, че от днес влизат в диалогичен режим с него. Общината ще направи предложение да си откупи отново имота от него на цените, на които е бил продаден – за сумата от около 1 млн. лева. „Не мога да кажа какво ще се случи, а и не сме влезли все още във връзка с него, тъй като преди това трябва да го разискване на Общински съвет”, посочи Иван Тотев. Още днес може да бъде направено разширено заседание, или въпросът да се разгледа от комисиите на Общинския съвет. \r\nКметът на Пловдив каза още, че общинска комисия вече е установила неправомерна сеч на здрави дървета в терена и собственикът ще бъде санкциониран за това. \r\nОт Инициативния комитет на протестиращите връчиха на кмета подписка, направено от самите жители на квартала и отделно от учениците в училището, която децата са си правили по своя инициатива. \r\nВ неделя отново ще има протест, на който официално бе поканен и кметът Иван Тотев. \r\n„Паркът е обществен от 1973 година, това е парк с история, която се пише в момента от възрастните хора в квартала”, посочи 83-годишната Велика Димитрова, която живее там от 60 години. „Война ще направим, но няма да си дадем парка”, каза възрастната жена. „Искам си парка, искам да има къде да си играя”, каза 11-годишно момче, което също бе дошло с родителите си в Общинския съвет. \r\nЦветана ТОНЧЕВА", "date": "2019.03.13", "title": "Пловдив: Кметът Иван Тотев ще посрещне протестиращите от квартал „Кършияка”, за да покаже статута на парка в Общия устройствен план"}
{"url": "http://www.focus-news.net/news/2019/03/13/2633939/ministar-ekaterina-zaharieva-shte-uchastva-v-bryuksel-v-konferentsiya-za-badeshteto-na-siriya.html", "text": "Вицепремиерът и министър на външните работи Екатерина Захариева заминава за Брюксел, където на 14 март ще участва в Третата конференция „Подкрепа за бъдещето на Сирия и региона“. Това съобщиха от пресцентъра на  Министерството на външните работи .   \r\nНа конференцията, организирана от Европейския съюз и ООН, ще бъдат обсъдени най-важните хуманитарни въпроси, засягащи сирийците и общностите, приемащи сирийски бежанци. Специално внимание ще бъде отделено на перспективите пред сирийските жени.  \r\nЕкатерина Захариева ще участва в министерската среща в рамките на конференцията заедно с представители на повече от 85 държави и регионални организации. Съпредседатели на конференцията са върховният представител на ЕС по въпросите на външните работи и политиката на сигурност Федерика Могерини, еврокомисарят по съседската политика и преговорите за разширяване Йоханес Хан, еврокомисарят за хуманитарната помощ и управлението на кризи Христос Стилианидис. От страна на ООН конференцията е под егидата на генералния секретар, който в Брюксел ще бъде представен от заместник-генералния секретар на ООН по хуманитарните въпроси Марк Лоукок, от специалния пратеник на ООН за Сирия Геир Педерсен, от върховния комисар на ООН за бежанците Филипо Гранди. Освен представители на държавите-членки на ЕС във форума участват и премиерът на Ливан Саад Харири, министрите на външните работи на Турция и Йордания Мевлют Чавушоглу и Айман Сафади.    \r\nКонференцията ще дискутира ключови аспекти от кризата в Сирия: политическото, хуманитарното и регионално развитие. Целта е да се поддържа международния ангажимент за оказване на помощ на сирийския народ и страните, приемащи сирийски бежанци. Заедно с Европейския съюз България подкрепя мерките за  политическо решение на конфликта в Сирия в рамките на воденият от ООН Женевски мирен процес и за подобряване на хуманитарната ситуация. Важна част от конференцията е да се даде ясен и силен политически сигнал, че възстановяването на Сирия може да започне само след истински политически процес.  \r\nДнес животът на 11,7 млн. сирийци зависи от хуманитарна помощ. 80 на сто от сирийците живеят под чертата на бедност. От началото на войната в Сирия ЕС и държавите-членки са оказали хуманитарна и икономическа помощ, помощ за развитие и стабилизация на обща стойност 16,9 млрд. евро. Последната конференция за Сирия под егидата на ЕС и ООН се състоя през април 2018 г.", "date": "2019.03.13", "title": "Министър Екатерина Захариева ще участва в Брюксел в конференция за бъдещето на Сирия"}
{"url": "http://www.focus-news.net/news/2019/03/13/2633938/hyuriet-turtsiya-ochakva-se-do-kraya-na-godinata-po-tanap-da-badat-izprateni-4-miliarda-kub-m-gaz.html", "text": "Вносът на природен газ в Турция чрез Транс-анатолийския газопровод (ТАНАП) постепенно ще се увеличи от 1,25 милиарда куб.м. в периода между 30 юни 2018 и 28 февруари 2019 до 4 милиарда куб.м. в края на тази година, пише  електронното издание на турския ежедневник „Хюриет“ , като се позовава на информация от генералния мениджър на ТАНАП Салтук Дюзйол. \r\nТой обясни, че вносът на газ чрез този „ключов проект, допринасящ за енергийната сигурност на Турция“, ще се увеличава постепенно и Турция ще получи 2 милиарда кубически метра газ до края на юни 2019 г. и 4 милиарда кубически метра газ до края на годината. \r\nДюзйол добави, че по проекта продължават да работят 190 служители, чиито изчислени инвестиционни разходи при стартиране на проекта са 11,77 млрд. долара, но са паднали до 7 млрд. долара, което представлява 41% икономия. \r\nГодишният капацитет на ТАНАП е 16 милиарда кубически метра, но проектният му капацитет е почти два пъти по-голям от 31 милиарда кубически метра годишно, потвърди генералният мениджър. \r\nЕвропейската фаза на проекта ще започне газови тестове на 15 април, каза той. „Ако всичко върви както трябва, ще бъдем готови да изпратим природен газ за Европа до 1 юли. Въпреки това, Трансадриатическият газопровод (ТАП) може да не е готов да получи газ по това време“. \r\nТАНАП е най-дългата част от Южния газов коридор, който ще се свърже с Европа чрез Транс Адриатическия газопровод . ТАП ще транспортира 10 милиарда кубически метра газ годишно в Югоизточна Европа. ТАП, който е европейската част на коридора, понастоящем е в процес на изграждане, а завършването се очаква до 2020 г. \r\n„Освен че е просто коридор, ще бъде предприета важна стъпка, за да стане Турция енергиен център“, каза Дюзйол. \r\nПревод и редакция:", "date": "2019.03.13", "title": "„Хюриет“ (Турция): Очаква се до края на годината по ТАНАП да бъдат изпратени 4 милиарда куб. м. газ"}
{"url": "http://www.focus-news.net/news/2019/03/13/2633941/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Любителите на дипломатическата история осъзнават важността на датите: Те отбелязват важни моменти, повратни точки и решаващи моменти. Тези, които се интересуват от Турция, със сигурност разбират, че пред очите ни страната навлиза в нова ера от дипломатическата си история. 4 и 5 март 2019 година със сигурност ще станат важни дати в новата дипломатическа история, пише изпълнителният директор на базираният във Вашингтон Гръцко-американски съвет за лидерство Енди Земенидис в материал за  електронното издание на вестник Kathimerini , представен без редакторска намеса. \r\nНа 4 март, обръщайки тенденцията за справяне с проблемите с Анкара тихо и насаме, американският президент Доналд Тръмп изпрати писмо до Конгреса, призовавайки за прекратяване на преференциалното търговско третиране за Турция. Повечето от износа на Турция за САЩ се ползва от безмитно третиране от 1975 г. насам. \r\nСлед това, във вторник, командващият силите на САЩ в Европа и Върховен главнокомандващ на НАТО генерал Къртис Скапароти отговори на запитване от комисията по въоръжените сили на Сената на САЩ за това какво ще посъветва, ако Турция продължи с закупуването на руските зенитно-ракетни системи С-400: „Най-добрият ми военен съвет би било да не продължаваме с F-35, да не летим или работим със съюзник, който работи с руските системи, особено със системи за противовъздушна отбрана“. \r\nИзглежда, че администрацията най-накрая е настигнала Конгреса, когато става въпрос за поставяне под съмнение на статута на Турция като съюзник. Американският сенатор Крис Ван Холен - лидер на неотдавнашните усилия на Конгреса да предотврати прехвърлянето на изтребители F-35, ако Турция придобие руската С-400 - отбеляза значението на развитието през онази седмица. „Не мисля, че Турция се съмняваше в решимостта на Конгреса [да я принуди да изостави С-400]“, каза Ван Холен, но Анкара придаде по-голямо значение на „двусмислието от администрацията на Тръмп“. Свидетелствата на генерал Скапароти и действащия министър на отбраната Патрик Шанахан премахнаха всяка неяснота: „Американското правителство е обединено в нашата позиция“ по отношение на очакванията към Турция и всички заинтересовани страни във Вашингтон „губят търпение“ с Анкара. \r\nТази липса на двусмислие и открито чувство на безсилие е особено забележителна, тъй като последователните администрации възприеха навика да преговарят за постоянните трансгресии на Турция и да надценяват приноса на Турция като съюзник. „Единствената точка на последователност в политиката на САЩ по отношение на Турция е пожелателното мислене“, казва Майкъл Рубин от Американския институт по предприемачество. Днес по-реалистичен и песимистичен поглед към Турция замени дългогодишния консенсус във Вашингтон. Рубин отбелязва промяната през последните няколко години: Конгресът на САЩ, Пентагонът и свободната преса станаха „враждебни“ спрямо Турция и тя стана „все по-незначителна“ дори за длъжностните лица в Държавния департамент, които са за Турция. Като бивш служител на Пентагона Рубин вижда значението на намаляващия брой на привържениците на Турция в правителството на САЩ: „Ако има добра страна на напускането на (бившия министър на отбраната Джеймс) Матис, това е, че той беше прекалено голям привърженик на статуквото спрямо Турция и блокираше по-тежките наказателни мерки“. \r\nМатис не беше уникален, когато даваше на Турция ползите от съмнението. Всъщност, предвид това, че Турция бе постигнала статут на „предпочитана държава“ по време на първия мандат на Барак Обама като президент, падането от този пиедестал по време на същата администрация и невъзможността за възвръщането на статута по време на управлението на Тръмп трябва да е било наистина шокиращо за турския президент Реджеп Таийп Ердоган. \r\nНеоправданото издигане и обгрижване на Турция може да е отчасти отговорно за настоящата криза в двустранните отношения. „Вашингтон изпрати прекалено много смесени сигнали на Ердоган – като например, оттеглянето на обвиненията срещи нападателите от „Кръга на Шеридан“, счита Айкан Ердемир, старши сътрудник на Фондацията за защита на демокрациите и бивш депутат в турския парламент. Ердемир твърди, че това е позволило на Ердоган да вярва, че „Турция е прекалено голяма, за да се провали“ и да бъде изоставена от САЩ и че може да му се размине придобиването на системи С-400. \r\nДебатът за С-400 обаче изглежда провокира завой на 180 градуса, когато става въпрос за вашингтонския консенсус за Турция, чиято надеждност и необходимост са открито и постоянно поставяни под въпрос. „Купуването на С-400 от Турция предава тайни и разузнавателни данни“, твърди Рубин, който смята, че тази оръжейна система може да е потенциален Троянски кон, който прави противовъздушната отбрана на НАТО и други активи (като F-35) по уязвими за Русия. \r\nВ Конгреса се появява консенсус, че няма вселена, в която на Турция може да бъде позволено да има С-400 и F-35. Сенатор Ван Холен смята, че това ще „изложи на риск американските пилоти на F-35“ и че е „неприемливо е съюзникът на НАТО да компрометира сигурността на другите сили в НАТО“. Ван Холен понастоящем ръководи група сенатори в подготовката на ново законодателство, което ще забрани трансферите на F-35 към Турция, ако тя не се откаже от С-400. \r\nВ САЩ все още има мнозина, които са казват „не губете Турция“ – и не е съвпадение, че те имат тесни финансови връзки с Анкара. Но тяхната реторика прикрива факта, че Турция може би вече е загубена. Едемир е категоричен, че „сърцето на Ердоган е с Русия“ и се тревожи, че радикалните промени при военните след опита за преврат през 2016 година – издигането на евразийците и маргинализирането на трансатлантиците – може да са затворили окончателно отвърщането на Турция от Запада. Закупуването на С-400 и плановете за подготовка на турски офицери в Русия биха могли да направят това постоянно и Ердемир предупреждава, че „военната култура на НАТО може постепенно да бъде заменена от руска военна култура“. \r\nСлед десетилетия използване на мед за привличане на Турция към Запада това се оказа недостатъчно и администрацията на Тръмп и Конгресът се обръщат към оцет. Когато се изяснят последиците - на търговския фронт, в отношенията в сферата на сигурността – и стане ясно, че Турция ще страда, ако продължи да се отдалечава от Запада, може да убеди Ердоган, че ухапването на Вашингтон в крайна сметка ще бъде по-лошо от лая му. Но в момента Ердоган залага, че Вашингтон ще мигне първи. \r\n***  Премиерът на Косово Рамуш Харадинай обвини Запада, че упражнява натиск над Косово като през Средновековието. „Международната общност не може да заплаши Сърбия и да поиска от тях да се върнат в диалога и затова прилага натиск срещу жертвата, която в случая е Косово. Не мисля, че живеем в средновековието и че тези практики са подходящи. Това не е средновековието. Нещата не се правят по този начин, всички ние сме свободни държави“, цитира на първа стараница думите на министър-председателя  прищинският ежедневник „Коха Диторе“ . \r\nСлед срещата със съветниците на германския канцлер Ангела Меркел в Прищина, Харадинай заяви, че всички международни съюзници на Прищина искат отмяна на 100-процентовите мита върху сръбските стоки. Той разкри, че „позицията на Берлин е ясна, за него е важно диалогът да продължи, а митата са пречка и затова трябва да бъдат премахнати“. \r\nСпоред косовския премиер, не е справедливо от страна на международната общност да прилага натиск само над Косово, защото Сърбия поставя условия за продължаването на диалога. „Мисля, че всички смятат, че е достатъчно да се стъпи на врата на жертвата. А жертвата е Косово“, обясни Харадинай и добави, че независимо от исканията на западните партньори, той не може да отмени митата без да види елементи от окончателното споразумение между Косово и Сърбия. \r\n***  Вносът на природен газ в Турция чрез Транс-анатолийския газопровод (ТАНАП) постепенно ще се увеличи от 1,25 милиарда куб.м. в периода между 30 юни 2018 и 28 февруари 2019 до 4 милиарда куб.м. в края на тази година, пише  електронното издание на турския ежедневник „Хюриет“ , като се позовава на информация от генералния мениджър на ТАНАП Салтук Дюзйол. \r\nТой обясни, че вносът на газ чрез този „ключов проект, допринасящ за енергийната сигурност на Турция“, ще се увеличава постепенно и Турция ще получи 2 милиарда кубически метра газ до края на юни 2019 г. и 4 милиарда кубически метра газ до края на годината. \r\nДюзйол добави, че по проекта продължават да работят 190 служители, чиито изчислени инвестиционни разходи при стартиране на проекта са 11,77 млрд. долара, но са паднали до 7 млрд. долара, което представлява 41% икономия. \r\nГодишният капацитет на ТАНАП е 16 милиарда кубически метра, но проектният му капацитет е почти два пъти по-голям от 31 милиарда кубически метра годишно, потвърди генералният мениджър. \r\nЕвропейската фаза на проекта ще започне газови тестове на 15 април, каза той. „Ако всичко върви както трябва, ще бъдем готови да изпратим природен газ за Европа до 1 юли. Въпреки това, Трансадриатическият газопровод (ТАП) може да не е готов да получи газ по това време“. \r\nТАНАП е най-дългата част от Южния газов коридор, който ще се свърже с Европа чрез Транс Адриатическия газопровод . ТАП ще транспортира 10 милиарда кубически метра газ годишно в Югоизточна Европа. ТАП, който е европейската част на коридора, понастоящем е в процес на изграждане, а завършването се очаква до 2020 г. \r\n„Освен че е просто коридор, ще бъде предприета важна стъпка, за да стане Турция енергиен център“, каза Дюзйол. \r\n***  Сръбската православна църква (СПЦ) не признава „Автокефалната църква на Украйна, нито т.нар. киевски Събор на единството, чиито решения счита за неканонични и необвързващи, взети от „разколническа йерархия и духовенство“, пише  белградският ежедневник „Политика“ . \r\nКакто се казва в началото на документ, изпратен до всички православни поместни църкви, СПЦ смята за неканонично навлизането на константинополския патриарх Вартоломей на територията на Руската православна църква (РПЦ) и неговите решения във връзка с Украйна, както и едностранната „реабилитация“ на разколниците, подкрепата за свикване на събора, на който бе избран предстоятел на новата украинска църква и даването на Томос за автокефалия на 6 януари. В писмото се обяснява, че Киевската митрополия по никакъв начин не може да се идентифицира с днешна Украйна, която е под юрисдикцията на Московската патриаршия от 1686 година, което, от своя страна, се потвърждава от множество документи, включително и на Вселенската патриаршия, както и личните изявления на самия патриарх Вартоломей до април 2018 година.  \r\nС оглед на това, СПЦ смята за очевиден неканоничен акт незаконното навлизане на територията на Руската църква от първия между равните, а „Църквата на Украйна“ за изкуствена конфедерация от украински разколнически структури, които, както се твърди, вече са в междуособен конфликт. За СПЦ в Украйна, уточнява се в документа, съществува само една църква: Украинската православна църква, начело с митрополит Онуфрий. Тя е под крилото на Московската патриаршия.  \r\nРешението на Сръбската църква е да препоръча на своите архиереи, както и на духовенството, да се въздържа от литургично и канонично общение не само с „господин Епифаний“, който бе избран за предстоятел на тази нова църква, но и с тези, които са на служба при него и са в общение с него. \r\nКакто коментира „Политика“, тази позиция на СПЦ е очаквана, с оглед на това, че и най-висшето църковно тяло, Светият архиерейски събор, на извънредно заседание през ноември зае критична позиция спрямо тогавашното решение на вселенския патриарх Вартоломей за Украйна. След даването на Томос за автокефалия, Сръбската църква отново потвърди позицията си. Тя е публикувана на официалния уебсайт на Московската патриаршия и е преведена от много портали на руски, гръцки и английски език. Но позицията на Сръбската църква все още не е официално публикувано на сръбски език. \r\nПисмото е изпратено и на патриарх Вартоломей, а, както съобщава сайтът orthodoxie.com, в него сръбският патриарх Ириней е изразил оплакванията си, че Вселенската патриаршия не отговаря на писмата и молбите на СПЦ във връзка с украинския въпрос. В него се иска да бъдат разгледани позициите и на другите православни поместни църкви и евентуално свикване на Всеправославен Събор. \r\nЗа това, че за Украйна се разговаря на срещите на предстоятелите на всички поместни православни църкви, разкри неотдавна патриарх Вартоломей, който обичайно свиква такива събори, но в отговор на такова искане на Антиохийската патриаршия той каза: „След като четири православни църкви, със собствени църковни и богословски възгледи, необосновано отказаха да участват в работата на Събора в Крит през 2016 година, за което нямат извинение, а Вашата древна църква беше една от тях, Вселенската патриаршия има добър повод да не се съгласи на такава среща на всеправославно ниво, която няма да бъде от полза, защото ще доведе до такъв дебат, че участниците няма да се разбираме помежду си“, се казва в писмото. \r\nНеучастието на Руската църква на Събора в Крит, според мнението на служителите на РПЦ, като например, Волоколамския митрополит Иларион (Алфеев), ръководител на Отдела за външни църковни връзки на Московската патриаршия, е една от причините за това вселенския патриарх да предприеме такива стъпки по украинския въпрос въпреки откритата съпротива на Московската патриаршия. \r\nСръбският вестник отбелязва, че през последните дни много православни църкви са разгледали „украинския въпрос“. Светият синод на РПЦ съобщи, че ситуацията се е влошила още повече, че пропастта между православните в Украйна е станала още по-дълбока, както и че държавните власти на Украйна се месят грубо във вътрешноцърковния живот. Възможността за разглеждане на ситуацията в Украйна на всеправославно ниво предложиха и от Светите синоди на Румънската и Албанската православни църкви. \r\nРумънската църква тепърва трябва да дефинира окончателната си позиция, но след заседание в края на февруари тя съобщи, че украинското църковно единство все още не е постигнато. Архиепископът на Тирана и цяла Албания Анастасий заяви, че „страхът от разрушаване на единството на православната църква ни задължава да изразим своите съмнения във валидността на ръкополаганията, направени от всеки, който е изгонен от църквата, отхвърлен и анатемосан“. Обявиха своите позиции и другите т.нар. елински църкви. Синодът на Кипръската православна църква счита, че след постигане на държавна независимост, всеки народ има право да поиска и църковна автокефалия, както и че е под въпрос колко са искрени отношенията между църквите, след като не е било спазено съвместното решение за провеждане на Събора в Крит и прекратяването на евхаристийното общение. Гръцката църква засега не е заемала официална позиция по този въпрос. Според съобщения в медиите Синодът на гръцката архиепископия се е срещнал на 6 март и е разгледал предоставянето на автокефалия на Украйна, но не е стигнал до заключение, така че този въпрос е оставен на по-широкия архиерейски събор.", "date": "2019.03.13", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/03/13/2633937/agentsiya-i-radio-fokus-i-mon-otpravyat-porednata-zagadka-v-savmestnata-initsiativa-nezabravimoto-za-balgarskite-literaturni-shedyovri.html", "text": "Агенция и Радио „Фокус“ и Министерство на образованието и науката (МОН) отправят поредната загадка в съвместната инициатива „Незабравимото“ – за българските литературни шедьоври.  \r\nВ седмичното предаване за образование  „Всички в час“   бе излъчен откъс, представен от зам.-министър Таня Михайлова:  \r\nПризова ли дни светло-смирени, \r\nгръмват бури над тъмно море, \r\nа подиря ли буря - край мене \r\nвсеки вопъл и ропот замре. \r\nЗа зора огнеструйна копнея, \r\nа слепи ме с очите си тя, \r\nв пролетта като в есен аз крея, \r\nв есента като в пролет цъфтя. \r\nПознайте от кое литературно произведение е откъсът и кой е авторът, а отговорите ви очакваме на адрес: \r\nСофия, ул. „Султан тепе“ 8,  \r\nтел. 0882 802 802, както и на телефоните на \"Фокус\" в цялата страна.  \r\nИмейл: igra@focus-news.net и във „Фейсбук“ страницата ни.", "date": "2019.03.13", "title": "Агенция и Радио „Фокус“ и МОН отправят поредната загадка в съвместната инициатива „Незабравимото“ – за българските литературни шедьоври"}
{"url": "http://www.focus-news.net/news/2019/03/13/2633940/deputatite-dadoha-srok-ot-edna-godina-na-sobstvenitsite-na-premestvaemi-obekti-da-gi-privedat-v-saotvetstvie-s-novite-iziskvaniyata-na-zakona-za-ustroystvo-na-teritoriyata.html", "text": "Депутатите дадоха срок от една година на собствениците на преместваеми обекти да ги приведат в съответствие с новите изискванията на Закона за устройство на територията. Това се случи след като те приеха текстове от Закона за устройство на територията на второ четене, предаде репортер на  Агенция „Фокус“ . Съгласно текстовете преместваемите обекти по Закона за устройство на Черноморското крайбрежие трябва да се приведат с изискванията в тригодишен срок от влизането в сила на закона. Изискванията към преместваемите обекти бяха приети в рамките на Закона за устройство на територията по-рано днес.  \r\nВ рамките на дебата по сроковете Рамадан Аталай от ДПС коментира, че преместваемите обекти извън Черноморското крайбрежие са много повече и е много по-трудно там хората да намерят архитект, конструктор. „На тях сме им дали една година срок, а тези, които са по Черноморското крайбрежие, сме дали три години срок, за да влязат в рамките на този законопроект“, каза той. Аталай предложи срокът да е петгодишен за населените места, а обектите от Черноморското крайбрежие да си остане тригодишен. Лидерът на НФСБ Валери Симеонов заяви, че не е съгласен с Рамадан Аталай. „Пет години е прекалено малък срок. Предлагам да бъдат 55 години. След 55 години да влезе в сила този закон“, посочи Симеонов. \r\nДеница КИТАНОВА", "date": "2019.03.13", "title": "Депутатите дадоха срок от една година на собствениците на преместваеми обекти да ги приведат в съответствие с новите изискванията на Закона за устройство на територията"}
{"url": "http://www.focus-news.net/news/2019/03/13/2633942/dobrich-obshtinata-priema-proektni-idei-za-aktualizirane-na-investitsionnata-programa.html", "text": "Общината обяви покана за прием на Фишове за проектни идеи за актуализиране на Инвестиционната програма, предаде кореспондент на  Радио „Фокус” – Варна . Два вида са проектните идеи, които могат да бъдат подавани – по инвестиционната програма и по инвестиционни приоритети. По втория са обособени две групи дейности – социална и културна инфраструктура, също за енергийна ефективност в многофамилни жилищни и административни сгради. Заинтересованите лица, които могат да подават проектни предложения, са регистрирани или извършващи дейност на територията на Община град Добрич юридически лица или сдружения на собственици (НПО, публични институции, формални групи граждани и др.). Документи се подават по официален път в деловодството на общинската администрация, а крайният срок за това е 12 юни тази година. Подробна информация по процедурата е публикувана на интернет страницата на Общината. Там е представена и Инвестиционната програма по Приоритетна ос 1 „Устойчиво и интегрирано градско развитие“ на ОП „Региони в растеж“ 2014 – 2020 г. Последната информация е поместена в рубиката „Общински съвет“, подлинк „Стратегии, планове, програми“.  \r\nЖулиета НИКОЛОВА", "date": "2019.03.13", "title": "Добрич: Общината приема проектни идеи за актуализиране на Инвестиционната програма"}
{"url": "http://www.focus-news.net/news/2019/03/13/2633945/dobrich-obshtini-osiguryavat-finansova-pomosht-za-mnogoprofilnata-bolnitsa-v-grada.html", "text": "Три общини осигуряват финансова помощ за Многопрофилната болница за активно лечение в града, съобщиха от  лечебното заведение . Финансова помощ в размер на 5 000 лв. е предоставила Община Крушари още миналата година. Община Тервел закупува артроскоп. Това е прецизна техника за ортопедията, на стойност 24 000 лв., като първата вноска от 12 000 лв. е била преведена още в края на 2018 г. Очаква се съвсем скоро в болницата да получат и вторият транш от сумата. Община Генерал Тошево също е взела решение да предостави 35 000 лв. на МБАЛ - Добрич за закупуване на ехограф. От добруджанската община очакват така да се увеличи нейният дял в капитала на дружеството. От здравното заведение се надяват, че и другите общини от областта скоро ще се включат във финансовото подпомага на болницата, която обслужва населението от цяла Добричка област.", "date": "2019.03.13", "title": "Добрич: Общини осигуряват финансова помощ за Многопрофилната болница в града"}
{"url": "http://www.focus-news.net/news/2019/03/13/2633944/burgas-blizo-70-kameri-sledyat-ot-mesets-kompleks-meden-rudnik.html", "text": "Близо 70 високотехнологични камери следят от месец всяка съмнителна активност в най-големия жилищен комплекс в Бургас – „Меден рудник“. Това съобщиха от пресцентъра на  Община Бургас . Устройствата за видеонаблюдение заснемат и предава всеки сигнал, свързан с вандализъм или хулиганство, кражби, пътно-транспортни произшествия, висока скорост в най-оживените и натоварени места – пешеходни пътеки, учебни заведения, обществени сгради и идентифицират издирваните автомобили при влизане или излизане от комплекса. На трите входно-изходни точки на „Меден рудник“ е монтирана специалната ANPR система, която служи за разпознаване на регистрационните табели на превозните средства. Това са бул. „Захари Стоянов“ – входно-изходна точка за гр. Средец, на бул. „Ал. Г. Коджакафалията“ – входно-изходна точка за с. Твърдица и на входа и изхода за кв. Горно Езерово.  \r\nКамерите, които са свързани помежду си с общ софтуер, директно предават информацията в градския Център за управление на трафика, който координира получените сигнали и при необходимост ги изпраща на компетентните органи. Това води до по-доброто взаимодействие на службите за сигурност и скъсява значително времето за реакция.  \r\nОбщина Бургас предупреждава всички, които имат хулигански подбуди или престъпни намерения, че устройствата са застраховани против вандализъм, имат гаранционна поддръжка на свързаността и софтуера към тях за 60 месеца, а записите им се съхраняват за дълъг период от време. Разширяването на обхвата на видеонаблюдението в града продължава с монтиране на 30 камери в кв. \"Победа\", 3 от които ще бъдат за разпознаване на номерата на автомобилите. Целта на Община Бургас е до края на тази година да бъдат сложени камери още в кварталите Крайморие, Акации и Сарафово. В тези населени места ще има по 10 стационарни и по 2 специализирани камери за следене и записване на регистрационните номера на автомобилите, влизащи и излизащи от Бургас.", "date": "2019.03.13", "title": "Бургас: Близо 70 камери следят от месец комплекс „Меден рудник“"}
{"url": "http://www.focus-news.net/news/2019/03/13/2633947/minka-salagyorova-zam-kmet-na-obshtina-petrich-tazi-godina-predvizhdame-da-napravim-remonti-na-detski-gradini-i-odk-petrich-s-88-270-lv.html", "text": "Тази година предвиждаме да направим ремонти на детски градини и ОДК - Петрич с 88 270 лв. Това каза за  Радио „Фокус“ - Пирин  Минка Салагьорова, зам.-кмет по строителството към Община Петрич. Тя уточни, че предвиждат също така с още 20 000 лв. да закупят съоръжения за игра в дворните пространства на детските градини. Зам.-кметът отбеляза, че тази година ще направят ремонт и ще обособят Клуб на пенсионера в село Кърналово, който е на стойност 40 000 лв. „Ще завършим ремонтите на читалищата в Рупите и в Петрич. Ще ремонтираме танцовата зала в кв. Дълбошница. Общата сума за ремонти на обекти за социално подпомагане и читалища, както и за културни дейности 283 659 лв.“, посочи тя. Минка Салагьорова добави, че след успешни действия от страна на кмета, Министерски съвет е прехвърлил на Общината собствеността на имот – т.нар. Помощно училище, като от края на миналата година, с решения на Министерския съвет са били предоставени и средства в размер на 1 000 000 лв. за изграждане на социален комплекс в този имот. \r\nНатали СТЕФАНОВА", "date": "2019.03.13", "title": "Минка Салагьорова, зам.-кмет на Община Петрич: Тази година предвиждаме да направим ремонти на детски градини и ОДК - Петрич с 88 270 лв."}
{"url": "http://www.focus-news.net/news/2019/03/13/2633948/dobrich-zapochna-vtoriyat-etap-na-obrazovatelnata-programa-golemite-maystori-i-malkite-hudozhnitsi-v-hudozhestvena-galeriya-dobrich.html", "text": "Започна вторият етап на Образователната програма „Големите майстори и малките художници в Художествена галерия – Добрич“, която се осъществява с финансовата подкрепа на Министерство на културата. Това съобщи Милена Алджабари, един от художествените ръководители в Художествената галерия, предаде кореспондент на  Радио „Фокус” – Варна . Заниманията по проекта продължават. Днес шестокласниците от СУ „Св. Климент Охридски“ с ръководител Мария Попова участват в образователна игра в зала „Златото на Добруджа“ с карти, изработени специално по проекта. В тях са отпечатани детайли от картини - предмети от бита на българина в миналото. Учениците имат възможност да научат позабравените  имена на тези предмети и за какво са били използвали от предците ни. Така децата имат възможност да се запознаят с произведенията на класици в българското изобразително изкуство. Със същата образователна игра ще се забавляват и третокласниците от СУ „Димитър Талев“ с преподавател Марияна Бойчева. \r\nЖулиета НИКОЛОВА", "date": "2019.03.13", "title": "Добрич: Започна вторият етап на Образователната програма „Големите майстори и малките художници в Художествена галерия – Добрич“"}
{"url": "http://www.focus-news.net/news/2019/03/13/2633943/parlamentat-reshi-stroiteli-izvan-registara-da-mogat-da-izpalnyavat-stroezhi-na-zhilishtni-i-vilni-sgradi-s-nisko-zastroyavane-i-s-razganata-zastroena-plosht-do-100-kv-m.html", "text": "Парламентът реши строители извън Централния професионален регистър на строителя да могат да изпълняват строежи на жилищни и вилни сгради с ниско застрояване и с разгъната застроена площ до 100 кв. м. Това се случи, след като депутатите приеха текстове от преходните и заключителни разпоредби на Закона за устройство на територията, с които измениха Закона за камарата на строителите, предаде репортер на  Агенция „Фокус“ . Първоначалните предложения за промени в Закона за устройство на територията бяха строителите извън регистъра да могат да изпълняват строежи с ниско застрояване в разгъната застроена площ до 300 кв. м., но между двете четения текстът претърпя промени. Съгласно промените правомощията и задълженията на техническите ръководители остават за жилищни и вилни сгради с площ до 100 кв. м, а за всички останали случаи, задълженията ще се изпълняват от строителен надзор.  \r\nДепутатите отхвърлиха предложенията в преходни и заключителни разпоредби, с които се предлагаше изменение на Закона за водите. Промените бяха свързани със сервитутите за обществена полза на водоснабдителните и канализационни системи, публична собственост, извън границите на населените места.   \r\nДеница КИТАНОВА", "date": "2019.03.13", "title": "Парламентът реши строители извън регистъра да могат да изпълняват строежи на жилищни и вилни сгради с ниско застрояване и с разгъната застроена площ до 100 кв. м"}
{"url": "http://www.focus-news.net/news/2019/03/13/2633950/komisar-simeon-tsarvulanov-rdpbzn-smolyan-zachestyavat-pozharite-v-suhi-trevi-hrasti-v-oblastta-prez-poslednite-dni.html", "text": "Зачестяват пожарите в сухи треви и храсти през последните дни на територията на областта. Това каза за  Радио „Фокус“ – Смолян  комисар Симеон Цървуланов, директор на Регионална дирекция „Пожарна безопасност и защита на населението“ – Смолян. Той отбеляза, че най-много са били те през почивните дни, когато времето е било благоприятно и топло и хората са излезли, за да почистят градини и ливади. Според комисар Цървуланов най-честата причина за възникването на пожарите в сухи треви е паленето на събраните отпадъци. \r\n„При установяване на причинителя на пожара, има административно-наказателна дейност. Глобите, които се налагат на нарушителите, са от 200 до 1000 лв. за физическите лица“, подчерта комисар Цървуланов. Той посочи, че отпадъците трябва да се изнасят извън градините и дворовете и да се оставят на определени места, без да се палят. Отпадъците може да се складират до ливадата или градината или да се извозят до контейнерите, където да се вземат от сметосъбиращите фирми, препоръча директорът на пожарната. Той посочи, че паленето на тези отпадъци в ливади и градини е напълно забранено. „Съвместно с държавните горски стопанства, ние извършваме проверки и наблюдения и даваме листовки по населените места, за да предупредим хората, да не палят огън, за да не се предизвикват пожари. Пожароопасният сезон все още не е обявен, но сухото време и липсата на дъжд и студ през последните дни, благоприятстват за това хората да предприемат почистване на селскостопанските си имоти и да ги подготвят да пролетта“, каза още комисар Цървуланов. \r\nНели ГЕРГЬОВСКА", "date": "2019.03.13", "title": "Комисар Симеон Цървуланов, РДПБЗН – Смолян: Зачестяват пожарите в сухи треви храсти в областта през последните дни"}
{"url": "http://www.focus-news.net/news/2019/03/13/2633952/viktor-stanchev-chez-razpredelenie-izpolzvaneto-na-distantsionno-obsluzhvanite-elektromeri-vodi-do-povishavane-na-nadezhdnostta-na-mrezhata.html", "text": "Използването на дистанционно обслужваните електромери води до повишаване на надеждността на мрежата. Това каза в интервю за  Агенция „Фокус“  Виктор Станчев - главен оперативен директор на ЧЕЗ Разпределение България. „Това е един модерен подход към нея, който ни дава възможност за поглед в реално време върху мрежата, за наблюдаване на заетия капацитет, както и за незабавна реакция при аномалии. Контролът става много по-стриктен, а с това се повишава качеството на услугата. Разбира се, новата технология няма отношение само към качеството на електроенергията. Енергийният сектор започна да се променя и ще се променя драстично, като основен фокус ще бъдат т.нар. „смарт“ или интелигентните градове“, коментира Станчев. По думите му изискванията и потребностите на клиентите ще се развиват, независимо дали в областта на енергийната ефективност,  решения във връзка с производството на електроенергия за собствени нужди, или употребата на електромобили. „Трябва да сме подготвени за това. Не само нашият бизнес, но и бизнесът на всички оператори на мрежи трябва да търси нови технологични възможности, да  изгражда и внедрява умни мрежи. Трябва да се увеличи възможността ЕРП-тата да управляват изключително стриктно мрежата ниско напрежение онлайн. Тези нужди вече са ясни и ги наблюдаваме в по-развитите страни. Затова трябва да внедряваме тези технологии и в нашата мрежа. Това е дългосрочен процес и нашата стратегия също трябва да е дългосрочна. Ако не започнем сега, няма да сме готови за бъдещето“, каза още Виктор Станчев. Пълния текст на интервюто четете по-късно в „Мнение”", "date": "2019.03.13", "title": "Виктор Станчев, ЧЕЗ Разпределение: Използването на дистанционно обслужваните електромери води до повишаване на надеждността на мрежата"}
{"url": "http://www.focus-news.net/news/2019/03/13/2633951/kyustendil-informatsionni-tabla-predstavyat-praznichnata-programa-za-kyustendilska-prolet.html", "text": "Информационни табла представят празничната програма за „Кюстендилска пролет” в града, предаде репортер на  Радио „Фокус” – Кюстендил . Таблата са монтирани от общинския отдел „Култура и духовно развитие” и са разположени на централния площад „Велбъжд” и по протежението на пешеходния булевард „България”. Те дават информация програмата в дните, в които ще бъде избрана новата девойка „Кюстендилска пролет” и за самия 21-ви март – празникът на Кюстендил. На 16 март от 19.00 часа на пл. „Велбъжд” ще се проведе 53-тият конкурс за избор на „Девойка Кюстендилска пролет“ 2019. Празничната програма е с участието на Яна Маринова, Орлин Павлов и Криско. Тържествата по случай празника „Кюстендилска пролет” ще продължат на 21 март от 11.00 часа на площад „Велбъжд”, където ще се отслужи молебен за здравето на кюстендилци и ще се състои ритуал по предаването на символите на града. В празничната програма участват народният певец Иван Дяков, емблематичният глас на българската музика Тони Димитрова и танцови състави от Кюстендил. В местността „Хисарлъка” от 13.00 часа ще започне традиционното посрещане на Девойка „Кюстендилска пролет“ и концерт със специалното участие Цвети Веселинова и местни танцови състави. От 15.00 часа на новоизградената сцена „Базиликата“, ще се представят Професионален духов оркестър, Кюстендил и Джаз бенд към НМУ „Любомир Пипков” - София. \r\nВенцеслав ИЛЧЕВ", "date": "2019.03.13", "title": "Кюстендил: Информационни табла представят празничната програма за „Кюстендилска пролет”"}
{"url": "http://www.focus-news.net/news/2019/03/13/2633953/veliko-tarnovo-mestni-hudozhnitsi-zanayatchii-i-artisti-podkrepyat-blagotvoritelniya-bal-v-pomosht-na-detskiya-tsentar-za-mediko-sotsialni-grizhi-v-debelets.html", "text": "Местни художници, занаятчии и артисти подкрепят благотворителния бал на Градския ученически парламент. Събитието се организира за трета поредна година, а каузата е купуване на апаратура за Детския център за медико-социални грижи в Дебелец. Това разказа за Радио „Фокус“ – Велико Търново председателят на парламента Савина Иванова. Коктейлът ще се проведе на 14 март от 19.00 часа в хотел „Премиер“. Тя уточни, че проявата отново ще премине под формата на коктейл, но този път ще има и специална програма. В нея ще има двама гост изпълнители – Лора Караджова и Мартина от бившата грипа Ice cream. „Ще се включат и великотърновски музиканти и танцьори. Ще има и базар с творби на търновски художници и занаятчии, които дариха ръчно изработени от тях картини и накити, а ние от своя страна ще се опитаме да ги продадем, за да подпомогнем каузата“, добави Савина. Всеки, който иска да подкрепи идеята, може да го направи като се включи в коктейла. Поканите са на цена 20 лв.  \r\nЛуиза ТРАНЧЕВА", "date": "2019.03.13", "title": "Велико Търново: Местни художници, занаятчии и артисти подкрепят благотворителния бал в помощ на Детския център за медико-социални грижи в Дебелец"}
{"url": "http://www.focus-news.net/news/2019/03/13/2633954/burgas-initsiativata-aktivna-vakantsiya-shte-se-provede-v-pgsag-kolyo-ficheto-ot-1-do-5-april.html", "text": "Четене на любима книга, занимания по английски език, баскетбол, волейбол, хип-хоп, театър, готварство и много игри на открито очакват всички деца, които се включат в новата инициатива „Активна ваканция“ на Дирекция „Младежки дейности“ към Община Бургас. Това съобщиха от пресцентъра на  Общината . Проявата е част от програмата „Активни и здрави“. Ваканцията е насочена към деца от 6 до 12-годишна възраст, като има за цел да насърчи тяхната активност в занимания с различен характер. Спортните занимания са включени с цел подобряване на  двигателните им умения, четенето на любима книга за засилване на концентрацията и развиване на въображението, артистичните часове за разгръщане на творческия потенциал, готварството с цел насърчаване на здравословни навици на хранене. Идеята е чрез интерактивните занимания да се подпомогне всестранното развитие на децата. В програмата на ваканцията е заложено обучението чрез пример. Участниците ще играят различни игри, ще се обучават в спортове и ще се движат активно. Това ще подобри комуникацията помежду им, спазването на правила, отборните цели и задачи. Децата ще са разделени на три групи спрямо възрастта: 6 – 8 години, 9 – 10 години и 11 – 12 години. Със всяка група ще работи специалист и екип доброволци, които са част от програмата „Активни и здрави“. „Активна ваканция“ ще се проведе в ПГСАГ „Кольо Фичето“ от 1 до 5 април. Местата са ограничени. Всяка група ще бъде с 15 на брой деца. Записвания се правят на сайта на Община Бургас.", "date": "2019.03.13", "title": "Бургас: Инициативата „Активна ваканция“ ще се проведе в ПГСАГ „Кольо Фичето“ от 1 до 5 април"}
{"url": "http://www.focus-news.net/news/2019/03/13/2633955/ea-daily-rezultati-ot-razsledvaneto-na-seks-lova-v-kyoln-vlastite-podpisaha-bezsilieto-si.html", "text": "Германия приключи разследването на безпрецедентните новогодишни атаки срещу жени през декември 2015 г. Резултатите от тригодишното производство поразиха германската общественост. Броят на молбите за сексуално насилие от мигранти надхвърля хиляда (неофициалният брой на засегнатите жени е много по-голям), но днес на скамейката на подсъдимите се оказаха само трима души, предава  руската агенция EA Daily . \r\nАпогеят на сексуалните посегателства бе в Кьолн, когато в навечерието на 2016 г. група от хиляди мъже, предимно имигранти от Северна Африка, се присъединиха към тълпата на празнуващите граждани и организираха масирани нападения срещу жени. Освен в Кьолн, подобни инциденти се случиха в Берлин, Хамбург, Дюселдорф и Щутгарт. \r\nПо-късно прокуратурата съобщи, че са постъпили общо 1054 молби в полицията, от които около петстотин са за сексуален тормоз, а останалите са за кражби. \r\nСлед края на многогодишното разследване, както пише изданието tagesschau.de, на подсъдимата скамейка имаше само трима души, двама от които получиха условни присъди. Престъпниците са от Ирак, Алжир и Либия. \r\nВ свое оправдание от полицията заявиха, че „мнозинството от престъпниците остават неразпознати“. Най-голямата трудност за следователите: много от лицата, за които се предполага, че са извършили сексуални посегателства в Новогодишната нощ, са трудни за идентифициране впоследствие. Въпреки че следователите са гледали повече от 1000 часа материали, заснети от охранителните камери, в мнозинството от случаите е невъзможно да се идентифицират хора с тях“, пише изданието. \r\n„По същество държавата подписа своята безпомощност и неспособност да защити собственото си население от миграционния хаос, организиран от правителството, и да изправи престъпниците пред правосъдието“, коментира пред Eurasia Daily лидерът на движението на руските немци за партия „Алтернатива за Германия“ Евгений Шмидт. \r\nСтрува си също да припомним, отбелязва агенцията, че ефектът от скандала се изостри от реакцията на германските политици (в духа на днешните изявления на някои руски официални лица, че „държавата принципно не ви дължи нищо“). Така кметът на Кьолн, Хенриет Рьокер, посъветва германските жени да променят поведението си на обществени места - „разхождайте се в групи“ и се „дръжте на една ръка разстояние“. \r\nПревод и редакция:", "date": "2019.03.13", "title": "EA Daily: Резултати от разследването на секс-лова в Кьолн: властите подписаха безсилието си"}
{"url": "http://www.focus-news.net/news/2019/03/13/2633956/varna-v-grada-shte-se-provede-uchreditelno-sabranie-na-nova-saslovna-organizatsiya-na-zabotehnitsite.html", "text": "Учредително събрание на нова съсловна организация на зъботехниците ще се проведе в града. Това съобщиха за  Радио „Фокус“ – Варна  от Регионалната здравна инспекция (РЗИ). Срещата ще започне от 13.30 часа в зала „Професор д-р Капрелян“ в РЗИ. В дневния ред са залегнали две точки за избор на управителни органи на колегията и на делегати за първия конгрес на съсловната организация. Създаването на структурата във Варна е във връзка с обнародвания на 2 ноември миналата година в Държавен вестник Закон за изменение и допълнение на закона за съсловната организация на медицинските сестри, акушерките и асоциираните медицински специалисти. Преди дни в здравната инспекция се проведе и учредително събрание на съсловна организация на помощник-фармацевтите. \r\nДиана СТОЕВА", "date": "2019.03.13", "title": "Варна: В града ще се проведе учредително събрание на нова съсловна организация на зъботехниците"}
{"url": "http://www.focus-news.net/news/2019/03/13/2633958/sofiyska-rayonna-prokuratura-zadarzha-30-godishen-mazh-za-bludstvo-v-podleza-na-zhp-gara-poduyane.html", "text": "Софийска районна прокуратура задържа 30-годишен мъж за блудство в подлеза на жп гара „Подуяне“. Това съобщиха от пресцентъра на  Прокуратура на Република България . Под ръководството и надзора на Софийска районна прокуратура е образувано досъдебно производство срещу Н. Гаврилов за това, че на 11 август 2018 г. около 20.00 часа в подлеза на жп гара „Подуяне“ от страната на бул. „Ситняково“ е извършил блудствени действия спрямо Б., с цел да удовлетвори полово желание (без съвкупление), като употребил за това сила – обгърнал пострадалата с ръцете си. Описаното деяние се наказва с наказание „лишаване от свобода“ от две до осем години. \r\nС оглед високата обществена опасност на деянието и дееца, наблюдаващият прокурор е постановил задържане на извършителя за срок до 72 часа, като е разпоредено привеждането му на 14 март 2019 г. в сградата на СРС, НО, когато ще бъде разгледано и искането за вземане по отношение на Гаврилов на мярка за неотклонение „Задържане под стража“.", "date": "2019.03.13", "title": "Софийска районна прокуратура задържа 30-годишен мъж за блудство в подлеза на жп гара „Подуяне“"}
{"url": "http://www.focus-news.net/news/2019/03/13/2633936/kmetat-yordanka-fandakova-1150-leva-shte-bade-zaplatata-na-vodachite-v-gradskiya-transport-ot-1-april.html", "text": "От 1 април заплатата на водачите в столичния градски транспорт ще стане 1150 лева. Това каза на пресконференция кметът на София Йорданка Фандъкова, предаде репортер на  Агенция „Фокус“ . „Финансовата оценка на тази мярка е 5,3 млн. лева допълнително от бюджета на Столична община“, обясни тя. „Предлаганото увеличение ще доведе до следната структура- основна заплата за водачите от 1150 лева, средна брутна заплата, без извънреден труд, от над 1800 лева“, посочи кметът. „От 1 април предлагам единственото изпълнимо решение- изравняване на доходите в двете дружества в „Столичен автотранспорт“ и „Столичен електротранспорт““, обяви Йорданка Фандъкова. Тя поясни, че предлага да има и 100 лева бонус за добре свършена работа, както и 10% увеличение на заплатите и в двете дружества. Кметът припомни, че вече е поела ангажимент за изграждане на още тоалетни, както и да вземат мерки за допълнителна сигурност на водачите. „Исканията на водачите се използват политически и се злоупотребява с тях. Това е безотговорно към водачите и към гражданите на София“, изтъкна Фандъкова. „Надявам се да спре безотговорното отношение на колегите от БСП, които продължават да подстрекават работещите в дружествата. Това го зная от самите шофьори“, коментира столичният кмет. „Популизмът е вреден. Той не цели да подобри условията на труд, а политически дивиденти“, каза още Йорданка Фандъкова.  „Фокус“ припомня:  Шофьорите в столичния градски транспорт апелираха за тежките условия на труд, в които работят, както и за извънредния труд, който им се налага да полагат заради липсата на кадри. Темата беше дискутирана в Комисията по транспорт в Столичния общински съвет на 27 февруари. Синдикатите обсъдиха с общинските съветници проблемите на шофьорите, тогава беше обявено, че заплатите им ще бъдат вдигнати с 10%. КНСБ настоя да бъде спрян нощният градски транспорт. Очаква се Комисията по транспорт да представи решения за проблемите на шофьорите. Кметът Йорданка Фандъкова възложи да се реконструира общежитие на столичния автотранспорт за хора, които не са от София, но искат да работят в градския транспорт. На 5 март в отворено писмо водачите поканиха кмета Фандъкова да присъства на заседанието на транспортната комисия към СОС на 13 март, за да чуе от тях, а не от синдикатите какво смятат за приоритетно при решаването на проблемите им. Шофьорите изразиха разочарование, че на 27 февруари е проведена среща само със синдикатите, на която те не са били поканени. Водачите заявиха, че не одобряват работата на синдикатите и не припознават интересите си като техни.  \r\nБиляна ИВАНОВА", "date": "2019.03.13", "title": "Кметът Йорданка Фандъкова: 1150 лева ще бъде заплатата на водачите в градския транспорт от 1 април"}
{"url": "http://www.focus-news.net/news/2019/03/13/2633957/pensionerskiyat-klub-v-skrebatno-predstavi-izlozhba-bazar-s-rachno-izraboteni-izdeliya-v-kluba-na-narodniya-predstavitel.html", "text": "Пенсионерският клуб в Скребатно представи изложба-базар с ръчно изработени изделия в Клуба на народния представител, предаде репортер на  Агенция „Фокус“ .  \r\nСредствата, набрани от благотворителната инициатива ще бъдат използвани за възстановяване на пострадалата в пожара сграда в селото, в която са се помещавали читалището, кметството, библиотеката и пенсионерския клуб в селото. Инициативата бе подкрепена от председателя на Народното събрание Цвета Караянчева, председателя на ПГ на ГЕРБ Цветан Цветанов и редица депутати. \r\nДеница КИТАНОВА", "date": "2019.03.13", "title": "Пенсионерският клуб в Скребатно представи изложба-базар с ръчно изработени изделия в Клуба на народния представител"}
{"url": "http://www.focus-news.net/news/2019/03/13/2633960/nsi-prez-2018-g-iznosat-na-balgariya-za-es-narastva-s-91-spryamo-2017-g.html", "text": "През 2018 г. износът на България за ЕС нараства с 9.1% спрямо 2017 г. и е в размер на 37 697.5 млн. лева. Това сочи  статистика на Националния статистически институт (НСИ) . Основни търговски партньори на България са Германия, Италия, Румъния, Гърция, Франция и Белгия, които формират 67.5% от износа за държавите - членки на ЕС. \r\nПрез декември 2018 г. износът за ЕС се увеличава с 6.6% спрямо съответния месец на предходната година и е на стойност 2 681.0 млн. лева. \r\nПри износа на България за ЕС, разпределен според Стандартната външнотърговска класификация, през 2018 г. в сравнение с 2017 г. най-голям ръст е отбелязан в секторите „Минерални горива, масла и подобни продукти“ (35.8%) и „Машини, оборудване и превозни средства“ (15.5%). Спад се наблюдава единствено в сектор „Мазнини, масла и восъци от животински и растителен произход“ (6.8%). \r\nВносът на България от ЕС през 2018 г. се увеличава с 5.5% спрямо предходната година и достига 39 903.8 млн. лв. по цени CIF. Най-голям е стойностният обем на стоките, внесени от Германия, Италия, Румъния, Испания и Гърция. \r\nПрез декември 2018 г. вносът на България от държавите - членки на ЕС, намалява с 6.7% в сравнение с декември 2017 г. и е в размер на 3 064.1 млн. лева.  \r\nПри вноса от ЕС, разпределен според Стандартната външнотърговска класификация, през 2018 г. спрямо 2017 г. най-голямо процентно увеличение е отчетено в сектор „Безалкохолни и алкохолни напитки и тютюн“ (12.6%). Най-голямо намаление се наблюдава в сектор „Минерални горива, масла и подобни продукти“ (5.1%). \r\nВъншнотърговското салдо (износ FOB - внос CIF) на България с ЕС за 2018 г. е отрицателно и е на стойност 2 206.3 млн. лева. По цени FOB/FOB (след елиминиране на разходите за транспорт и застраховки при внос на стоки) салдото е положително и е в размер на  290.3 млн. лева.", "date": "2019.03.13", "title": "НСИ: През 2018 г. износът на България за ЕС нараства с 9.1% спрямо 2017 г."}
{"url": "http://www.focus-news.net/news/2019/03/13/2633961/predsedatelyat-na-parlamenta-tsveta-karayancheva-neka-chitalishteto-i-traditsiite-v-skrebatno-da-badat-vazstanoveni-i-da-prodalzhat.html", "text": "Нека читалището и традициите в Скребатно да бъдат възстановени и да продължат. Това каза председателят на парламента Цвета Караянчева по време на откриването на изложбата – базар в Клуба на народния представител с ръчно изработени изделия от пенсионерския клуб на село Скребатно, предаде репортер на  Агенция „Фокус“ . Тя отбеляза, че там се поддържат българските традиции живи. „Точно тези традиции ние трябва да пазим и да предаваме на нашите деца и внуци. Днес като ми бяха на гости, баба Венета каза: „Запиняме ногите и не даваме назад“. Така че това е характеристиката на тези смели момичета, които днес са дошли да им помогнем, за да успеят да си възстановят отново изгорялото читалище“, каза Караянчева и призова депутатите да бъдат щедри.    \r\nДеница КИТАНОВА", "date": "2019.03.13", "title": "Председателят на парламента Цвета Караянчева: Нека читалището и традициите в Скребатно да бъдат възстановени и да продължат"}
{"url": "http://www.focus-news.net/news/2019/03/13/2633962/burgas-film-za-dravskata-epopeya-shte-prozhektiran-vav-voenniya-klub-na-15-mart.html", "text": "На 15 март 2019 г. от 10.00 часа в зала №7 на Военен клуб – Бургас се организира прожекция на филм за Дравската епопея от 1945 г. Това съобщиха от пресцентъра на  Община Бургас . Вход свободен. Във филма е възпроизведена една от най-забележителните битки на Българската армия срещу Третия райх по време на Втората световна война.", "date": "2019.03.13", "title": "Бургас: Филм за Дравската епопея ще прожектиран във Военния клуб на 15 март"}
{"url": "http://www.focus-news.net/news/2019/03/13/2633964/montana-zadarzhan-e-58-godishen-zhitel-na-berkovitsa-za-ubiystvoto-na-3-bezdomni-kucheta.html", "text": "На 12 март около 11.45 часа в сграда в промишлената зона на гр. Берковица, при кантара на бившето ТКЗС, са намерени убити 3 бездомни кучета, съобщиха от  ОДМВР – Монтана . Местопроизшествието е посетено от дежурна оперативна група, извършен е оглед и е образувано досъдебно производство. При извършения оглед е намерена и дървена дъска със следи от кръв по нея, с която са убити въпросните кучета. При проведените оперативно-издирвателни мероприятия служители на РУ - Берковица са установили извършителя – 58-годишен жител на гр. Берковица, който е задържан за срок до 24 часа в РУ - Берковица. Работата по случая продължава РУ - Берковица.", "date": "2019.03.13", "title": "Монтана: Задържан е 58-годишен жител на Берковица за убийството на 3 бездомни кучета"}
{"url": "http://www.focus-news.net/news/2019/03/13/2633946/kmetat-yordanka-fandakova-predlozheniyata-mi-za-vodachite-v-gradskiya-transport-shte-se-gledat-ot-obshtinskiya-savet-utre.html", "text": "Днес внасям предложения във връзка със сериозния проблем с недостига на водачи в градския транспорт, за да бъдат разгледани утре в СОС. Това каза на пресконференция кметът на София Йорданка Фандъкова, предаде репортер на  Агенция „Фокус“ . „Предлагам извънреден доклад с две цели - да задържим водачите, които в момента работят, както и да се опитаме да привлечем нови шофьори“, обяви тя. „Незаетите места в системата на градския транспорт за водачи в момента са 251, от около 2000 водачи общо. Този недостиг е 13%“, обясни Йорданка Фандъкова. „116 са липсващите ватмани и шофьори на тролеи в „Столичния електротранспорт“, 135 са свободните места за шофьори на автобуси“, обясни кметът. „Привличането на нови шофьори е единственият начин да намалим часовете за извънреден труд“, изтъкна Фандъкова. „Положеният извънреден труд в „Столичен електротранспорт“ през януари е бил средно 28,7 часа, а пред февруари е паднал на 23 часа. В „Столичен автотранспорт“ през януари положеният извънреден труд е бил средно 28,4 часа, през февруари пада на 25,6 часа“, обясни Йорданка Фандъкова. „Въпреки спада на часовете, тези числа са над месечните норми. Директорите на двете дружества имат предписания и от Инспекцията по труда, и работят за намаляване на извънредния труд“, коментира кметът. „Без нови шофьори няма да е възможно да приведем извънредният труд в границите на 15 часа на месец“, обърна внимание Фандъкова. \r\nБиляна ИВАНОВА", "date": "2019.03.13", "title": "Кметът Йорданка Фандъкова: Предложенията ми за водачите в градския транспорт ще се гледат от общинския съвет утре"}
{"url": "http://www.focus-news.net/news/2019/03/13/2633965/burgas-bez-zatrudneniya-se-osashtestvyava-dvizhenieto-prez-gkpp-malko-tarnovo.html", "text": "Без затруднения се осъществява движението през ГКПП „Малко Търново“. Това съобщиха за  Радио „Фокус“ – Бургас  от граничния пункт. Към момента няма образувани големи колони от автомобили, преминаването на моторни превозни средства се осъществява без забавяне. Няма задръствания. \r\nМария КУРТЕВА", "date": "2019.03.13", "title": "Бургас: Без затруднения се осъществява движението през ГКПП „Малко Търново“"}
{"url": "http://www.focus-news.net/news/2019/03/13/2633949/reuters-v-sryada-britanskiyat-parlament-glasuva-za-brekzit-bez-sdelka.html", "text": "В сряда британският парламент ще гласува дали след 16 дни страната да излезе от Европейския съюз без споразумение, като правителството обяви, че ще елиминира вносните мита за широк спектър от стоки в случай на такъв сценарий, отбелязва  Reuters . \r\nКакто припомня британската агенция, във вторник депутатите в Камарата на общините нанесоха второ унизително поражение на сделката за Брекзит на премиера Тереза Мей, с което вкараха страната в още по-дълбока политическа криза, от която почти не е ясно как ще излезе. \r\nВероятностите са следните: Петата по големина икономика в света да излезе от Съюза без сделка; удължаване на срока за излизане след датата 29 март, която е залегнала в закона; Мей може да насрочи предсрочни избори и да опита да прокара сделката си за трети път; слабо вероятно е и провеждането на нов референдум по повод излизането от ЕС. \r\nВ сряда в 19:00 часа местно време (21:00 българско) депутатите трябва да гласуват по въпроса, като „Ройтерс“ очаква народните представители да отхвърлят развода без споразумение. Ако това стане така, в четвъртък те ще трябва да гласуват дали Лондон да поиска от Брюксел отлагане на Брекзит, нещо за което трябва да се съгласят всички останали 27 страни-членки на Съюза. \r\nГоворител на председателя на Европейския съвет Доналд Туск, който представлява правителствата на ЕС, каза, че Великобритания ще трябва да предостави \"достоверна обосновка\" за всяко искане за забавяне. \r\n„Няма да знаем за колко време ще е отлагането, което ще трябва да бъде решено от тях. Няма да знаем какви условия ще бъдат закачени“, заяви министърът по въпросите на Брекзит Стивън Баркли пред BBC Radio. \r\nПозицията по подразбиране, ако нищо друго не е договорено, остава, че Великобритания ще излезе без сделка, сценарий, който бизнес лидерите предупреждават, че ще донесе хаос на пазарите и веригите за доставки, а други критици казват, че може да причини недостиг на храни и лекарства. \r\nПоддръжниците на Брекзит обаче твърдят, че докато разводът без сделка може да доведе до някаква краткосрочна нестабилност, в дългосрочен план това ще позволи на Великобритания да процъфтява и да сключва търговски сделки по целия свят. \r\nПревод и редакция:", "date": "2019.03.13", "title": "Reuters: В сряда британският парламент гласува за Брекзит без сделка"}
{"url": "http://www.focus-news.net/news/2019/03/13/2633966/ministar-mladen-marinov-shte-prisastva-na-zaupokoyna-molitva-po-povod-5-godini-ot-smartta-na-komandosa-emil-sharkov-v-lyaskovets.html", "text": "Министърът на вътрешните работи Младен Маринов ще отдаде почит към загиналия при изпълнение на служебния си дълг командос Емил Шарков. Заупокойната молитва по повод 5-годишнината от кончината на служителя ще бъде отслужена в 12.00 часа на 14 март в Лясковец, на изградената паметна плоча пред училището в града. Това съобщи Марияна Христова, говорител на  Областна дирекция на МВР – Велико Търново . \r\nПо-късно същия ден в сградата на Областна администрация – Велико Търново, вътрешният министър ще проведе работна среща с представители на местната власт на всички общини в областта.", "date": "2019.03.13", "title": "Министър Младен Маринов ще присъства на заупокойна молитва по повод 5 години от смъртта на командоса Емил Шарков в Лясковец"}
{"url": "http://www.focus-news.net/news/2019/03/13/2633969/sport-barselona-posreshta-lion-s-misal-za-mechtaniya-trebal.html", "text": "Барселона посреща Лион с единствената цел да победи и се класира на четвъртфинал в Шампионската лига. За каталунците головото изражение на успеха е без значение, тъй като мачът на „Групама\" завърши 0:0. Това, естествено, оставя мъждукаща надежда и за хлапетата. В Барселона, подобно на прилежен студент в сесия, отмятат един по един изпитите в стремеж да завършат годината с \"отличен\". В случая блаугранас потеглят мощно към мечтания требъл. Отборът на Ернесто Валверде е лидер в Примера дивисион със 7 точки пред Атлетико М, а до края остават 11 кръга. Каталунците са за рекорден 6-и пореден път на финал за Купата на краля, където Валенсия е последната пречка пред трофея. Но най-важната цел, която открито са си поставили Меси, Суарес, Пике, Бускетс и компания, е Шампионската лига. Засега пътят за Мадрид и \"Уанда Метрополитано\" изглежда най-дълъг, но вече има едно благоприятно обстоятелство. Трикратният пореден носител на трофея и общо 13-кратен клубен първенец на Европа - Реал М, бе детрониран от Аякс, което вдигна и без това сериозните каталунски акции. В края на краищата показателно е, че вечните врагове ликуваха с Шампионската лига в 6 (Реал-4, Барселона-2) от последните 8 издания на турнира. \r\nБарселона е фаворит в сблъсъка довечера не само заради името и историята си. Треньорът Ернесто Валверде може да разчита на почти оптималния си състав. Спецът, чието прозвище е Мравката, не е наясно само дали ще може да разчита на крилото Усман Дембеле. французинът получи травма през уикенда при победата с 3:1 над Райо Валекано в Примера дивисион. Очаква се все пак Дембеле да попадне в групата, а ако не е в състояние да започне мача, то шанс за изява ще получи Филипе Коутиньо. Бразилецът определено е длъжник и все още не може да направи своя голям мач за блаугранас след трансфера си от Ливърпул миналата зима, което породи спекулациите, че престоят му на \"Hoy Камп\" може скоро да приключи. \r\nС Лионел Меси и Луис Суарес, които се намират в отлична форма, не би трябвало домакините да имат проблеми, за да стигнат до победата. Аржентинецът е с 5 гола в последните си 6 мача, докато уругваецът е с 4 от 4. \r\nЛион също ще разчита на всичко най-добро. В първия мач хлапетата бяха лишени от услугите на наказаната си звезда Набил Фекир, който сега ще е на линия. Най-сериозната въпросителна пред треньора Бруно Женезио бе свързана с Марсело. Бразилският централен защитник напусна още в 17-ата минута с контузия в лявото бедро визитата на Страсбург (2:2), с което изправи щаба на нокти. От foot-ball365.fr направиха бърза прогноза кой евентуално може да го замести, като от четирите варианта - Янга-Мбива, Умар Соле, Кени Тете и Марсал, само последният вдъхва по-сериозни надежди. В крайна сметка дилемата е на път да отпадне, след като Марсело се възстанови и бе включен в групата и по всяка вероятност ще си партнира с Джейсън Денайер. \r\nЛион потегли за Каталуня с група от 23-ма футболисти. За първи път при гостуване за мач от евротурнирите в самолета бяха само футболистите, техническият щаб и представител на клуба, като липсваха акционери, випове, роднини и журналисти. Президентът Жан-Мишел Олас въведе този почин в първенството, но явно ще се прехвърли и в континенталните надпревари. Самият бос ще пътува с личния си самолет и традиционно ще присъства на последната тренировка. Отборът ще преспи в Барселона след мача и в четвъртък следобед ще се прибере в Лион.", "date": "2019.03.13", "title": "Спорт: Барселона посреща Лион с мисъл за мечтания требъл"}
{"url": "http://www.focus-news.net/news/2019/03/13/2633963/kathimerini-gartsiya-vanshnite-ministri-na-turtsiya-i-gartsiya-shte-se-sreshtnat-v-bryuksel.html", "text": "Министрите на външните работи на Гърция и Турция Йоргос Катругалос и Мевлют Чавушоглу ще се срещнат в сряда в Брюксел в кулоарите на редовната конференция на Донорите на Сирия, която се провежда в белгийската столица, съобщава  електронното издание на гръцкия вестник Kathimerini . \r\nСпоред коментарите от вторник, разговорът между двамата ще бъде съсредоточен върху мерките за изграждане на доверие, които целят да намалят напрежението между съседните страни, както и върху мирните преговори за Кипър. \r\n„Първата ни цел е да намалим напрежението и това до голяма степен вече е постигнато“, цитира думите на Катругалос гръцката държавна агенция АНА-МПА във вторник. \r\nПревод и редакция:", "date": "2019.03.13", "title": "Kathimerini (Гърция): Външните министри на Турция и Гърция ще се срещнат в Брюксел"}
{"url": "http://www.focus-news.net/news/2019/03/13/2633968/pazardzhik-riosv-izvarshi-proverka-po-signal-za-izhvarleni-kashoni-s-prahoobrazno-veshtestvo-do-mogilata-v-selo-chernogorovo.html", "text": "РИОСВ - Пазарджик извърши проверка по сигнал, подаден на „зеления телефон“, съобщиха от  РИОСВ . Сигналът е за изхвърлени осем кашона по 25 кг с прахообразно вещество с неизяснен произход в дере до могилата в село Черногорово. Извършена е съвместна проверка с представители на РУ „Полиция“ - Пазарджик, кметство Черногорово и Община Пазарджик, която е установила, че материалът в кашоните не е етикетиран като опасен и е в срок на годност. Кашоните не са нарушени. Вътрешните опаковки не са отваряни. Няма разсипи, запрашаване или замърсяване на почвата. Лицето, което ги е изхвърлило, не е установено. Опаковките са иззети от общински служители. На кмета на Община Пазарджик е дадено предписание, ако материалът в кашоните не е предмет на друго разследване, същите да се третират в съответствие с изискванията на Закона за управление на отпадъците.", "date": "2019.03.13", "title": "Пазарджик: РИОСВ извърши проверка по сигнал за изхвърлени кашони с прахообразно вещество до могилата в село Черногорово"}
{"url": "http://www.focus-news.net/news/2019/03/13/2633967/tsvetan-tsvetanov-ot-gerb-shte-napravim-parvoto-si-simvolichno-darenie-ot-5000-lv-za-chitalishteto-v-skrebatno-za-da-znayat-horata-che-imat-podkrepata-na-narodnite-predstaviteli.html", "text": "От ГЕРБ ще направим първото си символично дарение от 5000 лв. за читалището в Скребатно, за да знаят хората, че имат подкрепата на народните представители. Това каза председателят на ПГ на ГЕРБ Цветан Цветанов по време на откриването на изложбата – базар в Клуба на народния представител с ръчно изработени изделия от пенсионерския клуб на село Скребатно, предаде репортер на  Агенция „Фокус“ . Цветанов призова тази сума да бъде използвана за възстановяване на уюта в читалището. „Всеки един от колегите може да участва благотворително вече индивидуално“, допълни още председателят на ПГ на ГЕРБ и призова тези, които не са посещавали Скребатно да го посетят. Той обърна внимание, че в Скребатно от ГЕРБ винаги са посрещани като техни чада. „Ние от ПГ на ГЕРБ винаги сме подкрепяли всяка една инициатива. Дори за 50-годишнината на нашия политически опонент г-жа Корнелия Нинова знаехме, че тя не иска да има подаръци, искаше да събере средства за националния отбор по математика. Това, което ние направихме нашата ПГ - дарихме 5000 лв. в тази добра благотворителна кауза. Независимо, че спорим, независимо, че не идват на работа, това вече е тяхно решение, но ние винаги сме били тези, които искаме да подкрепяме всяка една инициатива, която дава възможност за изява на българските деца на световен форум, когато участват“, каза още Цветанов.  \r\n„Това, което ние поехме като ангажимент и това, което правителството прави, е да може Междуведомствената комисия по бедствия и аварии да започне процедурата за възстановяване на читалището. Стойността, която е входирана като проект, е някъде на около 350 хил. лв“, допълни Цветанов.  \r\nДеница КИТАНОВА", "date": "2019.03.13", "title": "Цветан Цветанов: От ГЕРБ ще направим първото си символично дарение от 5000 лв. за читалището в Скребатно, за да знаят хората, че имат подкрепата на народните представители"}
{"url": "http://www.focus-news.net/news/2019/03/13/2633971/miroslav-stoyanov-odmvr-pazardzhik-izpolzvaneto-na-predpaznite-kolani-v-prevoznite-sredstva-e-vazhno-bezsporno-polezno-i-zhivotospasyavashto.html", "text": "До 17 март на територията на цялата страна е в ход специализирана полицейска операция за контрол на използването на обезопасителни средства от водачите и пътниците в МПС. Това съобщи за  Радио „Фокус“ – Пазарджик  Мирослав Стоянов, говорител на ОДМВР - Пазарджик. По думите му акцията се провежда едновременно на територията на всички страни – членки на Европейската мрежа на службите на Пътна полиция – TISPOL. „Смисълът на всяка акция, касаеща пътната безопасност, е не да бъдат налагани санкции на водачите, а да се дисциплинират всички участници в движението по пътищата с цел тяхната безопасност и нормалното тръгване и пристигане на мястото, накъдето са се насочили. Безспорни са и предимствата и значението на използването на предпазните колани и детските обезопасителни системи що се касае по отношение на безопасността на пътуващите в автомобилите, особено когато има риск от ПТП. В съвременните МПС при закопчан колан се отварят и въздушните възглавници. Детските обезопасителни системи пък подсигуряват възможността детето да бъде фиксирано по време на удар, за да бъдат нанесени минимален брой наранявания“, уточни Стоянов. Той добави, че  използването на предпазните средства е важно, безспорно полезно и животоспасяващо па данни както на пътните полицаи, така и от самите конструктори на автомобили. \r\nАлбена ЖИЛЕКОВА", "date": "2019.03.13", "title": "Мирослав Стоянов, ОДМВР - Пазарджик: Използването на предпазните колани в превозните средства е важно, безспорно полезно и животоспасяващо"}
{"url": "http://www.focus-news.net/news/2019/03/13/2633970/shumen-s-detsko-matine-v-grada-zapochnaha-chestvaniyata-na-120-godini-ot-rozhdenieto-na-pancho-vladigerov.html", "text": "С детско матине започнаха честванията на 120 години от рождението на Панчо Владигеров в Шумен, предаде репортер на  Радио „Фокус“ - Шумен . Домакин на концерта е едноименният музеен комплекс. В  камерната зала прозвучаха изпълнения на пиано, флейта и цигулка. Пред децата от ДГ „Звънче“ и ДГ „Брезичка“ Мария, Габриела, Ерату, Румен и Ели представиха класически музикални творби. От 12-годишната Магдалена, която от 4 години свири на цигулка, малките гости на музеен комплекс „Панчо Владигеров“ научиха, че цигулката е най-малкият инструмент сред вида на струнно-лъковите и е единственият от вида си инструмент, който носи българско наименование и има частичен български произход. Преди концерта, децата имаха възможност да разгледат музейния комплекс.  \r\nСистемното проучване на музикалното минало и настояще на Шумен и специално на богатото творчество на композитора Панчо Владигеров започва през 1979 г. С правителствено решение от 10 март 1980 г. е постановено в Шумен да се открие къща-музей „Панчо Владигеров”, начинание, горещо подкрепено и от сина на композитора Александър Владигеров. На 6 октомври 1983 г., във  възрожденската част на града отваря врати едноименният музеен комплекс. Експозицията е разположена в дома на Павла Вайсман Жекова, първата учителка по пиано на шестгодишния Панчо. Тя е уредена в две части – битова и документална. Документалната част, включваща фотоси, факсимилета и оригинални програми и покани от концерти, някои от които съвместни с брата близнак, цигуларя Любен Владигеров, проследява пътя на композитора от най-ранните детски години до последните му дни. Отразен е шуменският период от неговата музикална дейност, както и международното му признание. Изложени са ценни оригинали, лични вещи, пианото, на което композира първите си 23 опуса, между които и Рапсодия Вардар, нотни издания и част от кореспонденцията на Владигеров с известни личности, като Стефан Цвайг, Арам Хачатурян, Давид Ойстрах, Дмитрий Шостакович, Бела Барток, Макс Райнхард и др. Направил първите си музикални стъпки в Шумен, Панчо Владигеров оставя своя отпечатък и достойно присъствие в историята на града и културата на Шумен и България. От 14.00 часа в музейния комплекс „Панчо Владигеров“ започва национална кръгла маса „Творческото наследство на Панчо Владигеров:Минало, настояще, бъдеще“. \r\nИвелина ИВАНОВА", "date": "2019.03.13", "title": "Шумен: С детско матине в града започнаха честванията на 120 години от рождението на Панчо Владигеров"}
{"url": "http://www.focus-news.net/news/2019/03/13/2633975/burgas-poreditsata-burgaski-familii-prodalzhava-s-kontsert-na-pianistkata-rada-chomakova.html", "text": "Поредицата „Бургаски фамилии“ ще продължи с концерт на класическа музика на 14 март от 18.00 часа в зала „Петя Дубарова“ на Културен център „Морско казино“. Това съобщиха от пресцентъра на  Община Бургас . В концерта ще участват известната пианистка и клавирна педагожка Рада Чомакова и нейната внучка Лора Стоянова, както и възпитаникът ѝ Росен Чиликов. Програмата включва произведенията: „Анданте Спионато и Голям брилянтен полонез“ на Шопен, „Детски сцени“ на Роберт Шуман, „Соната“ на Скарлати и „Фантазия – част 1“ на Менделсон.", "date": "2019.03.13", "title": "Бургас: Поредицата „Бургаски фамилии“ продължава с концерт на пианистката Рада Чомакова"}
{"url": "http://www.focus-news.net/news/2019/03/13/2633972/burgas-tehnologichen-seminar-shte-se-provede-v-ou-aleksandar-georgiev-kodzhakafaliyata-na-18-mart.html", "text": "Център за творческо обучение и ОУ „Александър Георгиев-Коджакафалията“, с подкрепата на компютърния гигант „Acer“, ще проведат безплатен обучителен семинар на тема „Компютърен кабинет навсякъде по всяко време“. Това съобщиха от пресцентъра на  Община Бургас . На събитието, което ще се проведе на 18 март от 14.00 до 16.00 часа в ОУ „Александър Георгиев-Коджакафалията“, екипът и учениците от иновативното училище ще споделят добри практики за работа по модела 1:1 (устройство за всеки ученик) и успешното прилагане на модерни технологии в процеса на учене, а водещите иноватори от Центъра за творческо обучение ще представят решенията си за дигитална трансформация на учебния процес. Акценти в програмата ще бъдат:Как се заменя компютърен кабинет с гъвкава технологична среда; Какво се случва, когато всеки ученик има достъп до устройство за учене (моделът 1:1); Как да използваме всеки компютър за „интерактивна дъска“; Оптимизиране на разходите за компютърен кабинет/технологична среда; Безплатни приложения за образованието. Желаещите участници могат да се регистрират до 16 март 2019 г. чрез попълване на електронен формуляр  . Повече за Център за творческо обучение: www.cct.bg", "date": "2019.03.13", "title": "Бургас: Технологичен семинар ще се проведе в ОУ „Александър Георгиев-Коджакафалията“ на 18 март"}
{"url": "http://www.focus-news.net/news/2019/03/13/2633977/nsi-prez-yanuari-2019-g-iznosat-na-stoki-ot-balgariya-za-treti-strani-narastva-sas-75-v-sravnenie-sas-sashtiya-mesets-na-2018-g.html", "text": "През януари 2019 г. износът на стоки от България за трети страни нараства със 7.5% в сравнение със същия месец на предходната година и е на стойност 1 394.2 млн. лева. Това сочи  статистика на Националния статистически институт (НСИ) . Основни търговски партньори на България са Турция, Китай, Съединените американски щати, Египет, Сърбия и Руската федерация, които формират 54.4% от износа за трети страни.  \r\nПрез януари 2019 г. при износа на стоки от България за трети страни, разпределен според Стандартната външнотърговска класификация, най-голям ръст в сравнение със същия месец на  предходната година е отбелязан в секторите „Мазнини, масла и восъци от животински и растителен произход“ (168.1%) и „Храни и живи животни“ (38.0%). Най-голям спад се наблюдава в секторите „Артикули, класифицирани главно според вида на материала“ (10.2%) и „Безалкохолни и алкохолни напитки и тютюн“ (4.9%). \r\nВносът на стоки в България от трети страни през януари 2019 г. се увеличава с 9.1% в сравнение със същия месец на  2018 г. и е на стойност 1 994.3 млн. лева (по цени CIF). Най-голям е стойностният обем на стоките, внесени от Руската федерация, Турция, Китай и Египет. \r\nПри вноса на стоки от трети страни, разпределен според Стандартната външнотърговска класификация, през януари 2019 г. най-голямо увеличение спрямо предходната година е отчетено в секторите „Храни и живи животни“ (43.8%) и „Минерални горива, масла и подобни продукти“ (34.3%). Най-голям спад  се наблюдава в секторите „Мазнини, масла и восъци от животински и растителен произход“ (28.6%) и „Машини, оборудване и превозни средства“ (14.3%). \r\nВъншнотърговското салдо (износ FOB - внос CIF) на България с трети страни през януари 2019 г. е отрицателно и е в размер на 600.1 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е на стойност 421.5 млн. лева. Търговия със стоки на България с трети страни и ЕС - общо \r\nПрез януари 2019 г. от България общо са изнесени стоки на стойност 4 558.3 млн. лв., което е с 3.8% повече в сравнение със същия месец на предходната година. \r\nПрез януари 2019 г. общо в страната са внесени стоки на стойност 4 983.5 млн. лв. (по цени CIF), или с 1.5% по-малко спрямо януари 2018 година. \r\nОбщото външнотърговско салдо (износ FOB - внос CIF) е отрицателно през януари 2019 г. и е на стойност 425.2 млн. лева. По цени FOB/FOB (след елиминиране на разходите за транспорт и застраховки при внос на стоки) салдото през януари 2019 г. също е отрицателно и е в размер на 97.1 млн. лева.", "date": "2019.03.13", "title": "НСИ: През януари 2019 г. износът на стоки от България за трети страни нараства със 7.5% в сравнение със същия месец на 2018 г."}
{"url": "http://www.focus-news.net/news/2019/03/13/2633974/ep-evrodeputatite-glasuvaha-akta-za-kibersigurnostta-i-se-protivopostaviha-na-tehnologichnata-zaplahata-ot-kitay.html", "text": "•\tСертификати на ЕС за киберсигурност за продукти, процедури и услуги  \r\n•\tПо-добра защита за потребителите и по-лесни процедури за предприятията  \r\n•\tЗасилване на правомощията на Агенцията на ЕС за киберсигурност  \r\n•\tТрябва да бъде анализирана киберзаплахата от Китай при инсталиране на 5G мрежите  \r\nЕвродепутатите гласуваха схемата за киберсигурност на ЕС за сертифициране за продукти, процедури и услуги, като също изразиха загриженост относно технологичното присъствие на Китай в ЕС, съобщава  пресслужбата на Европейския парламент . \r\nЕвродепутатите приеха във вторник Акта за киберсигурността на ЕС с 586 гласа „за“, 44 „против“ и 36 „въздържал се“. Той установява първата процедура за издаване на сертификати на ниво ЕС, която гарантира, че сертифицирани продукти, процедури и услуги спазват стандартите за киберсигурност.  \r\nПарламентът също прие резолюция, която призовава за действие на ниво ЕС относно заплахите за сигурността, свързани със засилващото се технологично присъствие на Китай в ЕС.  \r\nЕвродепутате изразяват силна загриженост относно неотдавнашните обвинения, че 5G оборудването може да има вградени технологии, които да дават на китайските производители и национални органи неразрешен достъп до частни и лични данни и телекомуникации в ЕС.  \r\nКитайските закони за държавна сигурност са заплаха за киберсигурността в ЕС  \r\nТе също така изразяват загриженост, че търговците на оборудване от трети страни може да представляват риск за сигурността в ЕС, поради законодателството в страната им на произход, което принуждава тези предприятия да сътрудничат с държавата в защита на много общата дефиниция за държавна сигурност, дори при дейности извън собствената им страна. По-специално, китайските закони за държавна сигурност са предизвикали реакции в редица страни, варирайки от оценки на сигурността до пълна забрана.  \r\nЕвродепутатите призовават Европейксата комисия и държавите членки да предоставят насоки за борбата с киберзаплахите и слабостите при снабдяване с 5G оборудване, например чрез диверсифициране на доставките на оборудване, въвеждане на многоетапни процедури за възлагане на обществени поръчки, както и чрез прилагане на стратегия за намаляване на зависимостта на Европа от чужди технологии за киберсигурност.  \r\nТе също така призовават Европейксата комисия да възложи мандат на Агенцията на ЕС за киберсигурност (ENISA) да работи върху схема за сертифициране, която да гарантира, че внедряването на 5G в ЕС отговаря на най-високите стандарти за сигурност.  \r\nАктът за киберсигурността на ЕС удължава мандата на Агенцията на ЕС за киберсигурност (ENISA) и предоставя повече средства за изпълнение на нейните цели.  \r\nСледващи стъпки  \r\nСъветът на ЕС трябва официално да приеме Акта за киберсигурността на ЕС. Регламентът ще влезе в сила 20 дни след публикуването му.  \r\nТекстът на резолюцията относно технологичното присъствие на Китай в ЕС ще бъде предоставен на Европейската комисия и на държавите членки.", "date": "2019.03.13", "title": "ЕП: Евродепутатите гласуваха Акта за киберсигурността и се противопоставиха на технологичната заплахата от Китай"}
{"url": "http://www.focus-news.net/news/2019/03/13/2633973/kaloyan-pargov-bsp-sofiya-dali-bezplatna-pechka-ne-e-zaplashtane-za-glas-prez-esenta.html", "text": "Презентираните във вторник проекти за подмяна на 10 000 печки на твърдо гориво в страната, 5000 от тях в София, са обвити в пълна мъгла и изглеждат като спешна предизборна акция. Това коментира председателят на БСП - София и на групата на социалистите в Столичния общински съвет Калоян Паргов, съобщиха от пресцентъра на  БСП - София . Европейските проекти, по които 16.6 милиона евро ще бъдат разпределени в 6 български общини като част от мерките за справяне със замърсяването на въздуха от битовото отопление на твърдо гориво, започва да действа от днес във всички 24 районни администрации в София. Около тази бърза инициатива на общините обаче има прекалено много неясноти, категоричен е Калоян Паргов. \r\n\"Това е поредният обвит в мъглата на фините прахови частици проект, който заблуждава гражданите, този път не само на София\", коментира той. \"На столичани реализацията му ще струва над 6,5 милиона лева. Към този момент липсват критерии за определяне на домакинствата, чиито печки ще бъдат подменени. Гражданите кандидатстват за нещо, което все още не съществува, не е налично, няма техническа визия за това, което се очаква, несигурно е във времето... Всичко това води до много въпроси - най-вече дали тази кампания не е спешна предизборна акция на управляващите. Възможно ли е при липсващите към този момент критерии за определяне на \"печелившите\" за смяна на печките, включването на едно домакинство в списъка за получаване на безплатна печка да е условие за заплащане с глас през есента?\", попита Паргов. \r\nСпоред експерта на БСП в Комисията по инженерна инфраструктура и енергийно планиране към СОС Валентина Узунова, управляващите в Столична община много спешно трябва да отговорят на редица въпроси, свързани с презентираните от тях проекти. \r\n\"Бърза справка в сайта на Европейската комисия ни показа целите и обхвата на проект LIFE17. Той трябва да разработи и да тества нова демонстрационна схема, която да замени отоплителните инсталации в 500 домакинства и да я приложи в около 10 000 домакинства в 6-те общини. Също така да повиши обществената осведоменост относно важността на проблемите с качеството на въздуха, да бъдат изготвени национални препоръки за прилагане на схемата за преход към алтернативни форми на отопление на домакинствата, както и да бъдат достигнати и поддържани средните годишни концентрации на фини прахови частици под годишната цел за човешко здраве, определена от законодателството на ЕС и националното законодателство\", коментира тя. \"В тази връзка бихме искали да получим отговори на няколко въпроса - как е разпределен по пера бюджетът на посочените при презентацията два проекта и каква е точно сумата, определена за Столична община? Освен това какъв е размерът на сумата, предвидена по проектите поотделно за подмяна на отоплителните инсталации и какъв брой отоплителни инсталации е предвидено да бъдат заменени? Как е формиран бюджетът за подмяната на отоплителните инсталации по видове - котли, газифициране, печки, климатици и др. Кой поема разходите за проектиране, за оразмеряване на инсталациите по отопляем обем, за монтаж, за газификация на съответната територия или единица, за узаконяване и т.н.\". \r\nСпоред Валентина Узунова, изключително важно е да бъдат обявени имената на доставчиците на пилотно подменените печки в Нови Искър, както и на пелетите. \"Какви суми са заплатени за закупуването на тези печки, както и на пелетите за един сезон, настоява за информация тя. - Коя фирма е извършила монтажа на тези печки и как е била избрана за това? Също така е много важно да има яснота как ще бъдат подбирани фирмите, участващи в изпълнението на подмяната на отоплителните инсталации по проекта LIFE+ и ОП \"Околна среда\". И не на последно място - как ще бъде контролирано качеството, в това число и на влажността на доставените за новите инсталации пелети и брикети. Въпросите са изключително много. Надявам се да получим конкретни отговори и то своевременно\".", "date": "2019.03.13", "title": "Калоян Паргов, БСП - София: Дали безплатна печка не е заплащане за глас през есента"}
{"url": "http://www.focus-news.net/news/2019/03/13/2633976/rumen-petkov-abv-ako-ikonomicheska-politsiya-otide-da-vidi-kak-v-pazardzhik-kmetat-razdava-parkingi-shte-bade-po-narodopolezno-delo-ot-razsledvaneto-na-17-deklaratsii-v-strelcha.html", "text": "20 полицая от \"Икономическа полиция\" да търсят 17 заявления за напускане, подписани без дати, е ведуща практика на пазарджишката дирекция на вътрешните работи. Това каза на пресконференция председателят на ПП АБВ Румен Петков във връзка с разследването на прокуратурата срещу кмета на Община Стрелча за злоупотреба с власт, предаде репортер на  Агенция „Фокус“ . \r\n„Ако \"Икономическа полиция\" отиде да види как в Пазарджик кметът раздава паркинги, мисля, че ще бъде по-народополезно дело. Но 20 полицая да блокират общината, не ми се струва народополезно дело“, заяви Петков. „Ако е имало такава практика на кмета, предварително да събира такъв тип заявления за напускане без поставяне на дата, казвам го като мое дълбоко вътрешно убеждение, че това е неприемливо“, посочи председателят на АБВ. \r\nТой припомни, че тази практика е била започната от Народното събрание. „Там лидери на парламентарни групи, преди около 20 години, от всичките си депутати събираха предварително декларации, че ще напуснат НС, защото ако някой стъпи на криво и се усети по-независим, да го напуснат. Това не се случва за първи път. Много е важно, ние да си даваме сметка, че този млад човек си беше изпълнил предизборните обещания“, каза Петков. \r\n„Този подход „камерите преди доказателствата“ ни води първо в Страсбург, защото тази арогантстваща простащина в правоохраната и правораздаването струва на нас всички много милиони. И второ, някои хора ги вкарва в гроба. Давам пример с моята приятелка, за която съм убеден, че е честен човек - Емилия Масларова. 10 години въргалят делото и мъжа ѝ, светла му памет, не издържа на униженията и обидите и почина“, отбеляза председателят на АБВ, като запита в такъв случай кой ще носи отговорност за това. \r\nИрина ИВАНОВА", "date": "2019.03.13", "title": "Румен Петков, АБВ: Ако \"Икономическа полиция\" отиде да види как в Пазарджик кметът раздава паркинги, ще бъде по-народополезно дело от разследването на 17 декларации в Стрелча"}
{"url": "http://www.focus-news.net/news/2019/03/13/2633980/pravitelstvoto-odobri-natsionalna-strategiya-za-aktiven-zhivot-na-vazrastnite-hora-v-balgariya-2019-2030-g.html", "text": "Правителството прие Национална стратегия за активен живот на възрастните хора в България (2019 - 2030 г.). Това съобщиха от  правителствената информационна служба . Стратегическият документ отговаря на предизвикателствата пред застаряващото население и подпомага формирането на политики и предприемането на мерки в социалната област, с акцент върху насърчаването на заетостта на възрастните хора и участието им в обществения живот. Основната цел на стратегията е да се създадат условия за активен и достоен живот на възрастните хора чрез осигуряване на равни възможности за пълноценното им участие в икономическия и социален живот на обществото. \r\nНационалната стратегия за активен живот на възрастните хора ще замени действащата до момента Национална концепция за насърчаване на активния живот на възрастните хора (2012-2030 г.) с цел осигуряване на приемственост и адекватно използване на натрупания опит. Чрез подготовката на документа правителството реагира своевременно на възникналата необходимост да се разшири обхватът на ключови сфери от досегашната политика, като се обърне специално внимание на участието в обществения живот и независимия живот на възрастните хора. \r\nПриоритетите на документа са свързани с насърчаване на заетостта, активното участие в обществото, създаването на възможности за самостоятелен живот и на капацитет и благоприятна среда за активен живот на възрастните на национално и регионално ниво. В рамките на всеки от приоритетите са разписани мерки, чието изпълнение ще се проследява чрез двугодишни планове и двугодишни отчети. Първият план за изпълнение на Стратегията ще се отнася за периода 2019 - 2020 г. \r\nКато нов акцент в документа може да бъде откроен Индексът на активния живот на възрастните хора. Индексът ще бъде основен инструмент за отчитане и оценка на заложените мерки за изпълнение на стратегията. Той позволява обективен мониторинг на степента, в която възрастните хора живеят самостоятелно, участват в платена заетост и социални дейности, както и способността им да стареят по активен начин.", "date": "2019.03.13", "title": "Правителството одобри Национална стратегия за активен живот на възрастните хора в България (2019-2030 г.)"}
{"url": "http://www.focus-news.net/news/2019/03/13/2633981/blagoevgrad-grazhdani-protestiraha-pred-obshtinata-sreshtu-obezlyudyavaneto-na-grada.html", "text": "Граждани протестираха пред Общината срещу обезлюдяването на града, предаде репортер на  Радио „Фокус“ - Пирин  В протеста се включиха 5 души, сред които представители на политически партии. Те оставиха няколко чифта обувки на стълбите пред Общината, които са символ на близките им, заминали да живеят в чужбина. Протестът бе организиран в социалните мрежи срещу обезлюдяването на града. \r\nНатали СТЕФАНОВА", "date": "2019.03.13", "title": "Благоевград: Граждани протестираха пред Общината срещу обезлюдяването на града"}
{"url": "http://www.focus-news.net/news/2019/03/13/2633959/mishel-barnie-es-tryabva-da-vidi-plana-na-london-predi-da-reshi-za-otlagane-na-brekzit.html", "text": "Европейският съюз трябва да види как Великобритания смята да излезе от Европейския съюз преди да реши дали да се съгласи на отлагане на Брекзит, заяви главният преговарящ от страна на Брюксел Мишел Барние, цитиран от  AFP . \r\n„Обединеното кралство трябва да ни каже какъв е изборът му, ясната линия, за която чакаме, преди да решим за евентуално удължаване“, заяви Барние пред евродепутатите в Страсбург. \r\nПревод и редакция:", "date": "2019.03.13", "title": "Мишел Барние: ЕС трябва да види плана на Лондон преди да реши за отлагане на Брекзит"}
{"url": "http://www.focus-news.net/news/2019/03/13/2633983/ministar-mladen-marinov-shte-provede-rabotna-sreshta-s-predstaviteli-na-mestnata-vlast-na-vsichki-obshtini-v-oblast-veliko-tarnovo.html", "text": "Министърът на вътрешните работи Младен Маринов ще отдаде почит към загиналия при изпълнение на служебния си дълг командос Емил Шарков. Това съобщиха от пресцентъра на  МВР . Заупокойната молитва по повод 5-годишнината от кончината на служителя ще бъде отслужена в 12.00 часа на 14 март в град Лясковец на изградената паметна плоча пред училището в града.  \r\nПо-късно същия ден в сградата на Областна администрация – Велико Търново вътрешният министър ще проведе работна среща с представители на местната власт на всички общини в областта.  \r\nКратки изявления са предвидени към 15.00 часа.", "date": "2019.03.13", "title": "Министър Младен Маринов ще проведе работна среща с представители на местната власт на всички общини в област Велико Търново"}
{"url": "http://www.focus-news.net/news/2019/03/13/2633987/predsedatelyat-na-api-georgi-terziyski-shte-uchastva-vav-foruma-prioritetna-svarzanost-na-severna-balgariya-v-ruse.html", "text": "На 14 март председателят на Управителния съвет на Агенция „Пътна инфраструктура“ Георги Терзийски ще бъде в Русе за участие във форума „Приоритетна свързаност на Северна България“. Това съобщиха от пресцентъра на  Агенция „Пътна инфраструктура“ . Форумът започва в 11.00 часа в зала „Европа“ в Доходно здание на град Русе. Срещата се организира от кмета на Община Русе Пламен Стоилов, в координация с Института за пътна безопасност. Целта е да се представят политиките на АПИ за преодоляване на регионалните дисбаланси чрез приоритетното изграждане на безопасна транспортна инфраструктура.", "date": "2019.03.13", "title": "Председателят на АПИ Георги Терзийски ще участва във форума „Приоритетна свързаност на Северна България“ в Русе"}
{"url": "http://www.focus-news.net/news/2019/03/13/2633982/pravitelstvoto-odobri-kandidaturite-za-dlazhnostta-evropeyski-prokuror-ot-republika-balgariya.html", "text": "Правителството одобри кандидатурите за европейски прокурор от Република България, предложени от комисията по подбора на кандидатите за длъжността. Трите одобрени кандидатури са на: Десислава Пиронева - прокурор в Софийска градска прокуратура; Светлана Шопова-Колева - прокурор в Софийска градска прокуратура; Теодора Георгиева - съдия в Административен съд - София град. Това съобщиха от  правителствената информационна служба . \r\nВ срок до 31 март министърът на правосъдието ще изпрати кандидатурите на Комитета по подбора по чл. 14, параграф 3 на Регламент (ЕС) 2017/1939 за установяване на засилено сътрудничество за създаване на Европейска прокуратура, пред който и тримата кандидати ще преминат присъствено изслушване. Комитетът ще класира кандидатите според тяхната квалификация и опит, като укаже реда на предпочитане. След получаване на обоснованото становище на Комитета и списъка с класирането, Съветът на ЕС, като действа с обикновено мнозинство, ще избере и назначи един от кандидатите за европейски прокурор от Република България.", "date": "2019.03.13", "title": "Правителството одобри кандидатурите за длъжността европейски прокурор от Република България"}
{"url": "http://www.focus-news.net/news/2019/03/13/2633978/plovdiv-rayonniyat-sad-nalozhi-uslovni-prisadi-na-chetirimata-zadarzhani-za-grabezha-v-rozhenskiya-manastir-prez-septemvri-2018-g.html", "text": "Районният съд наложи условни присъди на четиримата задържани за грабежа в Роженския манастир през септември 2018 г. Това съобщиха от пресцентъра на  Съдебната палата в Пловдив . \r\nРайонен съд – Пловдив одобри споразумение, сключено между Районна прокуратура – Пловдив и Районна прокуратура – Сандански и подсъдимите Гюлтекин Х., Али Х., Юксел М., Стефан М. и защитниците им. Четиримата са признати за виновни в това, че на 18 септември 2018 г. в съучастие са извършили грабеж в Роженския манастир, а Стефан М. и в държане на огнестрелно оръжие без надлежно разрешение. За така извършените престъпления са им наложени следните наказания: \r\nЗа извършеното от непълнолетния Гюлтекин Х. престъпление му е наложено наказание лишаване от свобода за срок от една година, изпълнението на което е отложено за срок от три години, считано от влизане в сила определението на съда за одобряване на споразумението. \r\nЗа извършеното от непълнолетния Али Х. престъпление му е наложено наказание лишаване от свобода за срок от една година, изпълнението на което е отложено за срок от три години, считано от влизане в сила определението на съда за одобряване на споразумението. \r\nЗа извършеното от Юксел М. престъпление му е наложено наказание лишаване от свобода за срок от три години, изпълнението на което е отложено за срок от пет години, считано от влизане в сила определението на съда за одобряване на споразумението. \r\nЗа извършените от Стефан  М. престъпления:  \r\n- за това, че на 18 септември 2018 г. около 19.30 часа в Роженския манастир в съучастие като съизвършител с Юксел М. и непълнолетните Гюлтекин Х. и Али Х. е отнел чужди движими вещи на стойност 528 лева, собственост на Т. А., и 16 бр. камери за видеонаблюдение на обща стойност 1833,60 лева, всички вещи на обща стойност 2361,60 лева с намерение противозаконно да ги присвои, като употребил за това сила спрямо Т. А., изразяваща се в блъскане, събаряне на земята и залепване на ръцете и устата с тиксо. \r\n- за това, че на 18 септември 2018 г. около 19.30 часа в с. Рожен, община Сандански, чрез нанасяне на удари с твърд предмет е повредил религиозен храм – църковен храм „Св. Успение Богородично“ в Роженския манастир, като е направил отвор в зидарията от овални камъни на източната външна стена на храма , с което е причинил щета на Роженския манастир „Рождество Богородично“ в размер на 45,90 лева. \r\n- за това, че на 19 септември 2018 г. около 13.50 часа в шкаф в жилище в гр. Сандански е държал огнестрелно оръжие. \r\nСъдът наложи най-тежкото от определените за трите престъпления наказание в размер на лишаване от свобода за срок от три години, като отложи изпълнението на наказанието за срок от пет години. \r\nСъдът присъедини наказанието глоба в размер на 3000 лева към така определеното най-тежко наказание. \r\nОпределението е окончателно и не подлежи на обжалване и протест.", "date": "2019.03.13", "title": "Пловдив: Районният съд наложи условни присъди на четиримата задържани за грабежа в Роженския манастир през септември 2018 г."}
{"url": "http://www.focus-news.net/news/2019/03/13/2633990/prof-georgi-kamarashev-zam-kmet-na-veliko-tarnovo-iznosvaneto-na-nastilkite-i-starite-vik-saorazheniya-sa-chast-ot-problemite-v-kv-varusha.html", "text": "Деформирането и износването на настилките, старите ВиК съоръжения и лошото състояние на стълбищата са част от проблемите на улиците в кв. „Варуша“. Това е една от причините Община Велико Търново да потърси допълнителни средства за ремонт на още 13 отсечки, които не са включени в европейския проект, който тече в квартала. Целта е да се възстанови и запази автентичната градска среда на Велико Търново. Това каза за  Радио „Фокус“ – Велико Търново  зам.-кметът проф. Георги Камарашев. Той припомни, че през миналата седмица регионалният министър Петя Аврамова заяви, че ще се търси финансиране за поетапно извършване на ремонти. „Основните проблеми са деформиране на настилката, в следствие на пропадане на основата, както и износване и разслояване. Ремонтни работи са необходими и на всички стълбища. ВиК мрежата и съоръженията са силно амортизирани, постоянно авариращи и се налага подмяна с нови. Срещаме разбиране от Министерство на регионалното развитие и благоустройство и министър Петя Аврамова, както стана ясно, пое ангажимент за осигуряване на финансиране за поетапни ремонти на улиците: „Бузлуджа“, „Капитан Петко Войвода“, „Кольо Гайтанджията“, „Шипка“, „Поборническа“, „Братя Миладинови“, „Никола Златарски“, „Стефан Караджа“, „Резервоарска“, „Панайот Типограф“, „Янтра“, „Родолюбец“ и „Тодор Лефтеров“, обясни още проф. Камарашев. Той допълни, че след приключване на ремонтите, проблемите в района ще бъдат решени за десетки години напред. Дейностите ще струват около 6.9 млн. лв. с ДДС. \r\nЛуиза ТРАНЧЕВА", "date": "2019.03.13", "title": "Проф. Георги Камарашев, зам.-кмет на Велико Търново: Износването на настилките и старите ВиК съоръжения са част от проблемите в кв. „Варуша“"}
{"url": "http://www.focus-news.net/news/2019/03/13/2633985/ministar-predsedatelyat-boyko-borisov-shte-bade-na-rabotno-poseshtenie-v-azerbaydzhan.html", "text": "Министър-председателят Бойко Борисов ще бъде на работно посещение в Азербайджан. Това съобщиха от  Правителствената информационна служба . По време на визитата си (днес и на 14 март) в Баку българският премиер ще участва в Седмия глобален бакински форум, организиран от неправителствената организация - Международен център „Низами Генджави“. Фокус на дискусиите на събитието ще са ролята на големите сили в промяната на глобалната политика - Китай, САЩ, Русия и ЕС, както и предизвикателствата пред устойчивото развитие.  \r\nВ рамките на работното си посещение в Баку премиерът Борисов ще се срещне с президента на Азербайджан Илхам Алиев. Във водената от министър-председателя делегация е министърът на енергетиката Теменужка Петкова.", "date": "2019.03.13", "title": "Министър-председателят Бойко Борисов ще бъде на работно посещение в Азербайджан"}
{"url": "http://www.focus-news.net/news/2019/03/13/2633991/pregled-na-mezhdunarodnite-novini-do-13-chasa-agentsiya-fokus.html", "text": "В сряда Китай предложи помощ на Венецуела за възстановяване на електроснабдяването в страната, след като президентът Николас Мадуро обвини САЩ в „кибер саботаж“, който доведе до спирането на тока в 18 от 23 щата в страната, предава  Reuters . \r\nГоворителят на китайското външно министерство Лю Канг заяви в Пекин, че Китай е засякъл съобщения, според които електрическата мрежа е аварирала заради хакерска атака. \r\n„Китай е дълбоко загрижен от това“, заяви Лю. \r\n„Китай се надява, че венецуелската страна може да открие причината за този проблем възможно най-скоро и да възобнови нормалното енергийно снабдяване и социален ред. Китай е готов да предостави помощ и техническа подкрепа за възстановяване на енергийната мрежа на Венецуела“, подчерта дипломатът, без да дава повече подробности. \r\nЕлектричеството бе възстановено в много части на страната във вторник, включително в някои райони, където тока спря миналия четвъртък, твърдят свидетели в социалните мрежи. \r\n***  Косовските власти планират да изпратят специална част на силите си за сигурност, която да завземе постройките на металургичния комбинат „Трепча“ в Северно Косово и по този начин напрактика да инфилтрират сръбската част на страната, съобщава  белградския ежедневник Blic , като се позовава на свои източници от дипломатическите кръгове в Прищина, които информират още, че КФОР е наясно с тези планове и не изключва възможността да допусне тази акция. \r\nСъбеседникът на изданието добавя, че изпълнението на замисъла, както и това, дали изобщо акцията ще стане реалност, зависи пряко от вътрешнополитическите събития в Косово, но и от по-широките политически активности около Прищина. \r\n„Но иначе има основи и намерения за осъществяване на операцията“, е заявил пред Blic източникът от Прищина. \r\nКосовското правителство ще обоснове операцията с приетите наскоро от парламента в Прищина закони, които се отнасят за „Трепча“, твърди още вестникът. Със завземането на металургичния комбинат те ще искат да покажат, че законите на Косово се прилагат и се отнасят за цялата територия на държавата. \r\nЗа подобно развитие на нещата, както и за възможната акция на лидерите на косовските албанци, говори решението от миналата седмица (8 март) за вписването на „Трепча“ в агенцията за регистрация на имоти в Косово като акционерно дружество. Косовската държава притежава 80% от акциите, а останалите 20% са на работниците в комбината. По-рано бе приет Закон за „Трепча“ и статут на дружеството в косовския парламент. \r\n***  Министрите на външните работи на Гърция и Турция Йоргос Катругалос и Мевлют Чавушоглу ще се срещнат в сряда в Брюксел в кулоарите на редовната конференция на Донорите на Сирия, която се провежда в белгийската столица, съобщава  електронното издание на гръцкия вестник Kathimerini . \r\nСпоред коментарите от вторник, разговорът между двамата ще бъде съсредоточен върху мерките за изграждане на доверие, които целят да намалят напрежението между съседните страни, както и върху мирните преговори за Кипър. \r\n„Първата ни цел е да намалим напрежението и това до голяма степен вече е постигнато“, цитира думите на Катругалос гръцката държавна агенция АНА-МПА във вторник. \r\n***  Европейският съюз трябва да види как Великобритания смята да излезе от Европейския съюз преди да реши дали да се съгласи на отлагане на Брекзит, заяви главният преговарящ от страна на Брюксел Мишел Барние, цитиран от  AFP . \r\n„Обединеното кралство трябва да ни каже какъв е изборът му, ясната линия, за която чакаме, преди да решим за евентуално удължаване“, заяви Барние пред евродепутатите в Страсбург. \r\n***  Германия приключи разследването на безпрецедентните новогодишни атаки срещу жени през декември 2015 г. Резултатите от тригодишното производство поразиха германската общественост. Броят на молбите за сексуално насилие от мигранти надхвърля хиляда (неофициалният брой на засегнатите жени е много по-голям), но днес на скамейката на подсъдимите се оказаха само трима души, предава  руската агенция EA Daily . \r\nАпогеят на сексуалните посегателства бе в Кьолн, когато в навечерието на 2016 г. група от хиляди мъже, предимно имигранти от Северна Африка, се присъединиха към тълпата на празнуващите граждани и организираха масирани нападения срещу жени. Освен в Кьолн, подобни инциденти се случиха в Берлин, Хамбург, Дюселдорф и Щутгарт. \r\nПо-късно прокуратурата съобщи, че са постъпили общо 1054 молби в полицията, от които около петстотин са за сексуален тормоз, а останалите са за кражби. \r\nСлед края на многогодишното разследване, както пише изданието tagesschau.de, на подсъдимата скамейка имаше само трима души, двама от които получиха условни присъди. Престъпниците са от Ирак, Алжир и Либия. \r\nВ свое оправдание от полицията заявиха, че „мнозинството от престъпниците остават неразпознати“. Най-голямата трудност за следователите: много от лицата, за които се предполага, че са извършили сексуални посегателства в Новогодишната нощ, са трудни за идентифициране впоследствие. Въпреки че следователите са гледали повече от 1000 часа материали, заснети от охранителните камери, в мнозинството от случаите е невъзможно да се идентифицират хора с тях“, пише изданието. \r\n„По същество държавата подписа своята безпомощност и неспособност да защити собственото си население от миграционния хаос, организиран от правителството, и да изправи престъпниците пред правосъдието“, коментира пред Eurasia Daily лидерът на движението на руските немци за партия „Алтернатива за Германия“ Евгений Шмидт. \r\nСтрува си също да припомним, отбелязва агенцията, че ефектът от скандала се изостри от реакцията на германските политици (в духа на днешните изявления на някои руски официални лица, че „държавата принципно не ви дължи нищо“). Така кметът на Кьолн, Хенриет Рьокер, посъветва германските жени да променят поведението си на обществени места - „разхождайте се в групи“ и се „дръжте на една ръка разстояние“. \r\n*** В сряда британският парламент ще гласува дали след 16 дни страната да излезе от Европейския съюз без споразумение, като правителството обяви, че ще елиминира вносните мита за широк спектър от стоки в случай на такъв сценарий, отбелязва  Reuters . \r\nКакто припомня британската агенция, във вторник депутатите в Камарата на общините нанесоха второ унизително поражение на сделката за Брекзит на премиера Тереза Мей, с което вкараха страната в още по-дълбока политическа криза, от която почти не е ясно как ще излезе. \r\nВероятностите са следните: Петата по големина икономика в света да излезе от Съюза без сделка; удължаване на срока за излизане след датата 29 март, която е залегнала в закона; Мей може да насрочи предсрочни избори и да опита да прокара сделката си за трети път; слабо вероятно е и провеждането на нов референдум по повод излизането от ЕС. \r\nВ сряда в 19:00 часа местно време (21:00 българско) депутатите трябва да гласуват по въпроса, като „Ройтерс“ очаква народните представители да отхвърлят развода без споразумение. Ако това стане така, в четвъртък те ще трябва да гласуват дали Лондон да поиска от Брюксел отлагане на Брекзит, нещо за което трябва да се съгласят всички останали 27 страни-членки на Съюза. \r\nГоворител на председателя на Европейския съвет Доналд Туск, който представлява правителствата на ЕС, каза, че Великобритания ще трябва да предостави \"достоверна обосновка\" за всяко искане за забавяне. \r\n„Няма да знаем за колко време ще е отлагането, което ще трябва да бъде решено от тях. Няма да знаем какви условия ще бъдат закачени“, заяви министърът по въпросите на Брекзит Стивън Баркли пред BBC Radio. \r\nПозицията по подразбиране, ако нищо друго не е договорено, остава, че Великобритания ще излезе без сделка, сценарий, който бизнес лидерите предупреждават, че ще донесе хаос на пазарите и веригите за доставки, а други критици казват, че може да причини недостиг на храни и лекарства. \r\nПоддръжниците на Брекзит обаче твърдят, че докато разводът без сделка може да доведе до някаква краткосрочна нестабилност, в дългосрочен план това ще позволи на Великобритания да процъфтява и да сключва търговски сделки по целия свят. \r\n***  Вносът на природен газ в Турция чрез Транс-анатолийския газопровод (ТАНАП) постепенно ще се увеличи от 1,25 милиарда куб.м. в периода между 30 юни 2018 и 28 февруари 2019 до 4 милиарда куб.м. в края на тази година, пише  електронното издание на турския ежедневник „Хюриет“ , като се позовава на информация от генералния мениджър на ТАНАП Салтук Дюзйол. \r\nТой обясни, че вносът на газ чрез този „ключов проект, допринасящ за енергийната сигурност на Турция“, ще се увеличава постепенно и Турция ще получи 2 милиарда кубически метра газ до края на юни 2019 г. и 4 милиарда кубически метра газ до края на годината. \r\nДюзйол добави, че по проекта продължават да работят 190 служители, чиито изчислени инвестиционни разходи при стартиране на проекта са 11,77 млрд. долара, но са паднали до 7 млрд. долара, което представлява 41% икономия. \r\nГодишният капацитет на ТАНАП е 16 милиарда кубически метра, но проектният му капацитет е почти два пъти по-голям от 31 милиарда кубически метра годишно, потвърди генералният мениджър. \r\nЕвропейската фаза на проекта ще започне газови тестове на 15 април, каза той. „Ако всичко върви както трябва, ще бъдем готови да изпратим природен газ за Европа до 1 юли. Въпреки това, Трансадриатическият газопровод (ТАП) може да не е готов да получи газ по това време“. \r\nТАНАП е най-дългата част от Южния газов коридор, който ще се свърже с Европа чрез Транс Адриатическия газопровод . ТАП ще транспортира 10 милиарда кубически метра газ годишно в Югоизточна Европа. ТАП, който е европейската част на коридора, понастоящем е в процес на изграждане, а завършването се очаква до 2020 г. \r\n„Освен че е просто коридор, ще бъде предприета важна стъпка, за да стане Турция енергиен център“, каза Дюзйол. \r\n*** •\tЕС трябва да приеме допълнителни санкции срещу Русия  \r\n•\tРусия трябва да възстанови териториалния интегритет на Украйна  \r\n•\tГлобалните предизвикателства трябва да бъдат решавани посредством селективно сътрудничество между ЕС и Русия  \r\nВъв вторник евродепутатите се съгласиха, че ЕС трябва да бъде готов да наложи допълнителни санкции, ако Русия продължава да нарушава международното право, съобщава  пресслужбата на Европейския парламент . \r\nПарламентът прие във вторник резолюция с 402 гласа „за“, срещу 163 гласа „против“ и 89 „въздържал се“, която прави оценка на сегашните политически отношения между ЕС и Русия.  \r\nСанкциите трябва да бъдат продължени  \r\nЕвродепутатите отбелязват, че от 2015 г. насам са възникнали нови области на напрежение между ЕС и Русия, които включват интервенцията на Русия в Сирия, намесата в страни като Либия и Централноафриканската република и продължаващите агресивни действия в Украйна. Те също така посочват подкрепата на Русия за антиевропейски партии и крайнодесни движения както и намесата й в политически избори и нарушаването правата на човека в нейните граници.  \r\nПравейки преглед на тези нарушения на международното право, евродепутатите подчертават, че ЕС трябва да бъде готов да наложи допълнителни санкции срещу Русия, и по-специално такива, насочени към отделни лица. Санкциите трябва да бъдат пропорционални на заплахите породени от Русия, добавят те. През декември миналата година Съветът на ЕС удължи икономическите санкции до 31 януари 2019 г.  \r\nГлобалните предизвикателства трябва да бъдат решавани заедно  \r\nРезолюцията порчертава, че ЕС трябва да преразгледа сегашното Споразумение за партньорство и сътрудничество (СПС) и да ограничи сътрудничеството си с Русия до области от общ интерес. Глобалните предизвикателства, като изменението на климата, енергийната сигурност, дигитализацията, изкуственият интелект и борбата с тероризма изискват селективно сътрудничество.  \r\nПо-близки отношения биха били възможни само ако Русия приложи изцяло т.нар. Мински споразумения за прекратяване на войната в Източна Украйна и започне да спазва международното право, гласи текстът.  \r\nСеверен поток 2  \r\nЕвродепутатите отново изразяват загриженост, че проектът Северен поток 2 може да засили зависимостта на ЕС от вноса на руски газ и да застраши вътрешния пазар на ЕС.  \r\nПодкрепа за авторитарни режими и подривни политически сили  \r\nЕвродепутатите са загрижени относно продължаващата подкрепа от Русия за авторитарни режими и държави като Северна Корея, Иран, Венецуела и Сирия. Те изразяват съжаление, че с цел дестабилизиране на страни кандидати за членство в ЕС, Русия подкрепя подривни организации и политически сили, като например тези, които се противопоставят на Преспанското споразумение, което разреши дългогодишния спор относно името между Бившата югославска република Македония и Гърция.  \r\nИкономическата война на Русия  \r\nЕвродепутатите осъждат незаконните финансови дейности и прането на пари от страна на Русия, потенциялно възлизащи на стотици милиарди евро изпирани в рамките на ЕС всяка година, което предствлява заплаха за сигурността и стабилността на Европа. Докладът подчертава, че страните от ЕС трябва да прекратят всички програми за „златни визи/златен паспорт“, от които се възползват руските олигарси.  \r\nЦитати  \r\n„Времето за любезен и дипломатичен език приключи. Има много малко място за сътрудничество, докато Русия продължава да окупира части от Украйна и атакува други европейски страни,“ отбеляза докладчикът Сандра Калниете (ЕНП, Латвия)  \r\nСветослав Малинов (ЕНП, България) отбеляза: „Винаги съм бил част от голямото мнозинство в Европейския парламент, което подкрепя санкциите срещу Русия и следи за стриктното им спазване. Днешното гласуване затвърди още веднъж това мнозинство и неговата ясна позиция, че държи на независимостта, суверенитета и териториалната цялост на Украйна. Отношенията ни с Русия могат да се основават единствено на международното право, демокрацията, правата и свободите на човека, мирното разрешаване на конфликти. Не виждам желание у Русия да възстанови нарушеното доверие.“  \r\n“Трудните отношения между ЕС и Руската Федерация не са такива поради желанието на ЕС да изолира Русия, а поради политиката на Москва по отношение на съседните й страни“ коментира Андрей Ковачев (ЕНП, България). „Русия продължава незаконното анексиране на Крим, да окупира части от Грузия, както и да не изпълнява Минските споразумения. Сериозно притеснени сме от опитите за руска намеса в политическия живот на страните членки на ЕС, както и опити за намеса във вътрешнополитическия живот на страните от Западните Балкани чрез дезинформационни кампании. Киберсигурността продължава да е огромно предизвикателство за ЕС особено с оглед на предстоящите европейски избори. Искаме взаимоизгодни, партньорски отношения с Руската федерация, но за това са нужни две страни“ добави той.  \r\nМомчил Неков (С&D, България) коментира: „Русия е страна с над 2300 км обща граница с Европейския съюз и страната, граничеща с най-много държави от ЕС. Тоталното заклеймяване на отношенията с такъв стратегически партньор е самоубийствен удар за дипломацията на ЕС. Не е ли по-важно да погледнем собствените си свобода на медиите, разследваща журналистика и скандали? Обвиненията и нападките не са начин за решаване на политически въпроси, още повече, когато те са международни“. \r\n***  Премиерът на Косово Рамуш Харадинай обвини Запада, че упражнява натиск над Косово като през Средновековието. „Международната общност не може да заплаши Сърбия и да поиска от тях да се върнат в диалога и затова прилага натиск срещу жертвата, която в случая е Косово. Не мисля, че живеем в средновековието и че тези практики са подходящи. Това не е средновековието. Нещата не се правят по този начин, всички ние сме свободни държави“, цитира на първа стараница думите на министър-председателя  прищинският ежедневник „Коха Диторе“ . \r\nСлед срещата със съветниците на германския канцлер Ангела Меркел в Прищина, Харадинай заяви, че всички международни съюзници на Прищина искат отмяна на 100-процентовите мита върху сръбските стоки. Той разкри, че „позицията на Берлин е ясна, за него е важно диалогът да продължи, а митата са пречка и затова трябва да бъдат премахнати“. \r\nСпоред косовския премиер, не е справедливо от страна на международната общност да прилага натиск само над Косово, защото Сърбия поставя условия за продължаването на диалога. „Мисля, че всички смятат, че е достатъчно да се стъпи на врата на жертвата. А жертвата е Косово“, обясни Харадинай и добави, че независимо от исканията на западните партньори, той не може да отмени митата без да види елементи от окончателното споразумение между Косово и Сърбия. \r\n***  Изявленията на високопоставени лица от „Демократическата партия на Косово“ (ПДК), че могат да предизвикат предсрочни парламентарни избори в страната заради отказа на премиера Рамуш Харадинай да отмени вносните мита върху сръбските стоки са несериозни и неоснователни, пише  прищинският ежедневник „Зери“  в статия на първа страница. \r\nКосовски политически анализатори са заявили пред вестника във вторник, че подобни изявления са само „игра на думи“. \r\nПо думите на коментатора Рамуш Тахири, ПДК няма 61 гласа в парламента. „Нито една партия не си сътрудничи с ПДК. Тя няма съюзници. ПСД, Нисма, ААК, „Алтернатива“ и „Сръбска листа“ не си сътрудничат с ПДК и на нея ще й е много трудно да осигури 61 гласа“, добави той. \r\n*** Велкобритания ще намали митата за внос в случай на Брекзит без сделка и няма да прилага митнически проверки на границата с Ирландия, заяви правителството в сряда, предава  AFP . \r\nСпоред новата система, която ще влезе в сила, ако Великобритания напусне ЕС на 29 март без споразумение, тарифите ще бъдат запазени, но ще бъдат намалени за някои селскостопански продукти, за да се защитят британските производители. \r\n*** Парламентът на Румъния в сряда трябва да ратифицира Протокола за присъединяване на Македония към НАТО, предава  скопското електронно издание „Курир“ . На заседанието ще присъства и председателят на македонския парламент Талат Джафери, който от вторник е на посещение в Букурещ. \r\nОт там Джафери заминава за Вилнюс, където ще присъства и на ратификацията на Протокола в сейма на Литва. Предвидено е председателят на македонското народно събрание да има и обръщение пред депутатите в литовския парламент. \r\nИзданието припомня, че страните-членки на НАТО подписаха Протокола за присъединяване на Северна Македония в Алианса на 6 февруари. След ратификацията на документа в парламентите на всички 29 страни-членки на НАТО, Северна Македония ще стане официално пълноправен член. \r\nДосега Протоколът бе ратифициран от 6 държави: Гърция, Словения, Албания, България, Хърватия и Черна гора. \r\n*** Министерството на културата на Украйна постави италианският певец Албано Каризи, по-известен със сценичното си име Ал Бано, в списъка на лицата, които представляват заплаха за националната сигурност на страната, съобщи местния „Интерфакс“. Списъкът, съставен и актуализиран от ведомството въз основа на искания от различни други публични агенции, в момента се състои от 147 души. Ал Бано и бившата му съпруга Ромина Пауър бяха големи звезди в Съветския съюз през 80-те години на XX век и продължават да са популярни в Русия и до днес. „Кълна се, това е като гръм от ясно небе за мен“, заяви певецът пред ANSA, пише  електронното издание на гръцкия вестник Protothema . \r\n„Просто аз никога не съм направил нищо срещу Украйна, или която и да е друга страна по света“. \r\n„Аз отивам, пея песните си за мира и винаги съм се представял като човек на мира. И ще продължа да бъда, защото вярвам в това“, обясни Ал Бано и добави: „Мисля, че Путин върши наистина страхотна работа в Русия, но не искам да се впускам в достойнствата му“. \r\nТой каза, че руският президент е бил „перфектен“ за Сирия, защото „блокира Обама, който искаше да обяви война на Сирия“. \r\nЗапитан за цивилните жертви в Сирия, за които е обвинявана Москва, прочутият певец заяви, че „за съжаление, най-глупавото нещо на света е войната“. \r\n„Ние трябва да премахнем думата война от човешкия речник. Само тогава бихме могли да се считаме за хора“, категоричен е Ал Бано. \r\n***  Конфликтът, който може да доведе до изхвърлянето на „Фидес“ от Европейската народна партия (ЕНП) остана неразрешен във вторник след разговорите между унгарския премиер Виктор Орбан и шпитценкандидатът на европейските дясноцентристи Вили Вебер в Будапеща, пише  европейската редакция на Politico . \r\n„Моите разговори с премиера Виктор Орбан днес преминаха в конструктивна атмосфера, но проблемите все още не са разрешени“, заяви германският политик пред журналистите в Будапеща. \r\n„Ние все още трябва да оценяваме, все още обсъждаме сред членовете на ЕНП, за предстоящите решения“, каза Вебер, кандидатът на ЕНП за председател на Европейската комисия в майските избори за Европейски парламент. \r\nНа 20 март представители на партиите от европейската десница ще обсъждат дали „Фидес“ трябва да остане в блока, след като десетина членки призоваха за изхвърляне на управляващата унгарска партия. Причина за инициативата стана антиимиграционната кампания на фракцията на Орбан, в която основна мишена са председателят на Европейската комисия Жан-Клод Юнкер и американският милиардер Джордж Сорос. \r\nПо думите на Вебер е сигурно, че унгарският премиер ще прекрати тази кампания, но посочи, че други, по-широки въпроси, все още трябва да бъдат разрешени. \r\n„Това, което искаме да гарантираме е, „Фидес“ да остане ангажирана с ценностите на ЕНП, а Унгария да остане проевропейска страна, която се придържа към европейските ценности“, отбеляза той. \r\nНачалникът на канцеларията на Орбан Гергели Гуляш настоя след срещата, че дебатът в рамките на ЕНП за „Фидес“ е наистина за миграцията. Той обвини критиците на премиера, че искат да изхвърлят партията заради нейните антиимиграционни позиции. \r\nНо той също възприе и помирителен тон, като каза, че кампанията с плакатите е приключила, а освен това отбеляза, че унгарският министър-председател е дал ясно да се разбере на Вебер, че не е искал да нарани никой и е готов да се извини, ако го е направил. Това изглежда изпълнява едно от условията на Вебер за оставяне на „Фидес“ в ЕНП. \r\nРекламите срещу Юнкер обаче все още можеха да се забележат по улиците на Будапеща и в свързаните с управляващата партия уебсайтове във вторник. \r\nВебер проведе пресконференцията си в историческа синагога в центъра на Будапеща в жест към еврейска общност. Еврейските групи и други неведнъж са обвинявали Орбан, че използва антисемитски наратив и правителството му практикува ревизионизъм, когато става въпрос за историята на Холокоста в Унгария. \r\nВебер седеше до ръководителя на Федерацията на унгарските еврейски общности Андраш Хейслер, който наскоро беше изобразен на корицата на списание, свързано с „Фидес“, с банкноти, които падаха около него. \r\n*** Напускането на Великобритания от Европейския съюз без сключено споразумение става все по-вероятен сценарий, заяви германският външен министър Хайко Маас във вторник, след като парламентът в Лондон отхвърли споразумението, което беше договорено от премиера Тереза Мей и лидерите на ЕС, предава  AFP . \r\n\"С това (парламентарно) решение ние се приближаваме все по-близо до сценария без споразумение\", каза Хайко Маас, обвинявайки Обединеното кралство в \"хазарт  с благосъстоянието на гражданите и икономиката\". \r\n\"За съжаление, мога само да кажа, че в момента Германия се е подготвила за всички най-лоши случаи, които са възможни,\" подчерта Маас. \r\nТой обаче добави, че все още се надява, че Великобритания може да избегне \"хаотичния  Брекзит. \r\n***", "date": "2019.03.13", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/03/13/2633992/api-nad-22-mln-lv-shte-se-investirat-v-izgrazhdaneto-na-nov-most-nad-r-beli-osam-i-patna-vrazka-za-troyanskiya-manastir-i-oreshak.html", "text": "Председателят на Управителния съвет на Агенция „Пътна инфраструктура“ Георги Терзийски подписа договора за строителен надзор при изграждането на нов мост над река Бели Осъм в гр. Троян и на пътна връзка за Троянския манастир и Орешак. Това съобщиха от пресцентъра на  Агенция „Пътна инфраструктура“ . През миналата година на „ОРС - ИНФРАСТРУКТУРА“ ООД бе възложено изпълнението на строителните работи. Инвестицията е за 2 249 993.77 лв. с ДДС, а средствата са от бюджета на агенцията. Строителният надзор ще осъществява „Пътконсулт 2000“ ЕООД. Договорът им е за 58 800 лв.  \r\nС изграждането на новия мост над река Бели Осъм в град Троян и на пътната връзка между път II-35 Троян - Ловеч и път III-357 Троян - Орешак транзитният трафик ще се изнесе от центъра на града и ще преминава през източния му край. Новото съоръжение ще бъде с дължина 43.2 метра. Ще се рехабилитират и 100 метра от съществуващия път II-35 Троян - Ловеч. Отсечката е при входа на Троян и съвпада с улиците „Васил Левски“ и „Крайречна“ в града. \r\nСрокът за изпълнение е 12 месеца.", "date": "2019.03.13", "title": "АПИ: Над 2.2 млн. лв. ще се инвестират в изграждането на нов мост над р. Бели Осъм и пътна връзка за Троянския манастир и Орешак"}
{"url": "http://www.focus-news.net/news/2019/03/13/2633994/odobren-e-godishniyat-otchet-za-deynostta-na-saveta-za-koordinatsiya-pri-upravlenie-na-sredstvata-ot-es.html", "text": "правителствената информационна служба. Съветът отговаря за координацията на мерките за изпълнение на държавната политика за икономическо, социално и териториално развитие на страната, финансирани със средства от Европейските структурни и инвестиционни фондове (ЕСИФ). \r\nВ рамките на СКУСЕС през изминалата година са обсъдени и съгласувани изменения на оперативните програми и на Споразумението за партньорство. Приети са Индикативните годишни работни програми за 2019 г. по процедурите за предоставяне на безвъзмездна финансова помощ. Разгледани и обсъдени са въпроси относно ефективното управление и контрол на средствата от ЕСИФ.", "date": "2019.03.13", "title": "Одобрен е годишният отчет за дейността на Съвета за координация при управление на средствата от ЕС"}
{"url": "http://www.focus-news.net/news/2019/03/13/2633993/desislava-taneva-gerb-promenite-v-zakona-za-vodite-sa-v-polza-na-proizvoditelite-na-akvakultura.html", "text": "Промените в Закона за водите са в полза на производителите на аквакултура. Това каза народният представител от ПГ на ГЕРБ и председател на Комисията по земеделие Десислава Танева по време на брифинг в Народното събрание, предаде репортер на  Агенция „Фокус“.  „Току-що Народното събрание прие промени в Закона за водите, които касаят производителите на аквакултура. Тук са част от браншовите организации, които ни сигнализираха по темата“, каза още Танева. „Използвам случая, тъй като на практика тези промени наистина са  в полза на производителите на аквакултура, те не нарушават рамковата директива за водите“, каза тя и уточни, че в директивата има изричен текст за възможността за дерогация. „Ние се възползваме от тази възможност. Така че да създадем по-добри условия и равнопоставеност и конкурентоспособност на производителите в съседни нам страни“, посочи Танева. От Управителния съвет на Националната асоциация на рибопроизводителите заявиха, че с промените в закона позволяват на българите да се хранят с български риба.   \r\nДеница КИТАНОВА", "date": "2019.03.13", "title": "Десислава Танева, ГЕРБ: Промените в Закона за водите са в полза на производителите на аквакултура"}
{"url": "http://www.focus-news.net/news/2019/03/13/2633984/blic-sarbiya-prishtinskite-vlasti-planirat-da-zavzemat-metalurgichniya-kombinat-trepcha-v-severno-kosovo-s-voenna-chast.html", "text": "Косовските власти планират да изпратят специална част на силите си за сигурност, която да завземе постройките на металургичния комбинат „Трепча“ в Северно Косово и по този начин напрактика да инфилтрират сръбската част на страната, съобщава  белградския ежедневник Blic , като се позовава на свои източници от дипломатическите кръгове в Прищина, които информират още, че КФОР е наясно с тези планове и не изключва възможността да допусне тази акция. \r\nСъбеседникът на изданието добавя, че изпълнението на замисъла, както и това, дали изобщо акцията ще стане реалност, зависи пряко от вътрешнополитическите събития в Косово, но и от по-широките политически активности около Прищина. \r\n„Но иначе има основи и намерения за осъществяване на операцията“, е заявил пред Blic източникът от Прищина. \r\nКосовското правителство ще обоснове операцията с приетите наскоро от парламента в Прищина закони, които се отнасят за „Трепча“, твърди още вестникът. Със завземането на металургичния комбинат те ще искат да покажат, че законите на Косово се прилагат и се отнасят за цялата територия на държавата. \r\nЗа подобно развитие на нещата, както и за възможната акция на лидерите на косовските албанци, говори решението от миналата седмица (8 март) за вписването на „Трепча“ в агенцията за регистрация на имоти в Косово като акционерно дружество. Косовската държава притежава 80% от акциите, а останалите 20% са на работниците в комбината. По-рано бе приет Закон за „Трепча“ и статут на дружеството в косовския парламент.  \r\nПревод и редакция:", "date": "2019.03.13", "title": "Blic (Сърбия): Прищинските власти планират да завземат металургичния комбинат „Трепча“ в Северно Косово с военна част"}
{"url": "http://www.focus-news.net/news/2019/03/13/2633995/balgariya-i-republika-severna-makedoniya-shte-zadalbochat-satrudnichestvoto-si-v-oblastta-na-zashtitata-pri-bedstviya.html", "text": "Правителството утвърди Споразумението между Република България и Република Македония за сътрудничество в областта на защитата при бедствия, подписано на 23 ноември 2017г. в Струмица. Това съобщиха от  правителствената информационна служба . \r\nДокументът определя общата рамка за сътрудничество в областта на \r\nпревенцията, готовността и реагирането при бедствия, както и условията и реда за оказване на доброволна помощ между Страните в случай на бедствие на територията на някоя от тях. \r\nВ Споразумението са регламентирани формите на сътрудничество, \r\nпроцедурите по пресичане на границата и правила за престой на спасителните екипи и/или експертите, процедурите по преминаването на границата на оборудване и средства за подпомагане, използването на въздухоплавателни средства, координацията и управлението на операции за помощ при бедствия, осигуряване на комуникации и др. \r\nКомпетентен орган по прилагане на Споразумението за българската страна е Министерството на вътрешните работи. Споразумението се сключва за неопределен срок и влиза в сила от датата на получаване на последното от уведомленията, с които страните се известяват взаимно за изпълнение на националните си процедури, необходими за влизането в сила.", "date": "2019.03.13", "title": "България и Република Северна Македония ще задълбочат сътрудничеството си в областта на защитата при бедствия"}
{"url": "http://www.focus-news.net/news/2019/03/13/2633986/parlamentat-reglamentira-sluchaite-v-koito-otpada-zadalzhenieto-za-montirane-na-izmervatelni-ustroystva-opredelyashti-obema-na-otnetata-pri-vodovzemane-voda-za-akvakulturni-deynosti.html", "text": "Парламентът регламентира случаите, в които отпада задължението за монтиране на измервателни устройства, определящи обема на отнетата при водовземане вода за аквакултурни и свързаните с тях дейности, предаде репортер на  Агенция „Фокус“.  Това бе заложено в промените в Закона за водите, който депутатите приеха на второ четене. Съгласно текстовете, не е задължително монтирането на измервателни устройства при водовземане от повърхностен воден обект за аквакултури и свързаните с тях дейности, когато е налице поне едно от следните условия: водите се връщат в същия речен басейн, с акт на контролиращия орган е установена техническа невъзможност за монтиране, поддръжка или контрол на измервателно устройство.  \r\nТекстовете предвиждат още, че водоползвателите – титуляри на разрешителни за водовземане за аквакултури и свързаните с тях дейности, не са задължени да измерват изземваните и използваните води, като ги отчитат въз основа на обема, посочен в издаденото разрешително.  \r\nДеница КИТАНОВА", "date": "2019.03.13", "title": "Парламентът регламентира случаите, в които отпада задължението за монтиране на измервателни устройства, определящи обема на отнетата при водовземане вода за аквакултурни дейности"}
{"url": "http://www.focus-news.net/news/2019/03/13/2633996/srokat-za-tarsene-i-prouchvane-na-neft-i-priroden-gaz-v-blok-han-asparuh-shte-bade-udalzhen-sas-109-dni.html", "text": "Разрешението за търсене и проучване на нефт и природен газ в площ „Блок 1-21 Хан Аспарух“ ще бъде продължено със 109 дни поради настъпили форсмажорни обстоятелства. Това реши Министерският съвет на днешното си заседание, приемайки поисканото от титуляря на разрешението - Тотал, OMV и Репсол - удължаване. Това съобщиха от  правителствената информационна служба . \r\nПлощ „Блок 1-21 Хан Аспарух“ е разположена в изключителната икономическа зона на Република България в Черно море. Договорът за търсене и проучване е в сила от септември 2012 г. до януари 2020 г. \r\nС днешното си решение Министерският съвет оправомощи министъра на енергетиката в едномесечен срок да подпише допълнително споразумение към договора за търсене и проучване.", "date": "2019.03.13", "title": "Срокът за търсене и проучване на нефт и природен газ в блок „Хан Аспарух“ ще бъде удължен със 109 дни"}
{"url": "http://www.focus-news.net/news/2019/03/13/2633997/stara-zagora-vsichki-vecherni-proyavi-ot-programata-na-chudomirovite-praznitsi-shte-se-provedat-v-doma-na-kulturata-zaradi-novite-finansovi-usloviya-na-nch-iskra.html", "text": "Всички вечерни прояви от програмата на Чудомирови празници – спектакли и концерти, които бяха предвидени да се случат на сцената на Народно читалище „Искра”, се преместват в залата на Дома на културата, а дневните - във Военния клуб. Това каза пред журналисти директорът на Литературно-художествен музей „Чудомир” Добрина Матова, един от организаторите на празниците, предаде кореспондент на  Радио „Фокус” . Матова посочи, че причина за тази промяна са поставените нови финансови искания на читалище „Искра”, които Фондация „Чудомир” не може да удовлетвори.  \r\nВ писмо от 11 март ръководството на читалището отговаря на искането на Фондацията да ползва салона за провеждане на празниците, че това е възможно, ако бъде изплатена сумата от 5 477 лв., тъй като съобразно субсидията на читалището за 2019 година, ставало ясно, че обслужващият персонал – портиери, поддръжка сцена и хигиенистки, няма да бъдат финансирани. От Фондацията се иска за осемте дни, в които се провеждат Чудомирови празници – от 25 март до 1 април, да заплати на читалището разходите за почистване, за заплащане на портиер и чистачки, за обслужване на сцената и осветление, за ползване на сценичната техника, както и разходите за електричество. В сумата от 5 477 лв. не са включени разходите за отопление през осемте дни, които през предходни години възлизат на около 5 000 лв. \r\n„Чудомирови празници имат вече своята 26-годишна история. В организацията им абсолютно безвъзмездно се включват културните институти в Казанлък, както и частни лица”, каза Добрина Матова.  \r\nПредвид на това, че вече са закупени билети за една част от платените прояви в програмата на Чудомирови празници за 2019 година в читалище „Искра”, от Фондацията увериха, че те ще важат без заверка и промяна за залата на Дома на културата. \r\nСлавяна ГАЙДАРОВА", "date": "2019.03.13", "title": "Стара Загора: Всички вечерни прояви от програмата на Чудомировите празници ще се проведат в Дома на културата заради новите финансови условия на НЧ „Искра”"}
{"url": "http://www.focus-news.net/news/2019/03/13/2633998/gd-granichna-politsiya-intenziven-e-trafikat-za-tovarni-avtomobili-na-gkpp-kapitan-andreevo-i-gkpp-kulata.html", "text": "Интензивен е трафикът за товарни автомобили на ГКПП „Капитан Андреево“ и ГКПП „Кулата“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На ГКПП „Кулата“ трафикът е интензивен за товарни автомобили на вход, а на ГКПП „Капитан Андреево“ - на изход. На българо-сръбската, българо-румънската и на границата със Северна Македония трафикът е нормален на всички гранични контролно-пропускателни пунктове.", "date": "2019.03.13", "title": "ГД „Гранична полиция“: Интензивен е трафикът за товарни автомобили на ГКПП „Капитан Андреево“ и ГКПП „Кулата“"}
{"url": "http://www.focus-news.net/news/2019/03/13/2633999/varna-zhiteli-na-grada-podavat-signali-v-riosv-za-zamarseni-i-zaprasheni-bulevardi-zaradi-remonti.html", "text": "Жители на Варна са подали сигнали до Регионалната инспекция по околната среда и водите във Варна заради замърсени и запрашени булеварди вследствие на ремонти. Това съобщиха за  Радио „Фокус“ – Варна  от РИОСВ. Сигналното писмо е получено по електронната поща. В него е подадено оплакване за запрашаване по  булевардите „Владислав Варненчик“ и „Сливница“. В резултат сигналът е препратен към Община Варна за предприемане на действия по компетентност. От РИОСВ посочват, че жалбата е основателна и се касае за реконструкцията на бул. „Васил Левски“. \r\nДиана СТОЕВА", "date": "2019.03.13", "title": "Варна: Жители на града подават сигнали в РИОСВ за замърсени и запрашени булеварди заради ремонти"}
{"url": "http://www.focus-news.net/news/2019/03/13/2634000/rumen-petkov-abv-zapochvame-podgotovka-za-organizatsiya-na-podpiska-za-svikvane-na-referendum-za-mira.html", "text": "Започваме подготовка за организация на подписка за свикване на референдум, в който ясно да зададем на българите въпросите: „Искат ли България да бъде територия, на която да бъде разположено ядрено оръжие?“, „Искат ли България да бъде територия, на която да се изграждат допълнително военни подразделения, с атакуващ характер?“ и „Искат ли България да бъде част от насаждане на напрежението в Черноморския басейн и в Косово, както и на Балканите?\". Това каза на пресконференция председателят на ПП АБВ Румен Петков, предаде репортер на  Агенция „Фокус“ . „На 7 ноември ние сме се обърнали с писма, до президента, до председателя на НС, до министър-председателя, до министъра на отбраната и до министъра на външните работи, с молба българските институции много ясно да декларират, че на територията на България няма да бъдат разполагани ядрени оръжия, че няма да бъдат разполагани допълнителни военни контингенти и че базите, които имаме за подготовка, няма да бъдат преформатирани в атакуващи военни подразделения“, заяви Петков. По думите му нито една от тези институции не е реагирала. „Това ни накара да обсъждаме с представители на интелектуалните среди на академичната общност какъв изход да намери българското общество, от нежеланието на нашите институции да вземат ясна позиция по въпроса. Като казвам „ясна позиция“, имам предвид, че те може да кажат и „искаме да се въоръжаваме“, но те мълчат. Ние сме изразили и тревогата си в Черно море България да бъде натоварена с практически нарушаване на Конвенцията за контрола от 36 година от миналия век, чрез вкарване на военни кораби, които не са български. Конвенцията от контрола ясно разписва, че чужд кораб не може да присъства повече от 21 дни в черноморския басейн“, посочи председателят на АБВ. \r\n„Имаме достатъчно основание да се безпокоим, за това, че се търсят решения да се заобиколи този международен договор“, коментира Петков, като добави, че именно затова АБВ смятат, че въпросът е прекалено сериозен, за да го оставят на институциите и за това са решили да се обърнат към обществото. \r\n„Лапсусът с Косова, не е случаен, ние сме свидетели на грубо погазване на решението на международната общност. Известно е, че когато се признаваше Косово, и ООН, и ЕС, и НАТО ясно казаха, че Косово не може да изгражда своя армия. Косово обяви, че започва изграждането на своя армия и на другия ден нашият стратегически партньор в НАТО САЩ започна да въоръжават тази армия. Това показва, че погазването на законите е факт, погазването на международното право е факт и погазването на международната нормативна уредба е факт. Ние считаме, че най-почтено и най от националното решение днес е да започнем действия по структуриране на инициативен комитет, който да представим, по силата на нормативната уредба пред председателя на НС и този инициативен комитет да заяви стартирането на подготовката и събирането на подписи за свикването на референдум“, отбеляза още той. \r\nТой подчерта, че в тримесечния срок от време, АБВ е с амбицията да събере достатъчно подписи, които да представи в Народното събрание, за да може българското общество да има възможността и отговорността да направи своя избор. \r\nНа пресконференцията изявиха своята подкрепа за подписка на АБВ за свикване на референдум за формиране на национална позиция по проблемите, свързани с мира – недопускане на допълнителни военни контингенти и военни съоръжения: Александър Паунов, първи секретар на Централния комитет на Комунистическата партия на България, Михаил Шишков - председател на партия Либерали, Екатерина Иванова Атанасова, председател на Обединен блок на труда, Александър Радославов, председател на партия \"Движение за социален хуманизъм\", Елена Монева, председател на политическо движение на социалдемократите и Боян Киров, председател на Българска левица. \r\nИрина ИВАНОВА", "date": "2019.03.13", "title": "Румен Петков, АБВ: Започваме подготовка за организация на подписка за свикване на референдум за мира"}
{"url": "http://www.focus-news.net/news/2019/03/13/2633979/kmetat-na-sofiya-yordanka-fandakova-nedostigat-na-shofyori-e-fakt-nie-sme-dlazhni-da-privlechem-kadri.html", "text": "Недостигът на шофьори е факт, ние сме длъжни да привлечем кадри. Това каза на пресконференция кметът на София Йорданка Фандъкова, предаде репортер на  Агенция „Фокус“ . Попитана дали не са притеснителни възнагражденията, които получават лекарите в общинските болници и медицинските сестри, тя отговори: „Притесняват ме всички заплати. Аз смятам, че по никакъв начин не трябва да има сравнения, с когото и да е било“. „Пак казвам, ние имаме проблем за града. Той не е проблем с шофьорите само. Проблемът е с недостига на шофьори. Ние трябва да подсигурим безопасно пътуване на пътниците, наш приоритет е насърчаване на пътуването с градския транспорт, с решаването на най-сериозния за всички нас въпрос, подобряване чистотата на въздуха“, обясни Фандъкова. „Недостигът на шофьори е факт, той е много сериозен и наистина изисква допълнителни мерки, като част от тях са подобряване на условията на труд, но най-важното, което винаги се поставя, това е заплащането. Ние сме длъжни да привлечем шофьори от сфери, които са доста нелоялни, от частния сектор, откъдето очакваме да дойдат шофьори“, посочи кметът. Тя припомни и отпускането от страна на общината общежитие, в което да могат да бъдат настанявани хора от страната, които биха могли да заработят в градския транспорт. „Това не може да бъде постоянно жилище, просто няколко месеца, докато си намерят квартира и успят да се настанят“, уточни тя.", "date": "2019.03.13", "title": "Кметът на София Йорданка Фандъкова: Недостигът на шофьори е факт, ние сме длъжни да привлечем кадри"}
{"url": "http://www.focus-news.net/news/2019/03/13/2634001/inzh-zdravcho-todorov-regionalna-direktsiya-po-gorite-kyustendil-izvarshvat-se-proverki-otnosno-planovete-za-reaktsiya-pri-vaznikvane-na-gorski-pozhari.html", "text": "Извършват се проверки относно плановете за реакция при възникване на горски пожари. Това каза пред  Радио „Фокус” – Кюстендил  инж. Здравчо Тодоров, директор на Регионална дирекция по горите – Кюстендил. Проверките се осъществяват от служители на горската структура и от представители на Регионална дирекция „Пожарна безопасност и защита на населението”. „Проверките са свързани с изпълнението на мероприятията и готовността на техниката за гасене на пожари, както и оборудването на противопожарните депа”, каза Здравчо Тодоров. По думите му едновременно с това се изготвя програма – оперативен план, за действие при горски пожари, който предстои да бъде представен и защитен на национално ниво от страна на Регионална дирекция по горите – Кюстендил. Областният управител е институцията, която предстои да обяви и пожароопасния сезон в горите на територията на област Кюстендил. \r\nВенцеслав ИЛЧЕВ", "date": "2019.03.13", "title": "Инж. Здравчо Тодоров, Регионална дирекция по горите – Кюстендил: Извършват се проверки относно плановете за реакция при възникване на горски пожари"}
{"url": "http://www.focus-news.net/news/2019/03/13/2634004/dobrich-ot-nachaloto-na-danachnata-kampaniya-2-425-firmi-sa-podali-svoite-deklaratsii-v-ofisa-na-nap-v-grada.html", "text": "От началото на данъчната кампания 2 425 фирми са подали своите декларации в офиса на НАП в Добрич, като се очаква до края на март още близо 5 000 фирми да декларират своята печалба. Това съобщи Красимир Павлов, главен експерт в звено „Комуникации“ в ТД на НАП – Варна, офис - Добрич, предаде кореспондент на  Радио „Фокус” – Варна . Срокът за подаване на годишната декларация за облагане с корпоративни данъци за 2018 г. изтича на 1 април 2019 г., тъй като 31 март е неделя. В същия срок трябва да се плати и дължимият корпоративен данък, след приспадане на направените авансови вноски.  \r\nОт НАП - Добрич напомнят, че всички декларации по Закона за корпоративното подоходно облагане се подават единствено по електронен път. Дължимият данък може да се превежда с банкова карта без такси. Това става по два начина - чрез е-услуга, достъпна чрез портала за електронни услуги на НАП , както и чрез инсталираните физически ПОС терминали на работните места в салона за обслужване на Агенцията в Добрич. Плащането на задължението към хазната може да стане и във всяка банка с попълване на вносна бележка за плащане към бюджета. Неподаването на декларациите се санкционира, като минималната глоба е 500 лева за юридическото лице и 200 лева за управителя на фирмата. Повече информация за попълването и подаване на декларацията за облагане с корпоративен данък може да се получи на телефона за информация на НАП 0700 18 700 на цената на градски разговор. \r\nЖулиета НИКОЛОВА", "date": "2019.03.13", "title": "Добрич: От началото на данъчната кампания 2 425 фирми са подали своите декларации в офиса на НАП в града"}
{"url": "http://www.focus-news.net/news/2019/03/13/2634003/zhana-tomova-muzeen-kompleks-pancho-vladigerov-shumen-pancho-vladigerov-e-emblema-za-shumen.html", "text": "Панчо Владигеров е емблема за Шумен, той ще остане завинаги свързан с музикалната история на България. Това каза пред  Радио „Фокус“ - Шумен  Жана Томова, уредник на Музеен комплекс „Панчо Владигеров” в Шумен. Тя припомни думи на Добри Христов, първият учител на големия композитор, при когото взема уроци в София: \"Панчо Владигеров - пианист, композитор, макар и твърде млад на години, е един от най-великите представители на творческа музикална България, неговото творчество не е обикновено, за него са тесни границите на България, то е всемирно\". \r\nЖана Томова каза още, че експозицията, която е разположена в дома на Павла Вайсман Жекова (първата учителка по пиано на Владигеров), представя интересен разказ за живота му - от най-ранните детски години до последните му дни. „Интересът е голям, много хора не са запознати с живота на Владигеров, а тук в Шумен са минали най-хубавите му години - детските. С Шумен той остава свързан до края на живота си“, каза Жана Томова.  \r\nДнес в музейният комплекс е обявен Ден на отворените врати. По-рано в камерната зала се състоя и детско матине.  \r\n„Ежегодно отбелязваме рождената дата на Панчо Владигеров - 13 март, а тези концерти матине са адресирани към най-малките посетители в музея. Те идват при нас, разглеждат експозицията, влизат на концерт и малки изпълнители музицират за тях“, каза още Жана Томова. \r\nИвелина ИВАНОВА", "date": "2019.03.13", "title": "Жана Томова, Музеен комплекс „Панчо Владигеров” - Шумен: Панчо Владигеров е емблема за Шумен"}
{"url": "http://www.focus-news.net/news/2019/03/13/2634007/parlamentat-prie-zakona-za-zdraveto-i-s-tova-zabrani-na-parvo-chetene-pusheneto-na-nargileta-na-obshtestveni-mesta.html", "text": "Парламентът прие Закона за здравето и с това забрани на първо четене пушенето на наргилета на обществени места, предаде репортер на  Агенция „Фокус“.   Законопроектът бе внесен от лидера на НФСБ Валери Симеонов и група народни представители и приет единодушно с 87 гласа „за“ от Народното събрание. Съгласно текстовете се забранява пушенето на водна лула в закритите обществени места, в помещенията с обособени работни места, където се полага труд, както и в помещенията към тях със спомагателно и обслужващо предназначение. Пушенето на наргиле се забранява още на: прилежащите терени и тротоари на детските ясли, детските градини, училищата, ученическите общежития и местата, където се предоставят социални услуги за деца; площадките за игра и на местата, на които са организирани мероприятия за деца и ученици; Забранява се пушене на наргиле в спортните обекти, летните кина и театри - по време на спортни и културни прояви. Целта на законопроекта е опазване на здравето на населението и в частност на децата и подрастващите, чрез предприемането на законодателни, административни и други мерки по отношение на ограничаване на употребата на изделия от водна лула, несъдържащи тютюн, както и на предлагането на продажбата на наргилета на деца.  \r\nДеница КИТАНОВА", "date": "2019.03.13", "title": "Парламентът прие Закона за здравето и с това забрани на първо четене пушенето на наргилета на обществени места"}
{"url": "http://www.focus-news.net/news/2019/03/13/2634006/kyustendil-izvarsheni-sa-proverki-v-gorskite-razsadnitsi-na-teritoriyata-na-regionalna-direktsiya-po-gorite.html", "text": "Извършени са проверки в горските разсадници на територията на Регионална дирекция по горите – Кюстендил. Това каза пред  Радио „Фокус” – Кюстендил  инж. Здравчо Тодоров, директор на Регионална дирекция по горите – Кюстендил. По думите му те са във връзка със започващата кампания по залесяване на нови горски територии. В рамките на проверките е обърнато внимание на здравословното състояние на фиданките в тези разсадници. Проверени основните разсадници на територията на дирекцията – „Рилски манастир”, „Осогово”, „Дупница”, „Кюстендил” и „Трън”. „Представените протоколи посочват, че фиданките са в добро здравословно състояние. Имаме уточнена предварителна площ за Регионална дирекция по горите – Кюстендил, която ще бъде залесявана. Тя е около 850 дка”, каза Здравчо Тодоров. По думите му основното залесяване ще бъде върху освободени горски площи. Поради проблема с върховия корояд и нападението на иглолистните култури, в рамките на залесяването ще се засаждат предимно широколистни видове, които са местни и са по-устойчиви за региона. \r\nВенцеслав ИЛЧЕВ", "date": "2019.03.13", "title": "Кюстендил: Извършени са проверки в горските разсадници на територията на Регионална дирекция по горите"}
{"url": "http://www.focus-news.net/news/2019/03/13/2634005/ivan-valkov-gerb-s-prietiya-zakon-za-vodite-shte-ima-ravnostoyna-vazmozhnost-riboproizvoditelite-da-mogat-da-rabotyat-i-uprazhnyavat-svoyata-profesiya.html", "text": "С приетия Закон за водите ще има равностойна възможност рибопроизводителите да могат да работят и упражняват своята професия и с него защитаваме родното производство. Това каза народният представител от ПГ на ГЕРБ Иван Вълков по време на брифинг в Народното събрание, предаде репортер на  Агенция „Фокус“.  „Искам да благодаря на производителите, които ни алармираха за това, което сме приели преди време, че има възможност за корекция, а именно не е нужно да бъдат поставени водомери на местата, където се извършва рибовъдство. Имаше едно неравнопоставено положение между различните производители на риба. Смятам, че по този начин ще имаме равностойна възможност тези хора да могат да работят и да упражняват своята професия“, допълни Вълков. Според него е била извършена защита на българското и родно производство. Във връзка с таксата за водовземане от воден обект за аквакултури, Вълков обясни, че в съседните нам страни нямат такси и в последните години са успели да завладеят българския пазар. \r\nТачо Пашов от УС на Националната асоциация на рибопроизводителите коментира: „Бих искал да спомена, че това беше малка промяна, но много гореща. Това е тема, която ние от бранша от четири пет години се опитваме да дискутираме и да сложим на масата. За съжаление малко бяха тези, които искат да дискутират, още по-малко бяха тези, които искат да сложат „горещия картоф“ на масата, тъй като тези промени биха могли да бъдат нож с две остриета. Знаете, че има доста противници на нашето производство“, заяви още той. Според него тази поправка не само в полза на бизнеса, а и на родното българско производство.  \r\nДеница КИТАНОВА", "date": "2019.03.13", "title": "Иван Вълков, ГЕРБ: С приетия Закон за водите ще има равностойна възможност рибопроизводителите да могат да работят и упражняват своята професия"}
{"url": "http://www.focus-news.net/news/2019/03/13/2634008/gerhard-shryoder-za-zaplahite-na-sasht-sreshtu-germaniya-tova-e-nagal-shantazh.html", "text": "Бившият германски канцлер изрази възмущението си от заплахите на САЩ да съкрати обмена на разузнавателна информация с Берлин в случай на участие на китайски компании във внедряването на системи за мобилна връзка от пето поколение (5G) и призова Европа да провежда по-независима политика, включително и по отношение на Русия и Китай. Той е изказал това мнение във вторник вечерта на форум, организиран от вестник Handelsblatt, а думите му цитира в сряда агенция DPA, предава  ТАСС . \r\n„Това е нагъл шантаж“, заяви Шрьодер, коментирайки заплахите от страна на Вашингтон. Той отбеляза, че ако в момента е канцлер би се стремил „Европа да постигне относителна независимост от американската външна и икономическа политика“. \r\n„Ние имаме и други интереси и по отношение на Русия“, отбеляза бившият канцлер. По неговите думи, Русия е важен пазар за Германия и Берлин трябва да пази близките си отношения с Москва. „Ние не можем да се присъединим към нападките срещу Русия, както очакват от нас американците“, подчерта той. \r\nВ понеделник агенция DPA съобщи, че САЩ са заплашили Берлин със съкращаване на обмена на разузнавателна информация, в случай на участие на китайски компании във внедряването на системи за мобилна връзка от пето поколение (5G). От Министерството на икономиката и енергетиката на Германия съобщиха, че във ведомството е постъпило съответстващото писмо от американска страна. По данни на вестник Wall Street Journal, в него посланикът на САЩ в Берлин Ричард Гренел е предупредил германските власти, че евентуално участие на Huawei във внедряването на 5G мрежата, ще направи така, че обменът на информация между САЩ и Германия да бъде невъзможен в сегашните си обеми. \r\nПо-рано Берлин взе решение да не се отказва от оборудването на Huawei, но съществено увеличи стандартите и мерките за сигурност. Компанията се оказа под заплаха от икономически санкции на световно ниво, след като САЩ и Австралия я обвиниха в технически шпионаж и събиране на секретни данни с помощта на своето оборудване, използвано в различни страни по света. \r\nПревод и редакция:", "date": "2019.03.13", "title": "Герхард Шрьодер за заплахите на САЩ срещу Германия: Това е нагъл шантаж"}
{"url": "http://www.focus-news.net/news/2019/03/13/2634009/ministerskiyat-savet-podkrepi-namerenieto-za-sazdavane-i-funktsionirane-na-iznesen-tsentar-za-spodeleni-uslugi-na-svetovnata-banka-v-sofiya.html", "text": "Правителството подкрепи намерението за създаване и функциониране на изнесен център за споделени услуги на Световната банка (СБ) в София и упълномощи министъра на финансите, в качеството му на управител за Република България в организациите от Групата на Световната банка, да предприеме действия за провеждане на необходимите консултации с банката във връзка с реализиране на намерението, при условие за последващо одобрение на конкретните параметри, условия и ангажименти на страните. Това съобщиха от  правителствената информационна служба .След проведена от банката оценка, през януари 2019 г. висшият ръководен мениджмънт на институцията взе решение за установяване на изнесен център за споделени услуги на Световната банка в София. Република България се открои сред предпочитаните страни за разполагане на центъра, предвид стратегическото си местоположение, стабилната политическа и икономическа среда, наличието на висококвалифицирана работна ръка, много добрата инфраструктура и други условия и предпоставки, оказващи съществено влияние за установяването и регламентирането на подобен вид изнесени дейности на международната финансова институция. Очаква се центърът да функционира като звено за споделени услуги с технологична насоченост, което ще отговаря за вътрешните корпоративни и IT операции на банката, като във времето се предвижда да се структурират и други звена за предоставяне на финансови и административни услуги. Планира се реализацията на проекта да се осъществява поетапно, като първоначалната фаза се очаква да стартира през юли 2019 г. до достигне на пълния капацитет от над 275 заети места в петгодишен хоризонт. Установяването на центъра в България ще има положително влияние върху икономическата среда в страната, като ще способства за осигуряването на работни места за високотехнологични специалисти и за надграждането на потенциал в сектори с висока добавена стойност. Присъствието на авторитетна организация в лицето на СБ в България ще издигне допълнително престижа на страната ни пред международната инвеститорска общност като атрактивна дестинация за бизнес и инвестиции. Благодарение на силните традиции и квалифицираната работна сила в областта на информационните технологии, България получава все по-голямо признание като технологичен център за Балканите и „Силициевата долина“ на Източна Европа. Този център ще бъде значимо допълнение към нашия активен ИТ сектор, както и ще допринесе за развитието на нови насоки в устойчивото и дългогодишно партньорство между Групата на СБ и България. \r\nГрупата на Световната банка е международна финансова организация, състояща се от пет институции, чиито глобални цели са намаляване на бедността, стимулиране на икономическото и социално развитие и подобряване на жизнения статус на населението. Централата на Групата на СБ е установена във Вашингтон.", "date": "2019.03.13", "title": "Министерският съвет подкрепи намерението за създаване и функциониране на изнесен център за споделени услуги на Световната банка в София"}
{"url": "http://www.focus-news.net/news/2019/03/13/2634010/prezidentat-rumen-radev-shte-uchastva-v-konferentsiya-za-nasarchavane-na-ikonomicheskiya-rastezh-v-balgariya.html", "text": "На 14 март президентът Румен Радев ще участва в кръгла маса на тема „ЗА конкурентоспособна и просперираща българска икономика“. Това съобщиха от  Прессекретариата на държавния глава . Форумът ще започне в 10.00 часа в зала „Сердика“ на София хотел Балкан.  \r\nНа кръглата маса ще бъдат набелязани мерки за преодоляване на факторите, които задържат икономическия растеж в България. Представители на националните работодателски организации, на институциите и икономически анализатори ще обсъдят темата в контекста на пазара на труда, нормативната среда и инвестиционния климат.  \r\nФорумът е под патронажа на президента Румен Радев и се организира от Асоциация на индустриалния капитал в България, Българска стопанска камара и Българска търговско-промишлена палата.", "date": "2019.03.13", "title": "Президентът Румен Радев ще участва в конференция за насърчаване на икономическия растеж в България"}
{"url": "http://www.focus-news.net/news/2019/03/13/2634013/prieta-e-natsionalna-programa-za-ovladyavane-populatsiyata-na-bezstopanstvenite-kucheta-na-teritoriyata-na-balgariya.html", "text": "Правителството прие Национална програма за овладяване популацията на безстопанствените кучета на територията на България. Това съобщиха от  правителствената информационна служба . Досегашната практика за прилагане на общински програми за овладяване на популацията от безстопанствените кучета не постигна задоволителни резултати. Това наложи необходимостта от въвеждането на един интегриран, цялостен, дългосрочен подход на национално ниво, целящ управление на съществуващите популации от безстопанствени животни. Той следва да бъде включен в местните дейности на общините на територията на цялата страна. В Програмата е заложено извършване на преброяване на безстопанствените кучета на територията на цялата страна по общини. Животните ще бъдат залавяни и транспортирани до ветеринарна амбулатория и обратно до мястото на залавяне след извършване на определени ветеринарномедицински дейности като кастрация, маркиране, обезпаразитяване, ваксинация срещу бяс и издаване на паспорт. Ще бъдат организирани информационни кампании за запознаване на обществеността с основните аспекти на проблема и възможностите за неговото решаване. \r\nОбщините в България следва да приемат програми за изпълнение на Националната програма и план за действие, съгласно Закона за защита на животните.", "date": "2019.03.13", "title": "Приета е Национална програма за овладяване популацията на безстопанствените кучета на територията на България"}
{"url": "http://www.focus-news.net/news/2019/03/13/2634002/ministar-emil-karanikolov-konsultativniyat-savet-shte-obsadi-analiza-na-kzk-i-shte-vzeme-reshenie-za-eventualno-izmenenie-na-zakona-za-gorivata.html", "text": "Консултативният съвет по Закона за горивата беше свикан миналата седмица. След анализа на КЗК до края на седмицата, утре или в петък в 11.00 часа, ще има заседание на Консултативния съвет и ще обсъдим детайлно анализа на КЗК. Това каза на брифинг министърът на икономиката Емил Караниколов във връзка с анализа на КЗК за сектор горива, предаде репортер на  Агенция „Фокус“ . „Консултативният съвет е органът, който ще регламентира и ще прави предложения за изменения на законодателството“, заяви той. „На 7 март КЗК приключи работата по секторния анализ по темата за горивата. Видно от него е, че има коментари за новата нормативна база, по Закона за горивата, приет от парламента преди няколко месеца“, коментира Емил Караниколов. „Колегите от КЗК правят предложение за оценка на въздействието на Закона за горивата и от конкретни текстове, които според тях водят до това да няма конкуренция в сектора“, обясни министърът. „Уверявам ви, че в процеса на вземане на решение по евентуално изменение на законодателството, ще включим в диалога и всички представители на бизнеса от този сектор“, изтъкна Караниколов и уточни, че след като Консултативният съвет е готов с измененията, те ще бъдат подложени на оценка на въздействието. „Ще ги изпратим на КЗК предложенията за предварителен контрол, за да можем да създадем конкурентна среда. Всички права и ангажименти по закона да бъдат еднакви за всички“, заяви министърът. „Надявам се в близкия един месец да бъдем готови с конкретни текстове“, коментира той. „Преди влизането в силата на Наредбата по Закона за горивата в края на юни, трябва да имаме готовност и да сме влезли в НС“, каза още Емил Караниколов.  „Фокус“ припомня:  На 12 март Комисията за защита на конкуренцията обяви резултатите от секторния анализ на конкурентната среда на пазарите на производство и реализация на автомобилен бензин и дизелово автомобилно гориво. Анализът не откри картел на пазара на горивата. Според КЗК липсата на достатъчен складов капацитет за горива, сложната административна процедура и значителните финансови инвестиции за изграждането на собствен склад, представляват висока бариера пред вносителите и производителите на горива. От извършения анализ на цените на дребно на бензин А-95 Н и дизелово автомобилно гориво за 2018 г. в градове в различни региони на страната е видно, че увеличение на цените през 2018 г. се наблюдава за кратък период и е осъществено постепенно. Характеристиките на пазара позволяват такова поведение да бъде обяснено като резултат от обективни критерии, свързани с конкурентна среда, разходи за дистрибуция, количество и обем на продажбите и търсенето и др. В допълнение, нетните цени на бензин Евро-95 и дизелово гориво в страната са едни от ниските в сравнение с останалите страни-членки на ЕС. \r\nСпоред Комисията новите нормативни разпоредби в Закона за горивата и съвкупният ефект от приложимите нормативни режими в сектора биха могли да доведат до извеждането от пазарите на част от участниците и да се превърнат в непреодолима бариера, за осъществяване на дейност. Комисията е на мнение, че предвиденото изискване фискалната касова бележка да съдържа покупна цена на горивото без акциз и без данък върху добавената стойност би могло да засегне конкурентната среда на пазарите на търговия на едро и дребно с горива. В Решението се изтъква, че нормативната уредба не следва да предвижда разпоредби, които да премахват стратегическата несигурност между участниците на пазара, по отношение на стойността на закупуване на горивата от търговците и не следва да създава условия, които да улесняват координирането на цените на пазарите на автомобилни горива. \r\nБиляна ИВАНОВА", "date": "2019.03.13", "title": "Министър Емил Караниколов: Консултативният съвет ще обсъди анализа на КЗК и ще вземе решение за евентуално изменение на Закона за горивата"}
{"url": "http://www.focus-news.net/news/2019/03/13/2634012/antoaneta-bares-nkiz-prodalzhavame-da-razshiryavame-industrialnite-si-parkove.html", "text": "Национална компания индустриални зони (НКИЗ) продължава да развива своите терени. Преди седмица Министерски съвет разреши апортиране на нови терени за разширяване на Индустриален и логистичен парк Бургас, каза Антоанета Барес, изпълнителен директор на НКИЗ, в интервю пред Дарик радио, съобщиха от пресцентъра на  НКИЗ . \r\n„На 28 февруари 2019 г. Министерски съвет взе решение за апортиране на 7 имота частна държавна собственост от Южна промишлена зона в НКИЗ, а впоследствие и за апортирането им от НКИЗ в Индустриален и логистичен парк Бургас. Става дума за над 500 дка. Това се наложи, тъй като съществуващите терени са изчерпани заради големия интерес от инвеститори“, обясни изпълнителният директор на НКИЗ. Според Антоанета Барес предстои обединяването на терените и стартиране на работа по инфраструктурата, за да може земята да се предлага на инвеститори. Тя отбеляза, че НКИЗ и община Бургас имат успешен съвместен проект, което спомага за реализацията на 35 инвестиционни проекта с гарантирани инвестиции 73 млн. лева и 726 новооткрити работни места. „Най-големият инвеститор е „Сигматек“, който ще вложи инвестиции в изграждането на Научно-изследователски и производствен комплекс за ремонт и рециклиране на части и компоненти за самолетни двигатели на стойност 50 млн. лева“, каза още Барес.  \r\nРазширяването с терени на изчерпаните зони обаче изисква и изграждане на подходяща инфраструктура. „Затова главната задача на НКИЗ е да изберем изпълнители за проектирането и изграждането на тази инфраструктура. Още през февруари 2019 г. публикувахме нашата обществена поръчка за проектиране и строителство на инфраструктурата във всички наши зони. За да има пълна прозрачност и възможност за това повече компании да се включат в изпълнение на проектите, ние сме обявили поръчката като рамково споразумение“, обясни Антоанета Барес пред Дарик радио. Идеята е да се изберат минимум трима участника, с които да бъде сключено рамково споразумение. И впоследствие те ще бъдат избирани за всеки конкретен обект. „По този начин от една страна ще сe гарантира бързо и навременно изпълнение на поетите към инвеститорите ангажименти, без да имаме проблем с обжалването на процедура, от друга страна ще имаме бързо проектиране и изграждане. Тоест ще имаме избор между няколко компании, които да реализират съответния проект“, каза Антоанета Барес. „Изминалата 2018 г. е най-успешната за НКИЗ, като дружеството е за първи път на печалба от дейността си\", подчерта Барес.", "date": "2019.03.13", "title": "Антоанета Барес, НКИЗ: Продължаваме да разширяваме индустриалните си паркове"}
{"url": "http://www.focus-news.net/news/2019/03/13/2634014/minka-salagyorova-zam-kmet-na-obshtina-petrich-1-107-000-lv-sa-predvidenite-investitsii-za-vodoprovodi-i-kanalizatsiya.html", "text": "1 107 000 лв. са предвидените инвестиции за водопроводи и канализация. Това каза за  Радио „Фокус“ - Пирин  Минка Салагьорова, зам.-кмет по строителството към Община Петрич. По думите ѝ тези средства са предоставени от Правителството, в допълнение на онези 500 000 лв., с които е започнал ремонтът на водопроводите в града. Тя уточни, че със собствени средства предвиждат ремонт на каптажа в Петрич и ремонт на резервоар в село Марикостиново. „С 200 000 лв. ще започнем изграждането на канализацията в село Кавракирово. Тук е мястото да спомена, че по проект „Зелена помпа“ по програма „Интеррег“ се проучва възможността за изграждане на нов сондаж за питейна вода в селото, за да бъде решен сегашният проблем с качеството на водата там. Предстои да реализираме и този проект през тази година“, коментира Минка Салагьорова. Зам.-кметът каза още, че ще се проучи възможността и ще се изградят сондажи за селата Тополница, Ново Кономлади и Капатово, а със средства от ПУДООС ще завършат водопроводите в село Първомай. \r\nНатали СТЕФАНОВА", "date": "2019.03.13", "title": "Минка Салагьорова, зам.-кмет на Община Петрич: 1 107 000 лв. са предвидените инвестиции за водопроводи и канализация"}
{"url": "http://www.focus-news.net/news/2019/03/13/2634016/odobreni-sa-dopalnitelni-razhodi-po-byudzheta-na-mvr-za-2019-g.html", "text": "Правителството одобри допълнителни разходи по бюджета на Министерството на вътрешните работи в размер на 3 000 000 лв. за финансирането на проекти, свързани с изпълнението на неотложни мерки за 2019 г. за присъединяването на Република България към Шенгенското пространство. Това съобщиха от  правителствената информационна служба . \r\nСредствата са за дейности, които са от първостепенно значение за ефективно изпълнение на мероприятията по противодействие на засиления миграционен натиск по границите на Република България и за извършване на строителни дейности и повишаване на техническата обезпеченост на граничните контролно-пропускателни пунктове.", "date": "2019.03.13", "title": "Одобрени са допълнителни разходи по бюджета на МВР за 2019 г."}
{"url": "http://www.focus-news.net/news/2019/03/13/2634017/sport-katrin-taseva-shte-ni-predstavya-v-kiev.html", "text": "България ще участва с четири индивидуални гимнастички и ансамбъл девойки на турнира от веригата Гран При по художествена гимнастика и на съпътстващия турнир за жени, девойки индивидуално и ансамбъл девойки в Киев от 14 до 17 март. Катрин Тасева предвожда отбора, като ще се яви на най-високото ниво. В съпътстващия турнир при жените ще участва Йоана Николова, а при девойките - Валерия Ватова и Ева Брезалиева. За Киев ще пътува и ансамбъл девойки, който ще бъде в състав: Александра Кьосева, Маргарита Василева, Карина Димитрова, Жанина Георгиева, Моника Заркова и резервата Анелия Желязкова. Желязкова заменя Яна Момчилова, която е със скъсан менискус. За 24-и път Киев ще бъде домакин на турнир от веригата Гран при, както и на международния турнир \"Дерюгина къп\". Звездата на световната художествена гимнастика Ирина Дерюгина заедно с майка си Албина Дерюгина и дъщеря си Ирина Блохина не спират да поддържат добрата традиция да събират елита на художествената гимнастика в украинската столица.", "date": "2019.03.13", "title": "Спорт: Катрин Тасева ще ни представя в Киев"}
{"url": "http://www.focus-news.net/news/2019/03/13/2634015/vks-reshi-da-varne-lekarskite-pravata-na-lekar-ot-varna-osaden-za-prichinyavane-na-smart-na-patsientka-po-nepredpazlivost.html", "text": "ВКС реши да върне лекарските правата на лекар от Варна, осъден за причиняване на смърт на пациентка по непредпазливост, в частта, с която е лишен от правото да упражнява професията си. Това се съобщава на сайта на  ВКС . С решение от 11 март тричленен състав на съдебната инстанция изменя присъдата, наложена от 22 юни миналата година Апелативен съд във Варна, като я отменя в частта, с която подсъдимият Димитър Габровски е лишен от право да упражнява лекарска професия за срок от 2 години. Съдът оставя в сила присъдата в останалата ѝ част. Решението не подлежи на обжалване. С присъда от 2016 година от Окръжния съд в града подсъдимият Димитър Габровски е признат за невинен и оправдан по обвинението по чл. 123, ал. 1 от НК. При дело, водено през 2018 година обаче, първоинстанционното решение е отменено. Подсъдимият е признат за виновен в това, че през 2012 г. в качеството си на лекар – оператор „Уши, нос, гърло“, по непредпазливост, причинил смъртта на пациентка поради немарливо изпълнение на правно регламентирана дейност. Тогава той е осъден на 1 година и 6 месеца „лишаване от свобода“, като изпълнението на наказанието е отложено за срок от 3 години. Подсъдимият Габровски е лишен и от право да упражнява лекарската си професия за срок от 2 години. В решението на тричленния състав на ВКС се посочва, че касационната проверка не потвърждава оплакванията на защитата за съществени нарушения на процесуалните правила при разглеждане и решаване на делото от въззивната инстанция. Доказателствената съвкупност, обсъдена от предходната инстанция, е обезпечила взетото крайно решение, че поради немарливо изпълнение на правно регламентирана дейност – лекар със  специалност „Уши, нос и гърло“, подсъдимият Габровски е нарушил разпоредбите на Наредба № 35/08.07.2009 г. за утвърждаване на медицинския стандарт „Ушно-носно-гърлени болести“ и Правилата за добрата медицинска практика, в резултат на което по непредпазливост причинил смъртта на пациентка. В основата на фактическите си изводи въззивната инстанция е поставила заключенията на тройна съдебномедицинска експертиза, изготвена и защитена от вещите лица пред първоинстанционния съд. В заключенията си всички експерти са единодушни за причината за смъртта на пострадалата – кръвоизливен шок, развил се в резултат на продължително кървене от малки съдове от оперативното ложе на дясната сливица. Кръвозагубата е последствие от продължителното кървене от оперативната рана, като наблюдението е било недостатъчно според възприетия вътрешен ред в болничното заведение, в което нямало осигурен дежурен лекар или специалист по УНГ, пише в решението на ВКС. Върховните съдии намират за правилни разсъжденията на проверяваната инстанция, че отговорността за наблюдението на пациентката и следващите от това изследвания и адекватни и спешни мерки са били на подсъдимия като хирург – оператор, а не на други лица от лечебното заведение. Според тричленния състав на ВКС при индивидуализиране на наказанието „лишаване от свобода“ въззивният съд се е съобразил с наличните обстоятелства, относими към степента на обществена опасност на деянието и неговите общественоопасни последици. Съдът не е пропуснал да отчете като смекчаващи вината обстоятелства и непрецизните от анестезиолога при реоперацията действия, както и липсата на добра организация и на правила за действие в медицинския център при създалата се кризисна ситуация, които обаче не са водещи към настъпилия вредоносен резултат. Тричленният състав на ВКС приема, че касационната жалба за явна несправедливост се явява частично основателна и обжалваната присъда следва да бъде изменена, като се отмени в частта, с която подсъдимият Габровски е лишен от право да упражнява лекарска професия за срок от две години. „Имайки предвид положителните характеристични данни на подсъдимия Габровски, доброто му име на лекар, хирург, обстоятелството, че инкриминираното деяние е инцидентна проява в трудовата му биография, настоящият касационен състав намира, че при така установената степен на обществена опасност на подсъдимия Габровски, лишаването му от лекарски права е неоправдано и с него обществото ще се лиши от ценен специалист в професията, която той упражнява“, пише в мотивите на съдебното решение.", "date": "2019.03.13", "title": "ВКС реши да върне лекарските правата на лекар от Варна, осъден за причиняване на смърт на пациентка по непредпазливост"}
{"url": "http://www.focus-news.net/news/2019/03/13/2634018/kyustendil-v-obshtinata-zapochva-rabotata-na-iznesenite-danachni-kasi-v-malkite-naseleni-mesta.html", "text": "В Община Кюстендил започва работата на изнесените данъчни каси в малките населени места. Това съобщи за  Радио „Фокус” – Кюстендил  Биляна Станимирова, началник на отдел „Местни приходи” към Община Кюстендил. Кампанията ще продължи до 16 март. „Спазваме традицията. Променихме регламента и дадохме възможност на кметовете и на кметските наместници на малките населени места сами да заявят писмено дали искат изнесена каза в тяхното населено място. От тази възможност се възползваха кметовете и кметските наместници на 26 населени места. Кампанията стартира от днес”, каза Биляна Станимирова. В рамките на кампанията, съгласно изготвен и обявен график, екипи на общинския отдел ще посещават населените места. Хората ще имат възможност да заплащат с 5% отстъпка дължимите налози – на данък за недвижими имоти, такса за битови отпадъци, данък върху моторно превозно средство и такса куче. Целта е да бъдат улеснени жителите на малките населени места и при заплащането на дължимите налози да не пътуват до общинския център. \r\nВенцеслав ИЛЧЕВ", "date": "2019.03.13", "title": "Кюстендил: В Общината започва работата на изнесените данъчни каси в малките населени места"}
{"url": "http://www.focus-news.net/news/2019/03/13/2634019/pravitelstvoto-se-razporedi-s-imoti.html", "text": "Министерският съвет възложи на директора на Агенция „Митници“ да сключи договор за придобиване на имот в полза на държавата. Това съобщиха от  правителствената информационна служба . Имотът се намира на територията на ГКПП „Калотина“ и включва бензиностанция (43 кв. м.) и навес (465 кв. м.). Закупуването на имота е във връзка с бъдещата реконструкция на граничния пункт и изграждане на ново трасе, с което ще бъде повишена пропускателната способност на ГКПП „Калотина“ и ще се осигурят необходимите условия за изпълнение на функциите и задачите на митническата администрация, свързани с контрол на стоки и товари. Придобиването на сградата се възлага на Агенция „Митници“ съгласно Закона за държавната собственост, според който Агенцията управлява имотите в рамките на граничните контролно-пропускателни пунктове, които са държавна собственост и не са предоставени на други ведомства. Постройката е частна собственост и е изградена съгласно заповед на кмета на община Драгоман за отстъпено право на строеж върху държавна земя от началото на 90-те години на 20 в. Имотът ще бъде закупен на цена не по-висока от пазарната му стойност - 44 400 лева. Сумата ще е за сметка на бюджета на Агенция „Митници“, на която се възлага и управлението на сградата, включително ангажимента за премахването й.  \r\nСъгласно друго правителствено решение се учредява безсрочно и възмездно ограничено вещно право - право на прокарване в полза на община Враца, върху поземлен имот - публична държавна собственост, предоставен за управление на Министерство на отбраната, находящ се в гр. Враца. Приетото решение дава възможност на общината да реализира проект „Интегриран проект за воден цикъл на гр. Враца“, „Рехабилитация на стоманен и реконструкция на захранващ азбестоциментов водопровод от яз. Среченска бара до гр. Враца“. Стойността на учреденото право за поземлен имот е 26 354.16 лв. \r\nПроменя се предназначението на поземлен имот в горска територия - публична държавна собственост. Изменението е за обект, свързан с националната сигурност и отбраната на страната - „Открито спортно стрелбище със стрелкова площадка за динамична стрелба във Военно формирование 22580“. Той се намира в местността „Голямата локва“, с. Близнаци, община Аврен, област Варна и е с площ от 2.056 дка. Имотът е в обхвата на дейност на териториално поделение „Държавно горско стопанство Варна“ към „Североизточно държавно предприятие“ ДП - Шумен. Командването на военноморските сили на България не дължи средства за промяна на предназначението и компенсационно залесяване. \r\nОт публична на частна държавна собственост се променя статутът на управлявани от Държавно предприятие „Национална компания Железопътна инфраструктура“ поземлен имот в Асеновград и терен в Нова Загора. Промяната по отношение на двата имота ще даде възможност на компанията да се разпорежда с тях и да реализира приходи за подобряване на финансовото си състояние. Имотите нямат функционално и технологично значение за сигурността и осъществяването на железопътните превози и в него не са разположени обекти на железопътната инфраструктура.", "date": "2019.03.13", "title": "Правителството се разпореди с имоти"}
{"url": "http://www.focus-news.net/news/2019/03/13/2634020/stara-zagora-patuvashta-izlozhba-s-reproduktsii-na-chudomir-shte-bade-predstavena-kato-chast-ot-programata-plovdiv-evropeyska-stolitsa-na-kulturata-2019.html", "text": "29 са проявите в програмата на Чудомировите празници – изложби, концерти, конкурси, премиери на книги, които ще се проведат в Казанлък и три в други населени места. Това каза пред журналисти директорът на Литературно-художествен музей „Чудомир” Добрина Матова, предаде кореспондент на  Радио „Фокус” . Матова посочи, че за поредна година част от програмата на празниците е Националното ученическо четене „Да открием Чудомир“, което ще се проведе до 20 март в редица училища в България. Тази година то е с подбрани Чудомирови разкази за деца с включен аудио-видео файл на част от разказите, предназначен за деца в неравностойно положение „Жълтото петле“.  \r\nПътуваща изложба с репродукции на Димитър Чорбаджийски – Чудомир ще бъде представена от 1 април в Туристически информационен център- Хисар, като част от програмата „Пловдив - Европейска столица на културата 2019“. \r\nПътуващата изложба „Нашенци“ с оригинали на Чудомир, гостува на Общинска художествена галерия – Карлово от 1 март до 15 април. \r\nСлавяна ГАЙДАРОВА", "date": "2019.03.13", "title": "Стара Загора: Пътуваща изложба с репродукции на Чудомир ще бъде представена като част от програмата „Пловдив - Европейска столица на културата 2019“"}
{"url": "http://www.focus-news.net/news/2019/03/13/2634021/redzhep-taiyp-erdogan-netanyahu-e-tiranin-koyto-izbiva-dechitsa.html", "text": "Президентът на Турция Реджеп Таийп Ердоган в сряда обвини премиера на Израел Бенямин Нетаняху, че е „тиранин“, който „избива“ палестински деца, предава  AFP . \r\n„Ей, Нетаняху, дръж се прилично. Ти си тиранин, при това тиранин, избил седемгодишни палестински деца“, заяви турският лидер на митинг в родината си, след като израелският министър-председател го нарече „диктатор“. \r\nТурция и Израел имат напрегнати отношения и Ердоган, който се смята за шампион на палестинската кауза, е критик на израелската политика. \r\nПревод и редакция:", "date": "2019.03.13", "title": "Реджеп Таийп Ердоган: Нетаняху е тиранин, който избива дечица"}
{"url": "http://www.focus-news.net/news/2019/03/13/2634022/s-promeni-v-ustroystveniya-pravilnik-na-mosv-se-namalyava-chislenostta-na-sluzhitelite-v-sistemata-na-ministerstvoto.html", "text": "Общата численост на служителите в администрациите от системата на МОСВ се намалява с 9 бройки в централната администрация и с 15 бройки във второстепенните разпоредители с бюджет. Това съобщиха от  правителствената информационна служба . Промяната става чрез приетите от правителството изменения в Устройствения правилник на Министерството на околната среда и водите, в Устройствения правилник на Изпълнителната агенция по околна среда, както в ПМС № 208/2017 г. С промените се реализира провежданата целенасочена политика на Министерския съвет за преглед и оптимизация на числеността на администрациите с цел установяване на оптималната численост на персонала, необходим за осигуряването на ефективна и ефикасна работа на институциите. \r\nИзвън политиката на Министерския съвет за оптимизацията на администрацията, във връзка с изпълнение на Програма „Опазване на околната среда и климатичните промени“ по Финансовия механизъм на Европейското икономическо пространство, по която МОСВ е програмен оператор, се осигуряват 3 бройки до крайния срок за изпълнение на програмата. Средствата ще бъдат покрити изцяло от бюджета на програмата и няма да бъде засегнат държавния бюджет.", "date": "2019.03.13", "title": "С промени в Устройствения правилник на МОСВ се намалява числеността на служителите в системата на министерството"}
{"url": "http://www.focus-news.net/news/2019/03/13/2634023/veliko-tarnovo-big-bend-veliko-tarnovo-shte-iznesat-tarzhestven-kontsert-po-povod-praznika-na-grada.html", "text": "„Биг Бенд Велико Търново“ ще изнесат тържествен концерт по повод празника на града, който се отбелязва на 22 март. Това съобщиха от пресцентъра на  Общината . Музикалното събитие ще бъде на 21 март от 19.00 часа, а входът ще е свободен. В навечерието на 22 март на сцената на Музикално-драматичния театър за жителите и гостите на града ще излязат музикантите от „Биг Бенд Велико Търново“ и техните млади колеги от „Джуниър Бенд“ към Средно училище „Емилиян Станев“. Диригенти ще бъдат Владимир Бошнаков и Йордан Цветанов. \r\nЗаедно с двата състава публиката ще види и популярни гост изпълнители – популярният кларнетист Илия Илиев – Професора, синът му Илия Илиев, музикантите Пламен Павлов и Иван Памуков. Специално за концерта ще пристигнат идолите на младото поколение - певиците Нора Караиванова и Маги Джанаварова.  \r\nМеста ще бъдат предоставяни срещу покани, с които всеки желаещ може да се сдобие на касата на МДТ „Константин Кисимов“.", "date": "2019.03.13", "title": "Велико Търново: „Биг Бенд Велико Търново“ ще изнесат тържествен концерт по повод празника на града"}
{"url": "http://www.focus-news.net/news/2019/03/13/2633989/reuters-kitay-predlozhi-pomosht-na-venetsuela-za-vazstanovyavane-na-elektrosnabdyavaneto.html", "text": "В сряда Китай предложи помощ на Венецуела за възстановяване на електроснабдяването в страната, след като президентът Николас Мадуро обвини САЩ в „кибер саботаж“, който доведе до спирането на тока в 18 от 23 щата в страната, предава  Reuters . \r\nГоворителят на китайското външно министерство Лю Канг заяви в Пекин, че Китай е засякъл съобщения, според които електрическата мрежа е аварирала заради хакерска атака. \r\n„Китай е дълбоко загрижен от това“, заяви Лю. \r\n„Китай се надява, че венецуелската страна може да открие причината за този проблем възможно най-скоро и да възобнови нормалното енергийно снабдяване и социален ред. Китай е готов да предостави помощ и техническа подкрепа за възстановяване на енергийната мрежа на Венецуела“, подчерта дипломатът, без да дава повече подробности. \r\nЕлектричеството бе възстановено в много части на страната във вторник, включително в някои райони, където тока спря миналия четвъртък, твърдят свидетели в социалните мрежи. \r\nПревод и редакция:", "date": "2019.03.13", "title": "Reuters: Китай предложи помощ на Венецуела за възстановяване на електроснабдяването"}
{"url": "http://www.focus-news.net/news/2019/03/13/2634025/anton-karabashev-istoricheski-muzey-pomorie-2018-godina-mina-pod-znaka-na-remontnite-deynosti-za-sgradata-na-muzeya.html", "text": "2018 година мина под знака на ремонтните дейности за сградата на музея. Това каза за  Радио „Фокус“ – Бургас  Антон Карабашев, директор на Историческия музей в Поморие. По думите му проектът за ремонтиране на сградата е преминал по оперативна програма „Енергийна ефективност“ и Община Поморие е включила и сградата на музея към нея. „Бяха реализирани редица ремонтни дейности по санирането на сградата, както и превръщането ѝ във вид, подходящ за хора в неравностойно положение – беше изградена рампа на входа на музея, както и такава във вътрешната му част. Изградена бе и климатична система, която охлажда и отоплява отделните зали“, отбеляза директорът. Според него сградата в момента е удобна за посещения и за запознаване с отделните нейни експозиции. \r\nМария ПОПЧЕВА", "date": "2019.03.13", "title": "Антон Карабашев, Исторически музей - Поморие: 2018 година мина под знака на ремонтните дейности за сградата на музея"}
{"url": "http://www.focus-news.net/news/2019/03/13/2634024/odobren-e-proekt-na-memorandum-za-razbiratelstvo-mezhdu-balgariya-i-kitay.html", "text": "Правителството одобри проект на Меморандум за разбирателство между Република България и Китайската народна република за насърчаване създаването на Глобалния център за партньорство на държавите от Централна и Източна Европа и Китай в рамките на инициативата „16 + 1“. Това съобщиха от  правителствената информационна служба . \r\nПодписването на Меморандума е първата стъпка за създаването на Глобалния център за партньорство (ГЦП). С документа двете страни ще подкрепят създаването на ГЦП в София. Той ще има следните функции: да координира и провежда изследвания, които да допринесат за развитието на устойчиво икономическо сътрудничество и партньорство между участниците във формата „16+1“; да организира обучения и консултантски дейности и обмен с цел насърчаване сътрудничеството в областта на търговията, инвестициите и инфраструктурата; да оказва помощ на различните участници във формата „16 + 1“ , за да разберат по-добре законите и разпоредбите в Китай държавите от ЦИЕ и ЕС; да създаде мрежа от контакти между институции, търговски и бизнес асоциации, предприятия от държавите от ЦИЕ и Китай за улесняване на бизнес контактите и обмен на информация и др.", "date": "2019.03.13", "title": "Одобрен е проект на меморандум за разбирателство между България и Китай"}
{"url": "http://www.focus-news.net/news/2019/03/13/2634028/varna-politseyski-ekipi-sledyat-za-izpolzvaneto-na-obezopasitelni-sredstva-v-avtomobilite-na-teritoriyata-na-oblastta.html", "text": "До 17 март полицейски екипи във Варна ще следят за използването на обезопасителни средства в автомобилите. Говорителят на Областната дирекция на МВР Ивана Милева съобщи за  Радио „Фокус“ – Варна , че във Варна вече е започнала специализирана акция, която ще следи за поставянето на обезопасителни средства като колани, каски и детски столчета в автомобилите. „От 11 до 17 март, включително, на територията на област Варна се провежда специализирана полицейска операция по линия на безопасността на движението, като абсолютно всички полицейски екипи, които имат правомощия за работа по Закона за движение по пътищата, съответно ще се включат в тази акция. Това държа да отбележа не означава, че няма да се следи за всички останали нарушения. Просто през тази седмица ще обърнем по-специално внимание, за това дали водачите и техните спътници на предните седалки използват обезопасителните колани“, съобщи Ивана Милева. Тя допълни, че част от останалите нарушения, за които ще съблюдават полицейските екипи, са: дали пътниците на задните седалки в превозните средства използват колани, за това дали водачите на двуколесни превозни средства и техните спътници използват каски, както и за това дали родителите поставят своите деца в съответните системи за обезопасяване, съобразени с тяхната възраст и килограми. Според законовите рамки, санкциите за неизползването на предпазен колан от водач е 50 лв. и отнемането на 6 контролни точки. Пътник, който се вози в автомобил без колан може да бъде глобен 50 лв. Според данните на Държавно-обществената консултативна комисия по проблемите на безопасността на движението по пътищата, коланите са най-ефективното и най-евтиното пособие за безопасност на водачите и на пътниците в превозните средства, като използването на предпазен колан може да повиши с 40 до 60% шанса за оцеляване след потенциално смъртоносна катастрофа. През 2018 година във Варна са констатирани 730 тежки катастрофи с 48 загинали и 902  ранени, като спрямо 2017 г. броят на загиналите е с 11 повече.  \r\nПо отношение на безопасността на децата в превозните средства Ивана Милева припомни, че родителите трябва да използват съответните столчета, които са предвидени за децата в различни възрасти. „Всички знаем, че деца до 12-годишна възраст и съответно, които са под 120 см височина, трябва задължително да се возят в специални обезопасителни системи, като те за различната възраст са различни. Знаете, че когато говорим за бебета, за тях има специални кошнички, които се поставят и се застопоряват за седалката с помощта на обезопасителните колани, като самите тези кошчета имат от своя страна допълнителен механизъм за заключване и допълнителни колани, които се слагат на детето. Така то бива двойно обезопасено“, посочи Ивана Милева. Информация на Министерство на вътрешните работи съобщава, че при произшествие с едва 50 км/ч, дете, което не е обезопасено със специална система или с колан, ще бъде изхвърлено напред със сила, от 30 до 60 пъти по-голяма от собственото му тегло. Освен това от полицията посочват, че не е безопасно детето да се държи в скута на родителя, защото при произшествие то може да бъде смазано между тялото на родителя и вътрешността на превозното средство. \r\nБояна АТАНАСОВА", "date": "2019.03.13", "title": "Варна: Полицейски екипи следят за използването на обезопасителни средства в автомобилите на територията на областта"}
{"url": "http://www.focus-news.net/news/2019/03/13/2634027/s-promyana-v-pravitelstveno-postanovlenie-se-osiguryavat-sredstva-za-nezaetite-dlazhnosti-v-administratsiyata.html", "text": "Правителството одобри изменение и допълнение на ПМС № 67/2010 г. за заплатите в бюджетните организации и дейности. Това съобщиха от  правителствената информационна служба . С акта се регламентира, че незаетите длъжности е необходимо да бъдат обезпечени със средства за основни заплати, поради което се предлага за тях да се резервират средства за основни заплати в размер не по-малък от 70 на сто от средната основна месечна заплата за степен 2 на съответното ниво съгласно приложение № 1 към Наредбата за заплатите на служителите в държавната администрация. Изключение от това правило е предвидено в случаите, в които разходите за персонал на съответната администрация се финансират за сметка на централния бюджет на базата на фактически извършени разходи. \r\nПредвидените изменения и допълнения в ПМС № 67/2010 г. са с оглед по-доброто планиране и управление на разходите за персонал в администрацията. През 2012 г., с въвеждането на новия модел на заплащане на служителите в администрацията е отпаднала съществуващата до онзи момент разпоредба, изискваща за незаетите длъжности в държавната администрация да се резервират средства за работни заплати в размер не по-малък от минималния размер на основната месечна заплата за съответната длъжност. Изминалият период от въвеждането на модела доказа, че липсата на такава изрична разпоредба води до прилагането на различни практики по отношение на определянето на числеността на персонала в длъжностните наименования, резервирането на средства за незаетите щатни бройки в поименните разписания и съответно разпределянето на утвърдените по бюджетите средства за заплати в административните структури. Неспазването на правилото за резервиране на средства за заплати на незаетите длъжности поражда проблеми при структурни промени и/или извеждане на дейности и преминаване на функции и персонал между първостепенните разпоредители с бюджет и тяхното финансово осигуряване за сметка на компенсирани промени. \r\nНаправената в постановлението промяна ще се реализира в рамките на утвърдените разходи за персонал по бюджетите на администрациите за 2019 г. и следващите години, като не изисква осигуряване на допълнителни бюджетни средства.", "date": "2019.03.13", "title": "С промяна в правителствено постановление се осигуряват средства за незаетите длъжности в администрацията"}
{"url": "http://www.focus-news.net/news/2019/03/13/2634029/uvelichava-se-chislenostta-na-personala-v-izpalnitelna-agentsiya-operativna-programa-nauka-i-obrazovanie-za-inteligenten-rastezh.html", "text": "Правителството прие промени в Устройствения правилник на Изпълнителна агенция „Оперативна програма „Наука и образование за интелигентен растеж“ (ИА ОП НОИР). Това съобщиха от  правителствената информационна служба . Изпълнителната агенция е второстепенен разпоредител с бюджет към Министерството на образованието и науката и изпълнява функциите на Управляващ орган на Оперативна програма „Наука и образование за интелигентен растеж“ 2014 - 2020 г. \r\nС изменението на Устройствения правилник числеността на персонала в изпълнителната агенция се увеличава с 9 щатни бройки на сътрудници по управление на европейски програми и проекти. Те ще подпомагат дейността на Управляващия орган при управлението на инфраструктурни проекти, финансирани по приоритетна ос 1 „Научни изследвания и технологично развитие“, финансирана от Европейския фонд за регионално развитие. \r\nЧрез тази нормативна промяна ще се гарантира изпълнението на препоръката на Европейската комисия за дългосрочно изграждане на административен капацитет на Управляващия орган чрез привличането на квалифицирани експерти с опит в областта на изграждането и модернизацията на инфраструктурни обекти.", "date": "2019.03.13", "title": "Увеличава се числеността на персонала в Изпълнителна агенция „Оперативна програма „Наука и образование за интелигентен растеж“"}
{"url": "http://www.focus-news.net/news/2019/03/13/2633988/kmetat-na-sofiya-yordanka-fandakova-razhodite-po-demontazha-na-predpaznite-saorazheniya-na-ul-graf-ignatiev-shte-badat-za-smetka-na-firmata-izpalnitel.html", "text": "Разходите по демонтажа на предпазните съоръжения на ул. „Граф Игнатиев“ ще бъдат за сметка на фирмата изпълнител. Това каза на пресконференция кметът на София Йорданка Фандъкова във връзка с наложилото се демонтиране на разделителните съоръжения на улицата, поради инциденти с пешеходци, предаде репортер на  Агенция „Фокус“ .  \r\nПопитана, какви ще бъдат допълнителните разходи за смята на така наречените „перки на акули“, тя отговори: „Допълнителни разходи до момента не е имало. Всъщност, първия път ограничителите не бяха сменени, а отрязани. Аз лично тогава не бях съгласна, защото мислех, че първият вариант беше по-добър. Но, както и да е, проектантите така предпочетоха“, припомни Фандъкова. „Сега говорим за безопасност на хората, затова главният архитект работи, и днес ме информира, че има няколко варианта, които трябва да се видят, обсъдят и да се направят разчети“, обяви тя. Кметът изтъкна, че главният архитект скоро ще представи публично вариантите на разделителите. „Разходите по демонтажа със сигурност ще бъдат за сметка на изпълнителя, останалото трябва да видим, да се направят разчети“, отбеляза още тя.   \r\nНа въпрос, дали е запозната със снимков материал, на който се показва, че строителни работници се опитват да засаждат изкоренени дървета, Фандъкова каза, че за такъв случай няма информация. Тя припомни, че миналата година на изпълнителя е била наложена санкция във връзка с наранявания на дървета. „Тук сме безкомпромисни“, увери още столичният кмет.", "date": "2019.03.13", "title": "Кметът на София Йорданка Фандъкова: Разходите по демонтажа на предпазните съоръжения на ул. „Граф Игнатиев“ ще бъдат за сметка на фирмата изпълнител"}
{"url": "http://www.focus-news.net/news/2019/03/13/2634035/diyan-draganov-sba-varna-kolanat-e-zhivotospasyavashtoto-sredstvo-koeto-ni-darzhi-zdravo-za-avtomobila.html", "text": "Коланът е животоспасяващото средство, което ни държи здраво за автомобила. Това каза в интервю за  Радио „Фокус“ – Варна  председателят на Съюза на автомобилистите във Варна Диян Драганов във връзка със специализираната полицейска акция за използването на обезопасителни средства, която се провежда на територията на цялата страна до 17 март. Според него използването на предпазен колан трябва да бъде приоритет както за водачите на леки автомобили, така и за пътниците в тях. „Като говорим за предпазните колани в автомобила, трябва веднага да отбележим, че от тях зависи доста голяма степен от защитата ни, когато се случва ПТП. Аз съм виждал какви са последствията върху човешките тела след катастрофа, когато шофьорите и пътниците са без колани. С това шега не бива“, посочи Диян Драганов. Той обясни, че въпреки законовата рамка, която налага задължителното ползване на колани, все още има хора, които си позволяват да не ги слагат. Според него това се дължи на ниските глоби от страна на органите на реда. „Предполагам, че главната и основната причина е малката глоба, която е около 50 лв. за непоставяне на колан. Никой не вярва, че ще му се случи нещо лошо на пътя и не вярва, че ще катастрофира. Всеки има самочувствието, че е много добър шофьор, но нещата понякога стават за части от секундата и последствията, когато сме без колан са доста по-големи“, съобщи Диян Драганов. Той посочи, че хората не трябва да правят компромис с поставянето на предпазни средства при никакви обстоятелства и посъветва всички стриктно да спазват Закона за движение по пътищата. Аз бих дал следния съвет – да си слагаме коланите, да мислим за нашите деца, да ги обезопасяваме така както трябва – с колан, в детско столче. Нека всички мотористи да използват каски, дори и за кратко разстояние, дори и само в града“, посъветва още той. По думите на Диян Драганов, всички участници в движението трябва да бъдат по-дисциплинирани и спокойно, като не позволяват ежедневните проблеми да рефлектират върху личната им безопасност. \r\nБояна АТАНАСОВА", "date": "2019.03.13", "title": "Диян Драганов, СБА – Варна: Коланът е животоспасяващото средство, което ни държи здраво за автомобила"}
{"url": "http://www.focus-news.net/news/2019/03/13/2634011/ministar-emil-karanikolov-na-sledvashtoto-zasedanie-na-konsultativniya-savet-shte-bade-razgledan-i-nov-proekt-na-zakona-za-gorivata.html", "text": "На следващото заседание на Консултативния съвет ще бъде разгледан и нов проект на Закона за горивата. Това каза на брифинг министърът на икономиката Емил Караниколов във връзка с анализа на КЗК за сектор \"Горива\", предаде репортер на  Агенция „Фокус“ . „Становището на КЗК е обективно, но то разглежда сектора от гледна точка на всички законови норми. Това е цялото законодателство“, коментира той. „Текст по текст с участието на КЗК ще изчистим детайлите, за да създадем конкурентен закон. Или той да бъде изменен така, че да бъде конкурентен“, заяви Емил Караниколов. „Притеснява ме, че КЗК казва, че чрез нормативната база не се създава конкурентна среда. Казва, че дори при евентуално действие на закона може да се създаде монополно и господстващо положение на пазара, което е недопустимо, за който и да е сектор“, изтъкна министърът. Попитан как ще коментира предложението на КЗК да има държавни складове за горива, Караниколов уточни: „Ако има такива складове, те трябва да бъдат към Държавния резерв. Трябва да видим какъв е интересът към това от представителите на сектора“. В отговор на въпрос как гледа на препоръката на Комисията да има данъчна амнистия за търговците от сивия сектор, министърът коментира: „Относно данъчната амнистия, в определени държави и случаи е ползвана, но трябва да се анализира как ще повлияе на фиска“. „Към момента никой не си е признал, че е в сивия сектор. КЗК са направили анализ, но трябва да кажат, че има констатации, че някой е в сивия сектор“, посочи Емил Караниколов. „Целта е да имаме конкурентен закон, а не да създаваме нормативни пречки към бизнеса“, обърна внимание министърът. Той поясни, че анализът на КЗК и разглеждането на новите изменения в Закона за горивата, няма да отложат влизането в сила на Наредбата към сега действащия закон. „В Министерството на икономиката продължават да идват предложения само и единствено по закона, коментари по наредбата няма“, каза още министърът. \r\nБиляна ИВАНОВА", "date": "2019.03.13", "title": "Министър Емил Караниколов: На следващото заседание на Консултативния съвет ще бъде разгледан и нов проект на Закона за горивата"}
{"url": "http://www.focus-news.net/news/2019/03/13/2634032/kyustendil-blizo-64-000-saobshteniya-za-dalzhimite-danatsi-i-taksi-e-izpratila-obshtinata-v-ramkite-na-danachnata-kampaniya.html", "text": "Близо 64 000 данъчни съобщения е изпратила Община Кюстендил в рамките на данъчната кампания. Това съобщи за  Радио „Фокус” – Кюстендил  Биляна Станимирова, началник на отдел „Местни приходи” към Община Кюстендил. По думите ѝ в данъчните съобщения са изписани дължимите данъци и такси към общинската хазна, както и просрочените задължения и лихвите, ако има такива. Данъчната кампания е започнала от началото на месец февруари. „В рамките на тази кампания се заплащат всички видове данъци и такси, съгласно Закона за местните данъци и такси. Хората имат възможност до края на месец април да ползват отстъпка от 5% при плащане на пълния размер на данъците и таксите”, каза Биляна Станимирова. По думите ѝ има различни начини на плащане – на касите на „Местни приходи”, „Български пощи”, по банков път, чрез интернет и други. Тази година, заради промененото национално законодателство, има промяна в данъка върху моторните превозни средства. „Има превозни средства, за които ставката намалява или се запазва, но има и такива за които се увеличава. Това са масовите коли, които се ползват”, каза Биляна Станимирова. По думите ѝ при товарните автомобили до 3,5 тона също има промяна, те се облагат както леките автомобили. \r\nВенцеслав ИЛЧЕВ", "date": "2019.03.13", "title": "Кюстендил: Близо 64 000 съобщения за дължимите данъци и такси е изпратила Общината в рамките на данъчната кампания"}
{"url": "http://www.focus-news.net/news/2019/03/13/2634033/odobrena-e-balgarskata-pozitsiya-za-predstoyashti-zasedaniya-na-saveta-na-es.html", "text": "Правителството одобри позицията на България за заседанието на Съвета на Европейския съюз по заетост и социална политика, което ще се състои на 15 март в Брюксел. Това съобщиха от  правителствената информационна служба . Очаква се да бъде постигнат частичен общ подход по Регламент относно Европейския фонд за приспособяване към глобализацията. Ще бъде проведена дискусия за Европейския семестър през 2019 г. Ще се дискутират темите за необходимите действия в контекста на Европейския стълб на социалните права с цел установяване на по-добра връзка между политиките в областта на заетостта и социалната закрила и развитие на инструментите за създаване на качествени работни места. Ще се обсъдят и реформите за целите на ефективната борба с безработицата. \r\nВ рамките на заседанието на Съвет „Общи въпроси“ на 19 март ще се проведе политически дебат по следващата Многогодишна финансова рамка на Съюза, Инструмента за предприсъединителна помощ и ще се обменят мнения по дневния ред на редовното заседание на Европейския съвет на 21- 22 март 2019 г. Председателството ще представи Актуализирана пътна карта за Европейския семестър за 2019 г. и на Европейския съвет ще бъде предаден Проект на препоръка относно икономическата политика на еврозоната. В Брюксел Съвет „Общи въпроси“ ще заседава и по чл. 50, като се предвижда обсъждане на актуалното състояние на преговорите с Великобритания. \r\nСъветът на ЕС по земеделие и рибарство ще заседава на 18 март в \r\nБрюксел. Министрите ще продължат с дискусиите по пакета за реформа на ОСП след 2020 г., по-специално по Регламента за стратегическите планове, Хоризонталния регламент и Регламента за общата организация на пазарите на селскостопански продукти. Очаква се да бъдат обменени мнения и по темата за биоикономиката въз основа на формулирани от румънското председателство въпроси. Словенската делегация, подкрепена от България, Хърватия, Кипър, Гърция, Малта и Португалия ще представи общ документ относно необходимостта от по-голяма финансова подкрепа за дребномащабния крайбрежен риболов по линия на новия Европейски фонд за морско дело и рибарство след 2020 г.", "date": "2019.03.13", "title": "Одобрена е българската позиция за предстоящи заседания на Съвета на ЕС"}
{"url": "http://www.focus-news.net/news/2019/03/13/2634030/spas-garnevski-gerb-bsp-shte-zagubyat-bezapelatsionno-i-dvata-vota.html", "text": "БСП ще загубят безапелационно и двата вота – Господ на бодлива крава, рога не дава, защото суверенът глас повторно няма да даде на партия, която за световно го краде. Това каза народният представител от ПГ на ГЕРБ Спас Гърневски по време на дебатите по доклада на Антикорупционния орган за 2018 г., предаде репортер на  Агенция „Фокус“ . Той обърна внимание, че тази година предстоят два избора, при които ще бъдат пречупени амбициите на БСП да докопат властта през задния вход на демокрацията. „Ще загубят безапелационно и двата вота. Единият е след Великден. Както казва народът, когато си имаш късмет, и на Великден бой ядеш. Вторият е преди Коледа. Вече 10 години губите избори, другарко Нинова, не разбрахте ли, че Господ на бодлива крава, рога не дава“, посочи Гърневски. По думите му в България има силен и работещ закон особено след поправката за гражданската конфискация, професионален и мотивиран състав на КПКОНПИ, отлична организация на дейността. „Не на по следно място отлично взаимодействие между парламентарната комисия и КПКОНПИ. Гърневски обърна внимание, че единствена БСП не е подкрепила Антикорупционния закон, а след това президентът е наложил вето. „След това имаше опити за елиминиране на гражданската конфискация при евентуална оправдателна присада. Защо е основният въпрос? Защото тези, които саботираха закона отлично знаят кои могат да попаднат като по-едрите риби под действието на този закон. Едногодишната дейност на комисията показа това“, каза още Гърневски. „Г-жа Нинова непрекъснато и днес внушава по телевизии и медии как в момента управляващи и хората в тази зала в съглашение дават национално богатство и единственото, което дава за пример предстоящата концесия на летище София. Явно тя не може да разбере, че концесията на летище „София“ не е просто разграбване на национално богатство, а е единствената възможност това национално богатство да бъде развито“, подчерта още Спас Гърневски.  \r\nТой посочи, че е станала кражба на века в Пловдив по време на управлението на БСП, когато заместник-министър на икономиката и председател на борда на Пловдивския панаир е Корнелия Нинова. „Тя, която моли за възраждане на системата и за справедливост. Да, тя изразително мълчи за тази кражба на века в Пловдив, защото няма какво да каже. Изразително мълчи и за аферата с „Техноимпекс“. Скоро ще трябва да отговори къде са архивите на „Техноимпекс“, защото тези дни около парламента идват хора, които са работили там. Идват тези отрудени хора и питат къде е този архив, защото не могат да се пенсионират“, заяви още Гърневски и попита къде е взела труда им и защо ги лишава от пенсии, живот и от хляб.Депутатът от ГЕРБ обърна внимание, че тези дни са излезли още данни от Комисията по досиетата за банковите фалити.  „Няма празно, било е грабене като за световно“, каза още Спас Гърневски. Според него, ако се върне една трета от това, което е разграбено днес, пенсиите ще бъдат три пъти по-високи наред със заплатите. Той обърна внимание на случая в село Марково. „Най-старата бабичка е на 35 години и всички други са два пъти по-млади от Корнелия Нинова. Там се взима по четири лева на репетиция от всеки, разбира се, че не са издавали бележки. 25 човека, два пъти седмично по 4 лв., са 200 лв. на седмица, четири пъти в месеца – 800 лв. За годината стават 8000 лв.“, коментира още Гърневски. Той разкритикува Нинова, че е обвинила кмета на ГЕРБ. Гърневски посочи, че Нинова не е чела закона, тъй като читалищата не се управляват от кмета. Гърневски обърна внимание, че председателят и секретарят на читалището в Марково са от БСП.  \r\nДеница КИТАНОВА", "date": "2019.03.13", "title": "Спас Гърневски, ГЕРБ: БСП ще загубят безапелационно и двата вота"}
{"url": "http://www.focus-news.net/news/2019/03/13/2634031/ria-novosti-petima-zaginaha-pri-avioudar-na-sasht-po-baza-na-tehnite-afganski-sayuznitsi.html", "text": "Най-малко петима представители на службите за сигурност са загинали, а още 10 са получили наранявания в резултат от удар на американските ВВС по база на кабулското правителство в провинция Урузган, съобщава агенция „Пажвак“, като се позовава на източник от силовите структури и местните власти, предава  РИА Новости . \r\nСъбеседникът на агенцията е уточнил, че ударът е нанесен във вторник вечерта в района на град Таринкот. Както съобщи заместник-председателят на Съвета на провинцията Абдул Карим Карими, в базата са се намирали военнослужещи от Афганската национална армия и полицаи. Официален представител на министерството на отбраната на Афганистан потвърди фактите за инцидента. По неговата информация, жертвите от инцидента са полицаи. \r\nОт представителството на въоръжените сили на САЩ в Кабул нарекоха съобщенията за удара неоснователни и заявиха, че ще проведат разследване във връзка с инцидента. \r\nПревод и редакция:", "date": "2019.03.13", "title": "РИА Новости: Петима загинаха при авиоудар на САЩ по база на техните афгански съюзници"}
{"url": "http://www.focus-news.net/news/2019/03/13/2634026/ot-asotsiatsiyata-na-targovtsite-proizvoditelite-vnositelite-i-prevozvachite-vrachiha-na-ministar-emil-karanikolov-izmeneniya-v-zakona-za-gorivata.html", "text": "От Асоциацията на търговците, производителите, вносителите и превозвачите на горива връчиха на министъра на икономиката Емил Караниколов изменения в Закона за горивата, предаде репортер на  Агенция „Фокус“ . „От 8 януари поискахме диалог и той ни беше даден. Отговорно смея да заявя, че този диалог се провежда непрекъснато“, посочи говорителят на асоциацията Симо Симов  и уточни, че срещите с министър Емил Караниколов са били повече от 10. „Бе ни дадена възможност да работим върху промените върху така нашумелия Закона за горивата“, коментира той. Симо Симов поясни, че Националното сдружение на търговци и превозвачи на горива е прераснало в Асоциация на търговците, производителите, вносителите и превозвачите на горива. „На 31 януари се договорихме с министъра, че ще внесем изменения към сега действащия Закон за горивата. Работна група от специалисти и адвокати разработи подробно измененията“, изтъкна той. „Днес имаме готовност да го връчим на министъра, тъй като нямаме право на законодателна инициатива, ни бе обещано, че чрез него можем да го внесем и той да добие законодателна форма“, заяви Симо Симов. Той поясни, че подготвените промени ще дадат възможност повече играчи да останат на пазара, да има конкуренция, като се подкрепят и от анализа на КЗК. „Убедени сме, че по някои текстове ще има диалог и спор. Готови сме да участваме в работната група, да дебатираме и промените да станат реалност“, изтъкна говорителят на асоциацията. „Идеята ни е законът да бъде на светло, да не бъде вкаран през задната врата, през мазето, или от някой депутат“, посочи Симов. „Заставаме зад идеята да има регистрация в бранша, законът да бори сивата икономика. Създадохме по-приемливи условия за регистрацията“,обяви той и поясни, че измененията запазват уставния капитал от 20 хил. лева, но без банкови гаранции. „Освен вътрешния пазар, законът трябва да контролира вноса и износа. По-големите гаранции и капитал останаха да се отнасят само за фирмите, които се занимават с производство, внос и износ. По-приемливи суми за капитал и банкови гаранции оставихме за търговците, за вътрешния пазар“, подчерта Симо Симов. „Банковите гаранции и капитала за дистрибуция за вътрешния пазар бе намален на 100 хил. лева. Това е достатъчно фирма, която е на пазара да гарантира рисковите процеси“, каза още той.  \r\nБиляна ИВАНОВА", "date": "2019.03.13", "title": "От Асоциацията на търговците, производителите, вносителите и превозвачите връчиха на министър Емил Караниколов изменения в Закона за горивата"}
{"url": "http://www.focus-news.net/news/2019/03/13/2634037/ep-zloupotreba-s-lichni-danni-v-politicheski-kampanii-novi-pravila-za-finansovi-sanktsii.html", "text": "•\tСкандалът с Фейсбук / Кеймбридж Аналитика разкри злоупотреби с лични данни в политически кампании  \r\n•\tФинансови санкции за паневропейските политически партии и фондации, които престъпват закона, за да получат по незаконен път предимства в политически кампании  \r\n•\tНовите правила ще влязат в сила преди европейските избори на 23-26 май 2019 г.  \r\nЗа да защитят европейската демокрация, членовете на ЕП въвеждат финансови санкции за политически организации на паневропейско ниво, които умишлено злоупотребяват с лични данни в кампаниите за европейски избори.  \r\nВъв вторник Европейският парламент прие нови правила относно политическите кампании, използващи лични данни, с 586 гласа „за“, 55 „против“ и 24 „въздържали се\", съобщава  пресслужбата на Европейския парламент . \r\nНеотдавнашни случаи като скандала с Фейсбук / Кеймбридж Аналитика подчертаха как злоупотребата с лична информация може да подкопае демократичния процес - което в случая с Кеймбридж Аналитика включва придобиването на милиони профили в социални медии от частна компания, в разрез с условията за ползване на платформата, и тяхното последващо използване в базирани в САЩ политически кампании. В резултат на това се въвеждат финансови санкции за онези европейски политически партии и фондации, които съзнателно действат извън правилата за защита на данните в своите кампании за европейски избори.  \r\nВ рамките на три месеца от изпълнително решение на надзорния орган на държава членка, комисия от независими експерти в областта ще трябва да определи дали дадена организация е действала умишлено. Службата за европейски политически партии и фондации ще има право да налага санкции, които биха могли да възлизат на процент от техния текущ годишен бюджет от ЕС, както и тяхното изключване от финансирането за следващата година.  \r\nЦитати  \r\n“Новите разпоредби целят защитата на изборния процес от онлайн кампании за дезинформация, базирани на злоупотреба с личните данни на избирателите. Щастлив съм, че успяхме да пристъпим към този законодателен акт по такъв навременен начин,” заяви Данута Хюбнер председател на комисията на ЕП по конституционни въпроси AFCO (ЕНП, Полша).  \r\nСъдокладчикът Мерчедес Бресо (С&Д, Италия) каза: „Гарантирането, че процесът на европейските избори няма да бъде нарушаван от партии, които злоупотребяват с личните данни на европейските гласоподаватели, е абсолютен приоритет за нас. Ние предприемаме важна стъпка напред за защита на демократичното участие без несправедливи манипулационни онлайн практики.”  \r\nСъдокладчикът Райнер Виланд (ЕНП, Германия) заяви: „Ние приемаме много сериозно защитата на данните и демокрацията в Европа, а скоростта и ефективността на реакцията ни към последните разкрития доказват точно това. Това е наистина важна стъпка за възстановяване на доверието на гражданите в ЕС и демократичното участие като цяло.\"  \r\nСледващи стъпки  \r\nСлед като новите разпоредби бъдат одобрени от Парламента, се очаква Съветът на ЕС да ги приеме през април, преди европейските избори. Новите правила ще бъдат обвързващи и пряко приложими във всички държави-членки в деня на публикуването на регламента в Официалния вестник на ЕС.  \r\nДопълнителна информация  \r\nВъпреки че държавите членки са отговорни за правилата за провеждане на европейските избори, Парламентът има законодателни правомощия по въпроси, свързани със защитата на данните, киберсигурността и онлайн прозрачността, както и с гарантирането на провеждането на свободни и справедливи европейски избори и регулирани мрежи за сътрудничество за избори.  \r\nЕвропейската комисия представи предложение за регламент като част от пакет, насочен към гарантирането на провеждането на свободни и честни европейски избори, както беше обявено в речта за Състоянието на Европейския съюз през 2018 г. Докладът беше приет единодушно от комисията на ЕП по конституционни въпроси AFCO през декември 2018 г.  \r\nНовите разпоредби ще изменят регламента за статута и финансирането на европейските политически партии и европейските политически фондации от 2014 г. Политическа партия на европейско равнище е организация, която преследва политически цели, има за членове национални партии и физически лица и е представена в няколко държави-членки.", "date": "2019.03.13", "title": "ЕП: Злоупотреба с лични данни в политически кампании: нови правила за финансови санкции"}
{"url": "http://www.focus-news.net/news/2019/03/13/2634040/odobreno-e-ramkovo-sporazumenie-za-savmestno-vazlagane-na-obshtestveni-porachki-pri-merki-za-meditsinsko-protivodeystvie.html", "text": "Правителството одобри Рамково споразумение за съвместно възлагане на обществени поръчки при мерки за медицинско противодействие при условие за последваща ратификация. Това съобщиха от  правителствената информационна служба . \r\nКъм настоящия момент Рамковото споразумение е подписано от почти всички държави-членки, с изключение на: България, Финландия, Полша и Швеция. То предвижда възможност за последващо присъединяване на държави-членки. Инициативата е свързана със затрудненията на част от държавите-членки (в т.ч. и България) по време на грипната пандемия през 2009 - 2010 г. да осигурят антивирусни средства и пандемични ваксини. Правно основание е чл. 5 от Решение № 1082/201 З/ЕС на Европейския парламент и на Съвета от 22 октомври 2013 година за сериозните трансгранични заплахи за здравето и за отмяна на Решение № 2119/98/ЕО. \r\nСпоразумението е рамка, която дава възможност на присъединилите се държави-членки съвместно да провеждат бъдещи тръжни процедури за конкретни мерки за медицинско противодействие при трансгранични заплахи за здравето (противовирусни препарати, ваксини и др.). \r\nПравителственото решение цели осигуряване на нужните количества от мерките за медицинско противодействие при евентуални бъдещи \r\nтрансгранични заплахи за здравето. \r\nБългария ще се счита за страна по Споразумението след неговата ратификация от Народното събрание.", "date": "2019.03.13", "title": "Одобрено е Рамково споразумение за съвместно възлагане на обществени поръчки при мерки за медицинско противодействие"}
{"url": "http://www.focus-news.net/news/2019/03/13/2634041/balgariya-i-alzhir-podpisvat-sporazumenie-za-razbiratelstvo-v-oblastta-na-vodnite-resursi.html", "text": "Министерският съвет одобри проект на Меморандум за разбирателство в областта на водните ресурси между правителството на България и правителството на Алжирската демократична и народна република. Това съобщиха от  правителствената информационна служба . \r\nДокументът определя областите на сътрудничество между министерствата на двете държави: обмен на експерти и опит в областта на устойчивото и интегрирано управление на водните ресурси; планиране и управление на водните ресурси; добро управление във водния сектор, обучение по професиите, свързани с водите; насърчаване на предприятията на двете страни за участие в търгове в сектори, свързани с водите, по отношение на проучвания и строителство с оглед разширяване на икономическото и търговското сътрудничество. \r\nСтраните ще си сътрудничат чрез установяване и поддържане на програма за обмен на сътрудничество и експерти за техническо и научно сътрудничество в областта на водните ресурси, организиране на симпозиуми, конференции, семинари, консултации и обучения по теми от взаимен интерес, обмен на информация от общ характер и писмена или аудиовизуална научна и техническа документация, както и обмен на опит, свързан с информационните системи и системите за планиране в областта на водните ресурси, секторната политика, остойностяване на водните услуги и други аспекти, които страните биха сметнали за подходящи. \r\nЦелта на Меморандума е да установи правна рамка, която да позволи на България и Алжир да развият техническо, научно и икономическо сътрудничество в областта на водните ресурси. Този документ ще послужи като платформа за разработване на допълнителни споразумения и респективно изпълнение на проекти от заинтересовани институции от двете страни.", "date": "2019.03.13", "title": "България и Алжир подписват споразумение за разбирателство в областта на водните ресурси"}
{"url": "http://www.focus-news.net/news/2019/03/13/2634036/sofiya-58-godishen-rabotnik-e-udaren-ot-vishka-na-avtokran-pri-izvarshvane-na-stroitelni-deynosti-v-selo-vakarel.html", "text": "58-годишен работник е ударен от вишка на автокран при извършване на строителни дейности в село Вакарел. Това съобщиха от  ОДМВР - София . Сигналът е подаден около 11.00 часа на 12 март в РУ - Ихтиман. Съобщено е за пострадал работник на обект в село Вакарел. Извършен е оглед на местопроизшествието. По първоначални данни 58-годишният мъж е бил ударен от вишка на автокран при извършване на строителни дейности. Пострадалият е настанен за лечение с фрактура на крак и два прешлена, без опасност за живота. По случая е образувано досъдебно производство.", "date": "2019.03.13", "title": "София: 58-годишен работник е ударен от вишка на автокран при извършване на строителни дейности в село Вакарел"}
{"url": "http://www.focus-news.net/news/2019/03/13/2634039/burgas-s-tseremoniya-v-holivudski-stil-zapochva-sofiya-film-fest-na-brega-na-14-mart.html", "text": "С много блясък в холивудски стил ще започне 17-то издание на „София филм фест на брега“ в Бургас. Ефектно художествено осветление в различни цветове ще преобрази сградата на Драматичен театър „Адриана Будевска“ в четвъртък, 14 март, когато се открива фестивалът. Това съобщиха от пресцентъра на  Община Бургас . \r\nГостите на „София филм фест на брега“ ще имат възможността да се докоснат до магията на голямата филмова индустрия. Те ще влизат в драматичния театър, където е разположен кино салонът, по червен килим. Парадната пътека ще бъде осветена от множество прожектори както при световните филмови форуми. \r\nНяколко атрактивни флашмоб изпълнения ще подгреят атмосферата преди старта на „София филм фест на брега“. Те ще са дело на танцова школа „Дюн“, а първото от тях ще се проведе от 18.00 часа тази вечер пред сградата на Община Бургас. По-смелите минувачи могат да се включат в изпълнението на култовото музикално парче на Фарел Уилямс – „Happy“. \r\nАкцентът в програмата на „София филм фест на брега“ тази година е поставен върху българското кино, съобщават организаторите. Фестът се открива с лентата „Живи комини“ на режисьора Радослав Спасов. Финалът ще бъде поставен с филма „Ирина“ с режисьор Стефан Китанов. \r\nЕдна от най-чаканите прожекции е на спечелилия три награди „Оскар“ „Зелена книга“ с участието на българския актьор Димитър Маринов. Лентата на режисьора Питър Фарели ще бъде показана на 15 март, от 20.00 часа. Поради големия интерес организаторите решиха да направят извънредна прожекция на 16 март, от 13.30 часа. \r\nВ предпоследния ден от „София филм фест на брега“ ще бъде показан филмът „Трампа“, в който може да видим Петя Дубарова в единствената ѝ роля на екран. \r\nФилмовите прожекции ще се състоят в Общинско кино АБ в ДТ „Адриана Будевска“ от 14 до 22 март. Билети се разпространяват на касата на театъра, а при покупка на карта за повече прожекции, ще получите отстъпка.", "date": "2019.03.13", "title": "Бургас: С церемония в холивудски стил започва „София филм фест на брега“ на 14 март"}
{"url": "http://www.focus-news.net/news/2019/03/13/2634034/tsvetan-tsvetanov-gerb-predlagame-v-zakona-za-veroizpovedaniyata-da-nyama-amnistirane-na-dalgovete-kam-31-dekemvri-2018-g-a-da-ima-otsrochvane.html", "text": "Предлагаме в Закона за вероизповеданията да няма амнистиране на дълговете към 31 декември 2018 г., а да има отсрочване. Това каза председателят на ПГ на ГЕРБ Цветан Цветанов по време на брифинг в Народното събрание във връзка със Закона за вероизповеданията, предаде репортер на  Агенция „Фокус“.   Според него всяка спекулация по тази тема е некоректна, особено от политически сили, които претендират, че са системни и които винаги са говорили, че трябва да има разбирателство. „Има много спекулации, че се говори за опрощаване на задължения, които са натрупани от всички вероизповеданаия към 31 декември 2018. Темата излезе извън обхвата на всички вероизповедания. Тук искам категорично да заявя по никакъв повод нито ПП ГЕРБ, нито ПГ на ГЕРБ, нито МС имат някаква договорка или извиване на страна с ДПС“, каза още Цветанов. \r\nДеница КИТАНОВА", "date": "2019.03.13", "title": "Цветан Цветанов, ГЕРБ: Предлагаме в Закона за вероизповеданията да няма амнистиране на дълговете към 31 декември 2018 г., а да има отсрочване"}
{"url": "http://www.focus-news.net/news/2019/03/13/2634044/pravitelstvoto-odobri-otchet-za-napredaka-po-merkite-za-namalyavane-na-administrativnata-tezhest.html", "text": "Правителството одобри отчет за напредъка по изпълнението на Решение № 704 от 2018 г. за мерките за трансформация на модела на административното обслужване в периода 5 октомври 2018 г. - 5 януари 2019 г. Това съобщиха от  правителствената информационна служба . В доклада се анализира ходът на нормативните промени за осъществяване на най-мащабния досега пакет от общо 1443 мерки за намаляване на административната и регулаторната тежест за гражданите и бизнеса. \r\nБлизо 35% от заложените инициативи са изцяло изпълнени. Намалени са сроковете, задълженията за предоставяне на документи, както и финансовите тежести за инвеститорите в областта на строителството и благоустройството чрез приетите промени в Закона за устройство на територията, отнасящи се до присъединяване към мрежите на техническата инфраструктура. С влезлите от януари 2019 г. в сила изменения на Закона за местните данъци и такси хиляди граждани вече няма нужда да подават данъчни декларации за придобиване на недвижими имоти пред общинските администрации по местонахождението им.", "date": "2019.03.13", "title": "Правителството одобри отчет за напредъка по мерките за намаляване на административната тежест"}
{"url": "http://www.focus-news.net/news/2019/03/13/2634042/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В предаването  „Симитли – минало, настояще и бъдеще“  по  Радио „Фокус“ – Пирин  днес продължаваме да говорим за всичко актуално и интересно, което се случва в Община Симитли. 300 хиляди лева бяха осигурени по проект „Красива България“ към Министерството на труда и социалната политика. Средствата ще бъдат вложени в реконструкция, преустройство и промяна на предназначението на съществуваща едноетажна сграда в „Център за настаняване от семеен тип за пълнолетни лица“ в село Железница. Темата за този, но и за други проекти със социална тематика ще допълним с помощта на ръководителя на Социално звено  – Симитли Ивайло Гоцев. В предаването днес ще говорим и за Великденските пости, които започнаха на 11 март. Наш гост ще бъде фолклористът проф. Костадин Динчев. В края на предаването няма да пропуснем и традиционния обзор на всичко по-важно, което се случи в Община Симитли през последните дни. Очакваме и вас, нашите слушатели ,на телефоните в студиото 0885 303 373 и 073/ 88-55-81, както и на e-mail: pirin@focus-news.net. \r\nСлушайте предаването „Симитли – минало, настояще и бъдеще“, ако искате да бъдете на „Фокус“ за всичко актуално, което се случва в града и малките населени места в общината. \r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин от 15.00 до 16.00 часа всяка сряда, с водещ Ливия Нинова.", "date": "2019.03.13", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/03/13/2634046/smolyan-selata-momchilovtsi-i-smilyan-shte-otpraznuvat-po-traditsiya-na-16-mart-todorovden.html", "text": "Селата Момчиловци и Смилян ще отпразнуват по традиция на 16 март Тодоровден, известен още като Конски Великден. Това съобщиха от пресцентъра на  Община Смолян . В Момчиловци началото му ще постави Светата литургия в църквата „Св. Св. Константин и Елена“, а официалното откриване е в 11 ч. на площада в селото. Зрелищни конни надпревари в различни дисциплини ще радват гостите на събитието. Тази година те ще се проведат под почетния патронаж на Н. Пр. Закиа Ел Мидауи, извънреден и пълномощен посланик на Кралство Мароко, известно с берберските коне. Организаторите припомнят, че дрескодът е народна носия. Дефиле ще представи и красивите женски национални костюми на Мароко – кафтани. Организатори на празника, който се провежда за 24-ти пореден път, са Община Смолян, Кметство Момчиловци, местното читалище, Дружеството на конярите и др. \r\nТодоровден в Смилян ще започне от 10.00 часа на „Трошачката” в местността Балабаньо. Теглене на тежести от животните разпределени по категории, провеждане на състезание, теглене на шейна с тежести от трупи са част от атракциите на празника. Победителите от надпреварите ще бъдат наградени. Желаещите да се запишат могат да се обадят на мобилен тел: 0878/ 178175-Валентин Пашев. Организатори на събитието са Община Смолян и Кметство Смилян.", "date": "2019.03.13", "title": "Смолян: Селата Момчиловци и Смилян ще отпразнуват по традиция на 16 март Тодоровден"}
{"url": "http://www.focus-news.net/news/2019/03/13/2634047/lovech-nad-5-000-kasa-tsigari-sa-izzeti-pri-proverka-na-chasten-imot-v-selo-gorsko-slivovo.html", "text": "Над 5 000 къса цигари са иззети при проверка на частен имот в село Горско Сливово. Това съобщиха от пресцентъра на  МВР . Задържан е 51-годишен мъж от Ловеч. На 12 март в хода на операция за противодействие на разпространението на акцизни стоки без бандерол служители на РУ - Ловеч претърсили имота в село Горско Сливово. Там са открити и иззети общо 280 кутии с цигари от различни марки, 50 полиетиленови плика всеки с по 20 къса цигари и насипен тютюн, с тегло 12.200 кг. Всички открити стоки са без акцизен бандерол. В качеството на обвиняем е привлечен 51-годишен мъж от Ловеч, обитател на имота в селото. По случая е образувано досъдебно производство.", "date": "2019.03.13", "title": "Ловеч: Над 5 000 къса цигари са иззети при проверка на частен имот в село Горско Сливово"}
{"url": "http://www.focus-news.net/news/2019/03/13/2634043/pleven-chetirimata-zadarzhani-za-iznudvane-na-detsa-ostavat-v-aresta.html", "text": "Четиримата задържани за изнудване на деца остават в ареста. Това съобщиха от пресцентъра на  МВР . Сигналът за изнудвани в продължение на около две години деца от областния град е подаден на 5 март в Първо РУ. Служителите на реда се заели с изясняване на случая. Според информацията, младежи чрез упражняване на сила и заплаха изнудвали децата да им дават различни суми. По случая е образувано досъдебно производство. При проведените оперативно-издирвателни и процесуално-следствени действия е установено, че извършители са двама 19-годишни, 18-годишен и 23-годишен (и четиримата от Плевен). На 12 март извършителите са привлечени като обвиняеми и с постановление на наблюдаващия прокурор им е взета мярка за неотклонение \"Задържане под стража\" за срок до 72 часа. Работата по случая продължава.", "date": "2019.03.13", "title": "Плевен: Четиримата задържани за изнудване на деца остават в ареста"}
{"url": "http://www.focus-news.net/news/2019/03/13/2634038/tsvetan-tsvetanov-gerb-vsyaka-edna-darzhava-poddarzha-svoite-maltsinstva-i-religii-po-sveta-godishno-stranata-ni-predostavya-okolo-2-mln-lv-za-vsichki-balgarski-tsarkvi-kam-bpts.html", "text": "Всяка една държава поддържа своите малцинства и религии по света - годишно страната ни предоставя около 2 млн. лв. за всички български църкви към БПЦ. Това каза председателят на ПГ на ГЕРБ Цветан Цветанов по време на брифинг в Народното събрание във връзка със Закона за вероизповеданията, предаде репортер на  Агенция „Фокус“ . „И днес мога да заявя, че тези пари, ако бяха опростени, смятам, че всички вероизповедания в България щяха да започнат начисто“, каза Цветанов. По думите му Законът за вероизповеданията е придобил политически оттенък. Цветанов определи това като недопустимо, когато се говори за религия. „Тук искам да кажа на тези политически партии, които се изказват да си припомнят много внимателно протоколното решение между България и Турция за това как България ще приема съответни дарения за Мюфтийството, за българските мюсюлмани и как дирекцията по вероизповедания ще опростява всички тези мита“, допълни Цветанов. \"Всяка една държава поддържа своите малцинства или религиите, които са основни за дадената държава във всяка една точка по света. България не прави своите изключения. Годишно страната ни предоставя около 2 млн. лв. за всички български църкви към БПЦ“, каза още Цветанов.  \r\nДеница КИТАНОВА", "date": "2019.03.13", "title": "Цветан Цветанов, ГЕРБ: Всяка една държава поддържа своите малцинства и религии по света - годишно страната ни предоставя около 2 млн. лв. за всички български църкви към БПЦ"}
{"url": "http://www.focus-news.net/news/2019/03/13/2634053/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще разговаряме с кмета на общината инж. Костадин Варев за подготвянето на необходимата документация и проекти за ремонт на моста в село Момина Клисура и за реализацията на други проекти, по които работи общината. Ще чуете също какви подобрения са направени в село Сестримо. По темата ще разговаряме с кмета на населеното място Стефан Джамов. От Севдалина Попова, старши експерт „Музейно дело“, ще научите кои са показаните експонати в първата изложба „Археология“ на Историческия музей в Белово и кои от тях са най-интересните.  Предаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.03.13", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/03/13/2634052/ruse-razkrita-e-domashna-oranzheriya-za-marihuana-v-imot-na-ul-lozengrad.html", "text": "Разкрита е домашна оранжерия за марихуана в имот на ул. „Лозенград“. Това съобщиха от пресцентъра на  МВР . На 12 март криминалисти от ОДМВР – Русе са извършили претърсване в имота, обитаван от 29-годишен мъж. При полицейските и процесуални действия в една от стаите в къщата служителите са се натъкнали на гардероб, оборудван за отглеждане на марихуана. Намерени и иззети са две растения с височина от 60 см, апаратура, контролираща температура, кварцова лампа и специализирани препарати за отглеждане на растения. Случаят е документиран, като е започнало разследване в хода на образувано досъдебно производство.", "date": "2019.03.13", "title": "Русе: Разкрита е домашна оранжерия за марихуана в имот на ул. „Лозенград“"}
{"url": "http://www.focus-news.net/news/2019/03/13/2634050/lovech-zadarzhan-e-vazpitatel-namesil-se-v-sbivaneto-mezhdu-nepalnoletni-momicheta-v-uchilishte.html", "text": "Задържан е възпитател, намесил се в сбиването между непълнолетни момичета в училище. Това съобщиха от пресцентъра на  МВР . Служители на РУ - Ловеч са започнали проверка във връзка с инцидента, станал на 8 март в ловешко училище, когато след възникнал скандал, две 14-годишни момичета се сбили в класната стая. Задържан е 60-годишен възпитател от училището, който при опит да разтърве ученичките е нанесъл удари с ръка по главата на едната. Инспектори от Детска педагогическа стая при РУ - Ловеч са започнали работа с децата от училището. Днес предстои материалите от проверката да бъдат докладвани на Районна прокуратура - Ловеч. Работата по случая продължава.", "date": "2019.03.13", "title": "Ловеч: Задържан е възпитател, намесил се в сбиването между непълнолетни момичета в училище"}
{"url": "http://www.focus-news.net/news/2019/03/13/2634056/burgas-yordan-yanev-zayn-e-obyaven-za-ilyuzionist-na-godinata.html", "text": "Магът Йордан Янев-Зайн е обявен за „Илюзионист на годината“. Негови колеги от занаята ще му връчат купата „Сенко\" на 21 март в ресторанта на хотел „Аква“. Това съобщиха от пресцентъра на  Община Бургас . От 15.00 часа е предвидена пресконференция, на която са поканени журналисти от всички медии. \r\nЙордан Янев-Зайн е първият бургаски маг, удостоен с това престижно отличие. Той получава наградата заради своя спектакъл „Вълшебствата на Зайн“, който бе представен миналата година в най-големите български градове - Бургас, София, Пловдив, Варна, Русе, Стара Загора, Велико Търново, Хасково, Благоевград... под мотото „Остани в България-промени България\". \r\nИлюзионистът Йордан Янев-Зайн е носител на редица международни награди, сред които второ място на Балканския магичен фестивал в Белград, Сърбия. Работил е на сцената на цирк „София\", с който изнася представления във Виаланд - Истанбул. Зайн прекара две години в  Макао - китайският Лас Вегас, където представи своето сценично шоу в хотела с най-голямото казино в света - „Винийшън“. \r\nНосител е на титлата „Артист на месеца“ на компанията Сандз, Макао. \r\nИзминалата 2018 година е една от най-забележителните в неговото израстване като илюзионист. Той осъществи една от големите мечти на своя живот и да направи грандиозно магично турне, минало през девет български града. Зайн успя да покаже, че и в нашата страна чудеса са възможни, че тук младите хора също могат да се реализират, да дадат най-доброто от себе си в професионален план и да бъдат щастливи.", "date": "2019.03.13", "title": "Бургас: Йордан Янев-Зайн е обявен за „Илюзионист на годината“"}
{"url": "http://www.focus-news.net/news/2019/03/13/2634055/tsvetan-tsvetanov-gerb-kandidatite-ni-za-evroizborite-nyama-da-badat-s-povdignati-obvineniya-za-prane-na-pari-kupuvane-na-glasove-ili-zloupotrebi-s-mestna-vlast.html", "text": "Кандидатите ни за евроизборите няма да бъдат с повдигнати обвинения за пране на пари, купуване на гласове или злоупотреби с местна власт. Това каза председателят на ПГ на ГЕРБ Цветан Цветанов по време на брифинг в Народното събрание във връзка с кмета на Созопол, към когото бяха повдигнати обвинения, предаде репортер на  Агенция „Фокус“.   Той изрази надежда и колегите му от БСП да направят същото. По случая в Созопол, Цветанов коментира: „Има компетентни органи. Нека си продължат съответното разследване. Към момента има както към Созопол, така и към Златица. Ние винаги сме били с абслотютно същия аршин. Ще се произнесем във връзка и с предстоящите местни избори. Сега в момента говорим за евроизборите“, подчерта той.  \r\nДеница КИТАНОВА", "date": "2019.03.13", "title": "Цветан Цветанов, ГЕРБ: Кандидатите ни за евроизборите няма да бъдат с повдигнати обвинения за пране на пари, купуване на гласове или злоупотреби с местна власт"}
{"url": "http://www.focus-news.net/news/2019/03/13/2634049/sofiya-shofyori-ot-gradskiya-transport-protestirat-pred-stolichna-obshtina.html", "text": "Шофьори от столичния градски транспорт протестират с жълти жилетки пред сградата на Столична община, предаде репортер на  Агенция \"Фокус\".  Движението в района не е затруднено. По-рано през деня кметът на София Йорданка Фандъкова обяви, че заплатите на водачите ще бъда увеличени от 1 април. Исканията на работещите в столичния градски транспорт са свързани, освен с по-високото заплащане, и с по-добрите условия на труд. Те настояват за среща с кмета Фандъкова, на която да я запознаят с проблемите си.  \r\nДаяна ДЮЛГЕРОВА", "date": "2019.03.13", "title": "София: Шофьори от градския транспорт протестират пред Столична община"}
{"url": "http://www.focus-news.net/news/2019/03/13/2634057/prieti-sa-obshtite-usloviya-za-prepodavateli-po-balgarski-ezik-i-literatura-v-chuzhdestranni-universiteti.html", "text": "Правителството одобри общите условия, на които да отговарят кандидатите за преподаватели по български език и литература в чуждестранните университети. Това съобщиха от  правителствената информационна служба . Те ще бъдат командировани от държавните висши училища, които имат акредитация в професионални направления от област „Хуманитарни науки“ и сключено споразумение за командироване на преподаватели с Министерството на образованието и науката (МОН). Срокът за командироване е до две години с възможност за продължение на командироването за още две години при определени условия. \r\nПостановлението е в съответствие с визията за засилване, популяризиране и укрепване на позициите на българистиката зад граница, подкрепена на държавно ниво. С дейностите по изпълнението му се цели да се разшири влиянието на българистиката по света и да се създадат възможности за адаптиране към актуалните условия за преподаване на български език в различните чуждестранни университети, научните и учебните центрове, които работят по въпроси, свързани със славистиката, Балканите, Югоизточна Европа, Византия и Близкия Изток, както и с историята и развитието на регионите. Ще се създадат условия за интензивно научно сътрудничество между висши училища с чуждестранни партньори за реализирането на съвместни проекти и инициативи. \r\nМОН ще осигурява чрез трансфер на финансови средства държавните висши училища за обезпечаване на разходите за командировъчни пари, основни трудови възнаграждения и осигурителни вноски на командированите преподаватели. Трансферът за командировъчни пари към висшите училище се предоставя при спазване на условията, регламентирани в Наредбата за дългосрочните командировки в чужбина. \r\nВ постановлението на Министерския съвет са включени още процедурата за подбор и условията за прекратяване на командироването.", "date": "2019.03.13", "title": "Приети са общите условия за преподаватели по български език и литература в чуждестранни университети"}
{"url": "http://www.focus-news.net/news/2019/03/13/2634060/liderat-na-bsp-korneliya-ninova-shte-dade-preskonferentsiya-v-tsentralata-na-partiyata-na-14-mart.html", "text": "Лидерът на БСП Корнелия Нинова ще даде пресконференция в централата на партията на 14 март. Това съобщиха от пресцентъра на  НС на БСП . Събитието ще се състои от 11.00 часа в централата на БСП на ул. „Позитано” 20.", "date": "2019.03.13", "title": "Лидерът на БСП Корнелия Нинова ще даде пресконференция в централата на партията на 14 март"}
{"url": "http://www.focus-news.net/news/2019/03/13/2634059/tsvetan-tsvetanov-gerb-bsp-gi-nyama-v-smesenite-regioni-nie-sme-edinstvenata-alternativa-tam-vsichko-koeto-pravyat-po-zakona-za-veroizpovedaniyata-e-zaradi-predstoyashtiya-im-plenum.html", "text": "БСП ги няма в смесените региони, ние сме единствената алтернатива там - всичко, което правят по Закона за вероизповеданията е заради предстоящи им Пленум. Това каза председателят на ПГ на ГЕРБ Цветан Цветанов по време на брифинг в Народното събрание във връзка със Закона за вероизповеданията, предаде репортер на  Агенция „Фокус“ .  \r\nТой подчерта, че ГЕРБ и ДПС имат представители кметове и общински съветници в смесените региони. „Това не означава, че сме имали някаква договорка. Това означава, че имаме принципи, които ги спазваме и принципи, които ще продължим да спазваме. Тези, които искат да се заиграват с тази тема, те не влизат дори тук в парламента, където е истинската политика“, подчерта още Цветанов. Според него просто БСП имат предстоящ Пленум, на който трябва да си определят лидера, който ще им води евролистата. „Там страхът е толкова голям, че никой не смее да дойде на мероприятие , което е обществено, само и само да не бъде обвинен, че е дошъл. Между другото вчера имаше посетители от БСП, които влизаха. Видяхме се с колегите, поговорихме си. Действително хващат се за главата, не са доволни от това, което се прави, но това е решение, което е взела Корнелия Нинова“, допълни председателят на ПГ на ГЕРБ. „Сега ще ми бъде интересно да видя каква ще бъде следващата опорна точка на БСП, защото в момента една тема, която те се заиграха, искаха да си я превърнат като основна тема, която да представят по време на изборите“, посочи Цветанов. „Просто по тази тема да говорим по този начин, ставаше въпрос за 8 млн. лв. Да, това действително не са и малко пари, но когато говорим за едни, които са управлявали, които са направили енергиен проект за АЕЦ „Белене“, където са договорили без никакви споразумения и никакви договори да се закупят тези два реактора, страната ни да бъде осъдена, да плати държавата 1,2 млрд. лв, и тези днес излизат и са като морални стожери на обществото“, разкритикува БСП Цветанов.  \r\nДеница КИТАНОВА", "date": "2019.03.13", "title": "Цветан Цветанов, ГЕРБ: БСП ги няма в смесените региони, ние сме единствената алтернатива там - всичко, което правят по Закона за вероизповеданията е заради предстоящия им Пленум"}
{"url": "http://www.focus-news.net/news/2019/03/13/2634045/rtk-kosovo-haradinay-reagira-na-izyavlenieto-na-mogerini-dialogat-beshe-derayliran-predi-mitata.html", "text": "Премиерът на Косово Рамуш Харадинай в сряда коментира изявлението на върховния представител на ЕС за външните работи и политиката на сигурност Федерика Могерини, че ще насрочи диалог между Прищина и Белград веднага щом Косово отмени 100-процентовите мита върху сръбските стоки, предава  държавната „Радио и телевизия Косово“ (RTK) . \r\nМинистър-председателят написа в „Туитър“, че „диалогът бе дерайлиран много преди да бъдат въведени митата. Липсата на прозрачност, насърчаването на идеята за размяна на територии и провалът в прилагането на съществуващите споразумения – това са причините. Диалогът може и трябва да продължи без това да е свързано с митата“. \r\nПревод и редакция:", "date": "2019.03.13", "title": "RTK (Косово): Харадинай реагира на изявлението на Могерини: Диалогът беше дерайлиран преди митата"}
{"url": "http://www.focus-news.net/news/2019/03/13/2634058/dmitriy-peskov-antiruskite-zakonoproekti-na-sasht-sa-plod-na-emotsionalnata-ekzaltatsiya-na-vashington.html", "text": "Прессекретарят на руския президент Дмитрий Песков смята, че пакетът от „антируски“ законопроекти на САЩ е плод на емоционалната екзалтация на Вашингтон. Той коментира по този начин приетата от Палатата на представителите на Конгреса на САЩ резолюция за санкции срещу причастните към убийството на политика Борис Немцов, както и законопроекта с искане да се разкрият доходите на президента на Русия Владимир Путин и законопроекта, който забранява на която и да е администрация във Вашингтон да признае Крим за част от Русия, предава  ТАСС . \r\n„Подобни законопроекти могат само да повлияят негативно (на отношенията между Москва и Вашингтон). Това е продължаваща, много неприятелска, оголтяла русофобска линия. Това е продължение на една емоционална екзалтация. Затова в момента не очакваме някакви трезви оценки от страна на американските законодатели“, заяви Песков. \r\nГоворителят на Кремъл подчерта, че американските конгресмени „са в плен на тези емоции, които не им позволяват да преценят ситуацията и да демонстрират поне някаква политическа воля за онези действия, които според нас най-добре отговарят на интересите на двете страни“. \r\nВ същото време Песков изрази увереност, че с приближаването на изборите в САЩ, интензивността на русофобията само ще се увеличи. \r\n„Това са американските процеси, всеки специалист, който познава новата и скорошната история на Съединените щати, лесно предсказва, че с наближаването на президентските избори интензивността на русофобията ще се увеличи, защото русофобията винаги е била използвана като избирателен инструмент в Съединените щати, за наше съжаление“, обобщи представителят на Кремъл. \r\nПревод и редакция:", "date": "2019.03.13", "title": "Дмитрий Песков: Антируските законопроекти на САЩ са плод на емоционалната екзалтация на Вашингтон"}
{"url": "http://www.focus-news.net/news/2019/03/13/2634061/burgas-literaturna-vecher-ozaglavena-enigmatichniyat-maurice-blanchot-koyto-ne-razkazvashe-istorii-shte-se-provede-na-6-april.html", "text": "Литературна вечер, озаглавена \"Енигматичният Maurice Blanchot, който \"не разказваше истории\", ще се проведе на 6 април в Бургас. Може би това е единственият опит творчеството на елитарния Бланшо да бъде преразгледано в един извънстоличен формат. Събитието ще започене от 17.00 часа на ул. \"Вола\" 1, Кафе \"С автограф\". Това съобщиха от пресцентъра на  Община Бургас . \r\n\"Това, което той прави, не е нито чиста литература или фикция, нито чиста философия или по-скоро аз бих казала - рефлексия и теоретизация. Точно защото не е нито едното, нито другото, Морис Бланшо е възхитителен, предизвикателен и толкова любим на такива големи имена: Емануел Левинас, Жак Дерида, Жорж Батай, Мишел Фуко, Жил Дельоз. Това са хора, които се възхищават от Морис Бланшо , които черпят от неговите книги много от своите идеи, които след това разгръщат теоретично\" - това казва преводачът на Морис Бланшо и директор на Издателска къща \"КХ - Критика и хуманизъм\" - Антоанета Колева за тетралогията:  Смъртната присъда (1948), Желания момент (1951), Онзи, който не ме придружаваше (1953), Последният човек (1957). \r\nКое обаче наложи отново да бъде инжектиран интерес към Морис Бланшо (1907-2003) или да бъдат разгледани не само неговите книги, но и литературо-философските му есета? Отговорът се крие може би по-скоро не само в това той да бъде изваден от стерилната академичност, където винаги е бил поставян, но и да се отдаде нужната почит към подобна фигура, дала тласък на най-големите западноевропейски интелектуалци на 20-ти век. Предстоящото събитие цели по-скоро да бъде поставен адекватен акцент и маркер върху неговата тетралогия в една по-широка рецептивна среда, лишена от университетската имунизация. Срещата цели да бъде поставен акцент върху хибридността на неговите текстове, ротиращи между литературата и философския рефлекс. Да бъде изваден от brim-а на времето. \r\nМорис Бланшо (на френски: Maurice Blanchot) е френски философ, писател, литературен, културен и политически теоретик. Оказва силно влияние върху постструктуралистки философи като Жак Дерида. \r\nРоден е на 22 септември 1907 г. в селцето Квен, департамент Сон е Лоар (на френски: Saône-et-Loire), регион Бургундия, Източна Франция. Завършва Страсбургския университет, където става близък приятел с Еманюел Левинас, а след това и Сорбоната.", "date": "2019.03.13", "title": "Бургас: Литературна вечер, озаглавена \"Енигматичният Maurice Blanchot, който \"не разказваше истории\", ще се проведе на 6 април"}
{"url": "http://www.focus-news.net/news/2019/03/13/2634062/izmenya-se-ustroystveniyat-pravilnik-na-darzhavnata-komisiya-po-hazarta-i-na-neynata-administratsiya.html", "text": "Министерският съвет прие изменение на Устройствения правилник на Държавната комисия по хазарта (ДКХ) и на нейната администрация. Това съобщиха от  правителствената информационна служба . \r\nАктуализира се числеността на служителите, което ще допринесе за подобряване на управлението, повишаване на ефективността при планиране и осъществяване на контролната дейност на ДКХ и засилване на контролното въздействие върху лицата, осъществяващи хазартна дейност. Предвиденото увеличаване на служителите е свързано със засилената контролна дейност и увеличения брой на административно-наказателните дела. По този начин ще се повиши ефективността при планиране и осъществяване на процесуалното представителство, което ще обезпечи по-ефективното изпълнение на правомощията на председателя на ДКХ по контролно-санкционната дейност. \r\nИзмененията в правилника на Държавната комисия по хазарта и на нейната администрация ще подобрят координацията и бързото оперативно планиране на съвместната дейност с други държавни органи, участващи в проверките - Националната агенция за приходите, Министерството на вътрешните работи, Главна дирекция „Борба с организираната престъпност“, Главна дирекция „Пожарна безопасност и защита на населението“, Българския институт по метрология и Изпълнителна агенция „Главна инспекция по труда“. \r\nС приемането на Устройствения правилник на ДКХ и на нейната администрация ще се засили и превенцията в резултат на подобрената контролно-санкционна дейност върху лицата, осъществяващи хазартна дейност, и ще доведе до подобряване ефективността при реализирането на правомощието на държавния орган за надзор върху хазарта.", "date": "2019.03.13", "title": "Изменя се Устройственият правилник на Държавната комисия по хазарта и на нейната администрация"}
{"url": "http://www.focus-news.net/news/2019/03/13/2634054/ministar-vladislav-goranov-zadalzheniyata-na-veroizpovedaniyata-ostavat-dalzhimi-i-varhu-tyah-se-nachislyava-lihva-te-sa-obezpecheni-s-imushtestvo.html", "text": "Задълженията на вероизповеданията остават дължими и върху тях се начислява лихва – те са обезпечени с имущество. Това каза министърът на финансите Владислав Горанов по време на брифинг в Народното събрание във връзка със Закона за вероизповеданията, предаде репортер на  Агенция „Фокус“ . По думите му периодът на отсрочка ще бъде така изчислен, че да даде възможност средствата, отделяни по силата на Закона за вероизповеданията да бъдат достатъчни за финансиране на дейността на отделните вероизповедания, така и да бъдат като източник на погасяване на задълженията. Горанов обърна внимание, че така субсидията ще може да се получава в по-голямата си част. „Именно това е целта на дебата от последните седмици и месеци. Ако сме имали за цел веднага законът да сработи за всички вероизповедания, то тези, които имат по-големи задължения бързо трябваше да ги покрият. На практика законът щеше да бъде ефективно прилаган след година-две за някои вероизповедания“, допълни още Горанов. Той посочи, че отсрочката е съществуващ способ. „Това не е някаква иновация. Ще даде възможност Закона за вероизповеданията веднага да изпълни основната си цел – финансирането на възнагражденията на свещенослужителите от различните вероизповедания да могат да бъдат осигурени частично, така както беше разговорът по време на КСНС“, допълни Горанов. Попитан дали премиерът Борисов е решил ГЕРБ да направи такова предложение, министърът на финансите заяви, че лидерът на партията заедно с парламентарната група участва във взимането на всички решения. „Първоначалното предложение за амнистиране дойде в съвместен анализ между ПГ на ГЕРБ и експерти от Министерство на финансите. „Промяната в подобно решение идва на база на обществените реакции и дебата, като крайната цел отново е законът да стане работещ“, допълни финансовият министър. Той обясни, че решението е от последните няколко дни и е формирано в рамките на ПГ на ГЕРБ и експерти от Министерство на финансите.  \r\nДеница КИТАНОВА", "date": "2019.03.13", "title": "Министър Владислав Горанов: Задълженията на вероизповеданията остават дължими и върху тях се начислява лихва – те са обезпечени с имущество"}
{"url": "http://www.focus-news.net/news/2019/03/13/2634063/komisiyata-po-vatreshna-sigurnost-i-obshtestven-red-prie-na-parvo-chetene-promeni-v-zakona-za-chuzhdentsite-v-balgariya.html", "text": "Парламентарната комисия по вътрешна сигурност и обществен ред прие на първо четене с 11 гласа „за“, без против и задържали се Законопроект за изменение и допълнение на Закона за чужденците в Република България, внесен от Министерски съвет на 19 февруари тази година, предаде репортер на  Агенция „Фокус“ . С предложените изменения се предвижда чужденците да влизат в страната ни без визи, ако имат валидно разрешение за продължително, дългосрочно или постоянно пребиваване у нас. Новият законопроект предлага въвеждането на нова структура, компетентна да издава разрешения за продължително пребиваване на чужденци. Урежда се и статутът за пребиваване на непридружени деца-чужденци чрез издаване на разрешение за продължително пребиваване в страната до навършване на пълнолетие. Прецизират се правомощията на компетентните държавни структури по отношение на грижите, които се полагат спрямо тях.  \r\nВ Закона за български документи за самоличност се въвежда нов вид документ, който ще се издава на децата-чужденци, предвиден е срок за издаването и за пребиваването на чужденци.  \r\nВ закона за пребиваването в България на граждани на ЕС е установена липса на правна уредба за издаване на удостоверения за пребиваване на членовете на семейството на български граждани, упражнили правото си на свободно движение, както и за възможността да се откаже право на пребиваване на територията на страната ни в случай на установено и доказано фиктивно съжителство и фиктивен брак. С промените се цели прецизиране на отделни разпоредби на досега действащия закон с оглед тяхното практическо прилагане, както и недопускане на възможността за заобикаляне на закона. Предлаганите промени изчиствали и досегашните административни тежести по отношение на пребиваването на висококвалифицирани и сезонни работници. Според досега действащия закон при смяна на работодателя в периода на пребиваването им у нас, на тези хора им се налага да кандидатстват за нова виза за дългосрочно пребиваване.  \r\nДаяна ДЮЛГЕРОВА", "date": "2019.03.13", "title": "Комисията по вътрешна сигурност и обществен ред прие на първо четене промени в Закона за чужденците в България"}
{"url": "http://www.focus-news.net/news/2019/03/13/2634065/plovdiv-obshtinski-savetnitsi-poiskaha-ostavkata-na-artistichniya-direktor-na-fondatsiya-plovdiv-2019-svetlana-kuyumdzhieva.html", "text": "Общински съветници в Пловдив поискаха оставката на артистичния директор на фондация „Пловдив 2019“ Светлана Куюмджиева, предаде репортер на  Радио „Фокус”-Пловдив . Причината за това е проекта на фондацията за организиране на гей парад в Пловдив. Искането бе направено от Николай Радев, от името на групата общински съветници от БСП. „Не може да шестват по пловдивските улици хора, демонстриращи сексуалната си ориентация, която противоречи на християнските ни ценности и то с парите на пловдивчани“, каза Радев. Отговорност за това се търси и от кмета Иван Тотев, като председател на управителния съвет на фондацията. \r\nКметът Тотев защити Куюмджиева, като обяви, че художествената стойност на проектите на фондацията се оценява от подготвени и компетентни хора. По думите му групата на ГЕРБ в Общинския съвет няма да подкрепи подобна оставка. \r\nОт „Патриотичния фронт” пък отново поискаха да знаят какви са възнагражденията на ръководството на фондация „Пловдив 2019“. Такъв отговор засега няма. Те също са против провеждането на гей парад в Пловдив, като част от проектите на Европейската столица на културата. \r\nЦветана ТОНЧЕВА", "date": "2019.03.13", "title": "Пловдив: Общински съветници поискаха оставката на артистичния директор на фондация „Пловдив 2019“ Светлана Куюмджиева"}
{"url": "http://www.focus-news.net/news/2019/03/13/2634051/tsvetan-tsvetanov-gerb-s-predlozhenieto-za-otsrochvane-na-dalgovete-na-veroizpovedaniyata-mnogo-yasno-pokazvame-che-tarsim-variant-za-reshenie.html", "text": "С предложението за отсрочване на дълговете на вероизповеданията много ясно показваме, че търсим вариант за решение, а не казваме, че сме алтернатива без да правим такова. Това каза председателят на ПГ на ГЕРБ Цветан Цветанов по време на брифинг в Народното събрание във връзка със Закона за вероизповеданията, предаде репортер на  Агенция „Фокус“ . „БСП се заиграха с тази тема по един изключително непочтен начин. Те като парламентарна сила, която са избрани от техните народни представители, не смятам, че е редно да дават трибунки от техните партийни централи, а да дойдат тук и да защитават интересите както на тяхната политическа сила, така също и от техните избиратели. Не им прави чест, че всеки ден се занимават, за да провокират теми, които могат да отблъснат българските избиратели“, каза Цветанов. Той изрази надежда, че ПГ на ГЕРБ ще бъде подкрепена между първо и второ четене по Закона за вероизповеданията.  \r\nДеница КИТАНОВА", "date": "2019.03.13", "title": "Цветан Цветанов, ГЕРБ: С предложението за отсрочване на дълговете на вероизповеданията много ясно показваме, че търсим вариант за решение"}
{"url": "http://www.focus-news.net/news/2019/03/13/2634048/aleksandar-sidi-obedineni-patrioti-dovolni-sme-ot-reshenieto-na-gerb-za-otsrochvane-na-dalgovete-na-veroizpovedaniyata-a-ne-amnistiraneto-im-tova-beshe-pravilniyat-pat.html", "text": "Доволни сме от решението на ГЕРБ за отсрочване на дълговете на вероизповеданията, а не амнистирането им - това беше правилният път. Това каза народният представител от ПГ на „Обединени патриоти“ Александър Сиди по време на брифинг в Народното събрание във връзка с предложението на ГЕРБ между първо и второ четене на Закона за вероизповеданията, предаде репортер на  Агенция „Фокус“ . \"От името на „Обединени патриоти“ поздравяваме нашите партньори от ГЕРБ, за това че се вслушаха в разумните аргументи на хората, които казаха, че не е справедливо да бъде поощрявано едно вероизповедание за сметка на всички останали“, каза още Сиди. По думите му така всеки един ще заплаща своите задължения. „Така е правилно, честно и справедливо“, допълни депутатът. На въпрос дали очаква да има напрежение, Сиди изрази надежда да няма. „В крайна сметка мюсюлманското вероизповедание е едно от всички. Ако си позволят да създават напрежение, това не би било добре за държавата по принцип“, допълни той.  \r\nДеница КИТАНОВА", "date": "2019.03.13", "title": "Александър Сиди, „Обединени патриоти“: Доволни сме от решението на ГЕРБ за отсрочване на дълговете на вероизповеданията, а не амнистирането им - това беше правилният път"}
{"url": "http://www.focus-news.net/news/2019/03/13/2634068/burgas-sporten-klub-belite-akuli-specheli-4-zlatni-i-1-bronzovo-otlichie-na-darzhavnoto-lichno-otborno-parvenstvo-po-strelba-s-lak-za-detsa.html", "text": "Малките стрелци от Спортен клуб „Белите акули“ в Бургас спечелиха 4 златни и 1 бронзово отличие на Държавното лично отборно първенство по стрелба с лък за деца до 11 и 14 годишна възраст в град Велико Търново. Това съобщиха от пресцентъра на  Община Бургас . „Акулите“ отбелязаха перфектни резултати и заслужено се качиха на почетната стълбица. Два златни медала в категория - деца до 11 г., стил компаунд - Доминика Грозева, Любчо Желязков, два златни медала, категория- деца до 14 г.,стил компаунд – Дарина Попережай, Леонид Шмиглаев, едно бронзово отличие, в същата категория и за Анастасия Тимофеева. За цялостните си дейности и постижения през 2017-2018 г., стрелците - Доминика Грозева и Любчо Желязков, бяха отличени и с още едно златно отличие от БФСЛ, класирани в топ 3 състезатели, категория - деца до 11 г. Във Велико Търново, първо съревнование беше и за Елена Николова, единствен участник от отбора в стил рекърв.", "date": "2019.03.13", "title": "Бургас: Спортен клуб „Белите акули“ спечели 4 златни и 1 бронзово отличие на Държавното лично отборно първенство по стрелба с лък за деца"}
{"url": "http://www.focus-news.net/news/2019/03/13/2634067/varna-uchitelka-e-osvobodena-ot-dlazhnost-zaradi-izbyagalo-ot-detska-gradina-momichentse.html", "text": "Детска учителка от ДГ №19 „Славейче“ във Варна е била освободена от длъжност след инцидент с избягало момиченце. Това съобщиха за  Радио „Фокус“ – Варна  от пресцентъра на Общината. На 11 март, в 12.15 часа, директорът градината е уведомил дирекция „Образование и младежки дейности“ в Община Варна за възникнал инцидент с дете, което е избягало при прибиране в сградата след игра на двора. Директорът незабавно е информирал родителите и полицията. При извършена проверка в широк периметър детето е намерено на външна игрова площадка от полицейски патрул. След предприети действия от страна на директора, учителката, отговорна за групата, в която е било детето, е освободена от длъжност. От Дирекция „Образование и младежки дейности“ очакват писмени обяснения по случая от директора на детската градина. \r\nДиана СТОЕВА", "date": "2019.03.13", "title": "Варна: Учителка е освободена от длъжност заради избягало от детска градина момиченце"}
{"url": "http://www.focus-news.net/news/2019/03/13/2634069/tsvetan-tsvetanov-gerb-na-ksns-pri-prezidenta-vsichki-byahme-edinodushni-po-zakona-za-veroizpovedaniyata-po-tazi-tema-sashto-ima-mnogo-spekulatsii.html", "text": "На КСНС при президента всички бяхме единодушни по Закона за вероизповеданията – по тази тема също има много спекулации. Това каза председателят на ПГ на ГЕРБ Цветан Цветанов по време на брифинг в Народното събрание във връзка със Закона за вероизповеданията, предаде репортер на  Агенция „Фокус“.  На въпрос на този КСНС, когато се е взимало решение за Закона за вероизповеданията каква е била позицията на БСП, Цветанов отговори: „Всички бяхме единодушни. Това беше отчетено през последния КСНС през 2018 г., когато всъщност в точка 6-а от изводите, които бяха направени и експозето, което даде президента там пише, че се постига съгласие да се направи Закон за вероизповеданията. Това е много важно“, каза Цветанов. Той обърна внимание, че и по тази тема има много спекулации. „Само да ви върна във времето, когато внесохме първоначалния вариант за Закона за вероизповеданията. Това беше основната цел - да ограничи изцяло възможността за външно финансиране. Когато направихме извънредна среща в Патриаршията, се срещнахме с патриарха, с всички митрополити. Тогава дойде премиера, дойдоха представители на всички парламентарни групи“, каза Цветанов и уточни, че единствено БСП не е дошла. Цветанов допълни, че БПЦ е изразила становище, че не е нормално да се лиши от възможността да получава дарения. „Тогава ние, което бяхме дали като гаранция, че само субсидията от Министерство на финансите ще бъде с възможен обхват на проверки, които ще се правят. Това са все пак средства от републиканския бюджет и те подлежат на съответния контрол. Мюфтийството беше да се ограничи възможността за външно финансиране“, допълни още Цветанов. Според него прави чест на премиера, че се е срещнал и с патриарха и с главния мюфтия.  \r\nДеница КИТАНОВА", "date": "2019.03.13", "title": "Цветан Цветанов, ГЕРБ: На КСНС при президента всички бяхме единодушни по Закона за вероизповеданията – по тази тема също има много спекулации"}
{"url": "http://www.focus-news.net/news/2019/03/13/2634071/213-dela-po-zakona-za-opazvane-na-okolnata-sreda-sa-obrazuvani-vav-vas-prez-2018-g.html", "text": "213 дела са били образувани по Закона за опазване на околната среда във Върховния административен съд (ВАС) през 2018 г. Осем са били делата, образувани по Закона за защитените територии, 4 – по Закона за биологичното разнообразие. Това каза председателят на Шесто отделение във ВАС Любомир Гайдов по време на среща на съдиите от отделението с проф. Лудвиг Кремер, съобщиха от пресцентъра на  съда .  \r\nПроф. Кремер е дългогодишен консултант на ЕК по въпросите на екологичното право, преподавател по екологично право в редица водещи европейски университети. Той беше лектор на обучение за административни съдии на тема „Политики на ЕС в област „Екология. Право на ЕС за опазване на околната среда и оценка на въздействието върху околната среда“. \r\n Тридневният семинар се проведе в рамките на Дейност 1 „Иновативен модел на специализирано присъствено обучение в областта на административното правораздаване” по проект „Иновативни продукти и услуги в обучението, предоставяно от НИП”. Проектът се финансира по Оперативна програма „Добро управление“. Лектори от българска страна бяха върховните съдии Сибила Симеонова и Николай Гунчев, които са с опит в разглеждането на дела, свързани с екология.  \r\nНа срещата на проф. Кремер със съдиите от Шесто отделение днес бяха обсъдени  казуси, по които ВАС има решения през последните години. Беше отбелязано, че националното и европейското законодателство в областта на екологията се развиват много динамично, тъй като въпросите по опазването на околната среда касаят цялата общественост на Европа. Все по-актуални са темите за опазването на чистотата на водите, почвите, въздуха, управлението на отпадъците, проблемите от използването на „кафява“ енергия, както и влиянието на някои инвестиционни проекти върху околната среда. Затова може да се очаква в идните години да нови променив европейското екологично право, каза проф. Кремер. \r\n„Европейската комисия и Европейската агенция по околната среда оценяват броя на преждевременните смъртни случаи, дължащи се на замърсяване на въздуха в ЕС, на около 400 000 души годишно по данни на Европейската агения за околна среда (ЕАОС). За България цифрата е около 15 000 преждевременни смъртни случая годишно (Виж доклад на ЕАОС 12/2018, стр. 64), заяви пред участниците в обучението проф. Кремер.  \r\n„Законът за чистота на атмосферния въздух от 1996 г. (ДВ 45/1996), с измененията в него, не предвижда изготвяне на планове за чистота на въздуха, когато пределните за ЕС стойности бъдат превишени. Законът не съдържа пределните стойности за качеството на въздуха и това е нарушение на задълженията на България. Българските граждани могат да се позовават на европейските норми пред българските съдилища, дори и стойностите да не фигурират в българското законодателство“, смята проф.Кремер. Според него гражданите могат да настояват за изготвянето на ефективни планове за чистота на въздуха (СЕС, Янечек, Дело C-207/07)”.", "date": "2019.03.13", "title": "213 дела по Закона за опазване на околната среда са образувани във ВАС през 2018 г."}
{"url": "http://www.focus-news.net/news/2019/03/13/2634074/pp-abv-zapochva-da-sabira-podpisi-za-referendum-za-mir-obzor.html", "text": "ПП АБВ започва подготовка за организация на подписка за свикване на общонационален референдум за мир. Това обяви председателят на ПП АБВ Румен Петков по време на пресконференция. Румен Петков подчерта, че целта е да бъдат ясно зададени на българите въпросите: \"Искат ли България да бъде територия, на която да бъде разположено ядрено оръжие?\", \"Искат ли България да бъде територия, на която да се изграждат допълнителни военни съоръжения с атакуващ характер?\", \"Искат ли България да бъде част от насаждането на напрежението в Черноморския басейн и на Балканите?\". \r\nПредседателят на ПП АБВ посочи, че партията се е обръщала с писма до президента, до председателя на НС, до министър-председателя, до министъра на отбраната и до министъра на външните работи, с молба българските институции много ясно да декларират, че на територията на България няма да бъдат разполагани ядрени оръжия, че няма да бъдат разполагани допълнителни военни контингенти и че базите, които страната ни има за подготовка, няма да бъдат преформатирани в атакуващи военни подразделения. Петков обясни, че нито една от тези институции не е реагирала и именно затова ПП АБВ са предприели обсъждане с представители на интелектуалните среди на академичната общност, какъв изход да намери българското общество, от нежеланието на българските институции да вземат ясна позиция по въпроса.  \r\nРумен Петков отбеляза, че темата е особено актуална и тревожна след декларацията от страна на САЩ за излизане от Договора за унищожение на ракетите с малък и среден обсег и последвалите от това огледални мерки на Руската федерация, както и след факта на засилващото се напрежение в световен мащаб и неадекватните действия на институциите, призвани да гарантират диалога и гражданския мир. \r\nПредседателят на ПП АБВ припомни, че е известно, че ООН, ЕС, и НАТО ясно са посочили, че Косово не може да изгражда своя армия, но въпреки това страната е обявила, че започват изграждането на такава. По думите му на другия ден нашият стратегически партньор в НАТО - САЩ е започнал да въоръжава тази армия.  \r\nТой посочи, че е факт погазването на законите, на международното право и на международната нормативна уредба и за това ПП АБВ счита, че най-национално отговорното решение е да започнат действия по структуриране на инициативен комитет. Той ще бъде представен по силата на нормативната уредба пред председателя на Народното събрание. \r\nПетков подчерта, че в тримесечния срок от време, АБВ е с амбицията да събере достатъчно подписи, които да представи в Народното събрание, за да може българското общество да има възможността и отговорността да направи своя избор. ПП АБВ обяви, че започва действия по изграждането на 15-членен Инициативен комитет за набиране на подписка за свикване на референдум. \r\nПред медиите подкрепата си за свикване на общонационален референдум за мир заявиха Спас Панчев – председател на Земеделски съюз „Александър Стамболийски“, Александър Паунов - първи секретар на Комунистическата партия на България, Михаил Шишков – председател на Българска партия Либерали, Екатерина Атанасова – председател на „Обединен блок на труда“, Александър Радославов – председател на „Движение за социален хуманизъм“, Елена Нонева – председател на Политическо движение Социалдемократи, Проф. Боян Киров – председател на „Българската левица“.", "date": "2019.03.13", "title": "ПП АБВ започва да събира подписи за референдум за мир (ОБЗОР)"}
{"url": "http://www.focus-news.net/news/2019/03/13/2634072/sport-niko-kovach-biem-na-vsyaka-tsena-tsyal-svyat-shte-ni-gleda.html", "text": "Треньорът на Байерн Нико Ковач ще се опита да изведе баварците до осми пореден четвъртфинал в Шампионската лига. На пресконференцията преди реванша с Ливърпул бившият хърватски национал заяви: \"Ако искаме да продължим напред, трябва да бием на всяка цена. Няма как пак да е 0:0. Ще имаме подкрепа, каквато не сме виждали от много дълго време. Кингсли Коман се натовари максимално на тренировката. Мисля, че всичко е наред с него. Рибери? Това е типът мачове, на които той се наслаждава и живее за тях. франк е тук и все още има качествата да остави своя отпечатък върху сблъсъци от този калибър. Дейвид Алаба също е физически и ментално готов. Цял свят ще ни гледа и всички са развълнувани. Класирал съм се за световно първенство и съм водил Айнтрахт в плейофи за оцеляване, това обаче е съвсем друго нещо. Винаги има напрежение, което обаче е нещо позитивно, а не негативно\", каза Ковач. \"Трябва да бъдем по-ефективни. В последните мачове създадохме много положения. Вкарахме доста, но също и пропуснахме шансове. Важно е да нападаме, но и да внимаваме, защото Ливърпул е един от най-добрите тимове на контра в света. Ако изпуснем за миг от поглед някой от техните нападатели, вече ще бъде прекалено късно. Трябва да можем да вкараме гол, било то и в края на 90-те минути. Мисля, че с наближаването на решителната част от кампанията играчите ще стават все по-силни психически\", добави хърватинът. \r\nВенцислав ДРАГОМАНОВ", "date": "2019.03.13", "title": "Спорт: Нико Ковач: Бием на всяка цена, цял свят ще ни гледа"}
{"url": "http://www.focus-news.net/news/2019/03/13/2634073/svetlana-kuyumdzhieva-fondatsiya-plovdiv-2019-nedopustim-e-vseki-opit-za-vanshna-i-politicheska-namesa-v-sadarzhanieto-na-programata-plovdiv-evropeyska-stolitsa-na-kulturata.html", "text": "Основна цел и концепция на програмата на „Пловдив - Европейска столица на културата 2019“ е да покаже различни аспекти от съвременното общество, да включи разнообразни общности и малцинства, да включи изкуството и културата в помощ и защита на основни човешки права и на първата и най-важна ценност, проповядвана в голямото европейско семейство – свободата. Това твърди в позицията си във връзка с исканата и оставка Светлана Куюмджиева, артистичен директор на фондация „Пловдив 2019” , предаде репортер на  Радио „Фокус“ - Пловдив . „Пловдив е единствена Европейска столица на културата, която изгради програмата си изцяло на принципа на отворените покани и предостави максимално широка възможност за участие и допълване на предварителната програма с идеи и проекти“, казва Куюмджиева. За три години в отворените покани на фондацията кандидатстват над 1000 организации от страната и чужбина. По думите и, всички проекти, включени в Европейска столица на културата, са селектирани и избрани съобразно основните цели и концепции на предварителната програма на “Пловдив 2019”, официално и публично оповестените критерии на журито, както и изискванията на българското законодателство. Основно изискване към всички кандидати за участие в програмата е да имат гарантирани авторски права, да не уронват престижа и авторитета на програмата, както и проектите да не съдържат прояви на дискриминация и омраза и ограничаване на творческата свобода. \r\nПроектът на фондация GLAS „Балканска гордост” е селектиран по отворена покана „Малки проекти: събития и общностно участие”, проведена от фондация „Пловдив 2019” през 2018 г., заедно с още 57 проекта от София, Пловдив и други населени места. Проектът предвижда реализирането на фотографска изложба, музикално събитие и дискусия, посветени на ЛГБТИ (лесбийки, гей, бисексуални, трансджендър и интерсексуални) общността през призмата на балканската семантика днес. По своята тема проектът напълно отговаря на основните концепции на програмата и логично намира своето място в общото мото „Заедно”. \r\n„Европейска столица на културата е културен проект, който борави с инструментариума на изкуството, и дава уникална възможност за творческа изява и разширяване на артистичния кръгозор. Проектът е несъвместим с непостоянните партийни и политически страсти, съответно не би могъл да се поставя в полза на каквито и да било предизборни стратегии. Основно изискване по регламент към реализацията на проекта е политическата ненамеса в неговото съдържание, за което гарант е експертният екип на Фондация „Пловдив 2019” в това число и артистичния директор. Недопустим е всеки опит за външна и политическа намеса на ниво съдържание, където се изисква съответното ниво на експертност. Подобни посегателства върху програмата могат да се третират само като прояви на цензура и дискриминация, за които има и съответни отговорни органи на национално и европейско ниво“, казва още в позицията си Светлана Куюмджиева. \r\nЦветана ТОНЧЕВА", "date": "2019.03.13", "title": "Светлана Куюмджиева, Фондация „Пловдив 2019“: Недопустим е всеки опит за външна и политическа намеса в съдържанието на програмата  „Пловдив - Европейска столица на културата“"}
{"url": "http://www.focus-news.net/news/2019/03/13/2634075/ministar-mladen-marinov-shte-planirame-dopalnitelni-sredstva-za-osiguryavane-na-dobar-obshtestven-red-za-provezhdane-na-evropeyskite-izbori-i-abiturientskite-balove.html", "text": "Ще планираме допълнителни средства за осигуряване на добър обществен ред за провеждане на европейските избори и абитуриентските балове. Това каза министърът на вътрешните работи Младен Маринов по време на изслушване в Комисия за вътрешна сигурност и обществен ред в отговор на въпрос за предприетите мерки във връзка с осигуряване на нормални условия за провеждане на предстоящите европейски избори в страната, предаде репортер на  Агенция „Фокус“ . „Планираме и се подготвяме, както за европейските избори, така и за абитуриентските балове. В интерес на истината след системно прилагане на мерки, мисля, че сме дисциплинирали и абитуриентите. Все по-дисциплинирани стават в шествията си, надявам се тази година да е още по-добре“, обясни Маринов. „Предприели сме всички мерки, имаме необходимия ресурс, дали сме финансовите разчети във връзка с изборите към Министерски съвет и Министерство на финансите, за да може да планираме допълнителни средства, защото се падат три почивни дни, европейски избори и абитуриентски балове“, изтъкна той. „Ще е необходим целият наличен ресурс и полагане на извънреден труд от служителите, но сме сигурни, че ще позволим изборите да се случат в един добър обществен ред“, увери вътрешният министър.  \r\nДаяна ДЮЛГЕРОВА", "date": "2019.03.13", "title": "Министър Младен Маринов: Ще планираме допълнителни средства за осигуряване на добър обществен ред за провеждане на европейските избори и абитуриентските балове"}
{"url": "http://www.focus-news.net/news/2019/03/13/2634076/gradskiyat-prokuror-na-sofiya-emiliya-rusinova-i-georgi-hadzhiev-direktor-na-sdvr-shte-dadat-brifing-na-14-mart-vav-vrazka-s-ubiystvo-izvarsheno-na-teritoriyata-na-stolitsata.html", "text": "Градският прокурор на София Емилия Русинова и Георги Хаджиев, директор на СДВР, ще дадат брифинг във връзка с убийство, извършено на територията на столицата. Това съобщиха от пресцентъра на  Прокуратурата на Република България . Брифингът ще се проведе утре – 14 март 2019 г., от 11.00 ч. в Зала 2 на Съдебната палата в София", "date": "2019.03.13", "title": "Градският прокурор на София Емилия Русинова и Георги Хаджиев, директор на СДВР, ще дадат брифинг на 14 март във връзка с убийство, извършено на територията на столицата"}
{"url": "http://www.focus-news.net/news/2019/03/13/2634078/blagoevgrad-grazhdanskiyat-dialog-evropa-v-nashiya-dom-shte-se-provede-v-grada.html", "text": "Серията от граждански диалози „Европа в нашия дом“ продължава в Благоевград. Събитието ще се проведе от 17.00 ч. на 14 март в зала „22 септември”. Това съобщиха от  ПП ГЕРБ - Благоевград .  \r\nВ събитието ще участват министърът на регионалното развитие и благоустройството Петя Аврамова, евродепутатът от ГЕРБ/ЕНП Андрей Новаков, народните представители на ГЕРБ от Благоевградска област Даниела Савеклиева, Георги Динев, Александър Мацурев, Стефан Апостолов и д-р Емил Тончев, кметове на общини и общински съветници. \r\nИнициативата е част от събитията, включени в платформата на ПП ГЕРБ за граждански диалог „Европа в нашия дом“. В рамките на форума ще бъдат дискутирани националните и местните политики в регионалното развитие. На вниманието на обществеността ще бъде представено развитието на инфраструктурата в различните населени места и как европейската солидарност е допринесла за това. \r\nФорумът е отворен за всички представители на бизнеса, социални партньори, неправителствени организации и граждани.", "date": "2019.03.13", "title": "Благоевград: Гражданският диалог „Европа в нашия дом” ще се проведе в града"}
{"url": "http://www.focus-news.net/news/2019/03/13/2634079/parlamentat-prie-okonchatelni-promeni-v-zakona-za-ustroystvo-na-teritoriyata-obzor.html", "text": "Депутатите приеха общ проект с 5 законопроекта за промени в Закона за устройство на територията на второ четене. Някои текстовете целяха намаляване на административната тежест. Голяма част от промените бяха свързани с преместваемите обекти. Депутатите  регламентираха случаите на поставяне на преместваеми обекти. С новите разпоредби върху поземлени имоти могат да се поставят преместваеми увеселителни обекти, преместваеми обекти за административни, търговски и други обслужващи дейности, както и такива за временно обитаване при бедствия. За увеселителните и за административни и търговски обслужващи дейности депутатите разпоредиха да се издава разрешение за поставяне въз основа на схема и проектна документация, одобрени от главния архитект на общината. Схемата за поставяне определя пространственото разположение, вида, типа, размерите и предназначението на обекта. В зависимост от вида и предназначението на обекта се представя индивидуален проект, който съдържа архитектурно-художествена и инженерно-техническа част, или типов проект, придружен с декларация за характеристиките на обекта, издадена от производителя въз основа на протоколи от изпитване или изчисления или сертификат за система за управление на качеството или на документи, удостоверяващи съответствие с техническите изисквания на нормативните актове. Условията и редът за издаване на разрешението за поставяне на обектите, за одобряване и за изискванията към схемата и проектната документация се определят с наредба на общинския съвет. Поставянето на преместваеми обекти в урегулираните поземлени имоти се разрешава само ако не се надвишават установените в подобрения устройствен план показатели. В паркове и градини поставянето на преместваеми обекти се извършва по ред, определен с наредба. Максималните размери, конструктивното решение и архитектурно-художественото оформление на преместваемите обекти, както и на обектите, които се разполагат в поземлени имоти за времето на провеждане на обществени мероприятия – културни фестивали, спортни и атракционни прояви, благотворителни и рекламни кампании и други, също се определят с наредба.  \r\nДепутатите дадоха срок от една година на собствениците на преместваеми обекти да ги приведат в съответствие с новите изисквания на Закона за устройство на територията. Съгласно текстовете преместваемите обекти по Закона за устройство на Черноморското крайбрежие трябва да се приведат с изискванията в тригодишен срок от влизането в сила на закона. Народните представители дадоха правомощия на ДНСК да разпорежда премахване на преместваеми обекти.  \r\nДепутатите допуснаха без разрешение за строеж да може да се изграждат сградни водопроводни и канализационни мрежи, електрически уредби за ниско напрежение и физическа инфраструктура. В досега действащите текстове на Закона за устройство на територията разрешение за строеж не се изискваше за редица случаи, сред които ремонт на сгради, постройки, съоръжения и инсталации. Към момента разрешение за строеж не е необходимо за оранжерии с площ до 200 кв. м, за подпорни стени с височина до 1,2 м, за надгробни паметници, плочи и кръстове с височина до 3 м, както и консервация и реставрация на фасади и на художествени елементи и стенописи в интериор на архитектурно-строителни и художествени културни ценности и консервация на археологически недвижими културни ценности.  \r\nС промените в Закона за устройство на територията се направиха и промени в други закони в преходни и заключителни разпоредби. Законодателят реши да измени Закона за камарата на строителите и с новите текстове строители извън Централния професионален регистър на строителя ще могат да изпълняват строежи на жилищни и вилни сгради с ниско застрояване и с разгъната застроена площ до 100 кв. м. Първоначалните предложения за промени в Закона за устройство на територията бяха строителите извън регистъра да могат да изпълняват строежи с ниско застрояване в разгъната застроена площ до 300 кв. м., но между двете четения текстът претърпя промени. Съгласно промените, правомощията и задълженията на техническите ръководители остават за жилищни и вилни сгради с площ до 100 кв. м, а за всички останали случаи, задълженията ще се изпълняват от строителен надзор. Депутатите отхвърлиха предложенията в преходни и заключителни разпоредби, с които се предлагаше изменение на Закона за водите. Промените бяха свързани със сервитутите за обществена полза на водоснабдителните и канализационни системи, публична собственост, извън границите на населените места.  \r\nДеница КИТАНОВА", "date": "2019.03.13", "title": "Парламентът прие окончателни промени в Закона за устройство на територията (ОБЗОР)"}
{"url": "http://www.focus-news.net/news/2019/03/13/2634064/angela-merkel-organiziran-brekzit-e-v-interes-na-vsichki.html", "text": "Германският канцлер Ангела Меркел настоя в сряда, че „организиран“ Брекзит е в интерес и на Великобритания, и на Европейския съюз, преди депутатите в британския парламент да гласуват за евентуална раздяла между Лондон и Брюксел без сделка, предава  AFP . \r\n„Постигането на организирано излизане заедно, а аз много искам да повторя това днес, продължава да е в интерес и на двете страни“, заяви Меркел, като изрази „съжалението си“, че във вторник парламентът в Лондон отхвърли за втори път сделката за Брекзит, постигната от Брюксел и британския премиер Тереза Мей. \r\nПревод и редакция:", "date": "2019.03.13", "title": "Ангела Меркел: Организиран Брекзит е в интерес на всички"}
{"url": "http://www.focus-news.net/news/2019/03/13/2634066/valeri-simeonov-nfsb-nyama-da-prisastvame-na-koalitsionen-savet-s-edinstvena-dnevna-tochka-yavyavane-na-evroizbori.html", "text": "НФСБ няма да участва на Коалиционен съвет с единствена точка „евроизбори“ – партията се готви за самостоятелно явяване. Това каза за дневния блок „Добър ден“ на  Радио „Фокус“  лидерът на НФСБ и депутат от ПГ на „Обединени патриоти“ Валери Симеонов във връзка с предстоящия днес съвет на малката коалиция. Той припомни, че партията му има непреодолими сериозни различия по външнополитически въпроси с ПП „Атака“, което прави невъзможно явяването им в трипартиен формат на евроизборите. „Вече близо 2-3 месеца преговаряме с ВМРО да се явим в двупартиен формат на изборите. Сега изведнъж ВМРО приканват да се видим трите партии и да се явим в трипартиен формат. Всичко това според нас е един театър за пред медиите и нямаме намерение да ставаме участници в самодейни театрални постановки. Ако ВМРО имат желание да се явят заедно с нас, да заповядат за среща между ръководството на двете партии, както сме ги канили вече два пъти. Те нито отказват, нито се съгласяват, но не се явяват на такава среща. След като са се харесали с „Атака“, бих им пожелал успех. Но на такъв коалиционен съвет с единствена дневна точка евроизборите няма какво да говорим и няма да ходим въобще. Към настоящия момент с нашите партньори от коалицията сме готови да обсъждаме всякакви текущи актуални въпроси, които са в работен порядък, както и съгласуване на съвместни позиции – както е било досега. Но темата евроизбори е приключила. Няма да се явим на избори в коалиционен формат с ПП „Атака“ –ако ВМРО желаят, да заповядат за среща“, коментира Валери Симеонов и увери, че НФСБ не води преговори за явяване на евроизборите с други политически сили. Той уточни, че вече се предприемат действия за мобилизация на партийните структури с една цел – подготовка за самостоятелно явяване на вота за ЕП през месец май.   \r\nЦоня СЪБЧЕВА", "date": "2019.03.13", "title": "Валери Симеонов, НФСБ: Няма да присъстваме на Коалиционен съвет с единствена дневна точка – явяване на евроизбори"}
{"url": "http://www.focus-news.net/news/2019/03/13/2634081/veliko-tarnovo-publichno-obsazhdane-na-otcheta-za-izpalnenieto-na-byudzhet-2018-shte-se-provede-v-grada-na-25-mart.html", "text": "Публично обсъждане на отчета за касовото изпълнение на бюджета на Община Велико Търново към 31 декември 2018 година ще се проведе в града. Това съобщиха от пресцентъра на  Общината . Изложението на основните финансови параметри и дискусията по него ще се състоят на 25 март (понеделник), от 17.00 ч., в голямата зала на кметството. \r\nВсички граждани и заинтересовани лица могат да присъстват на публичното обсъждане.", "date": "2019.03.13", "title": "Велико Търново: Публично обсъждане на отчета за изпълнението на Бюджет 2018 ще се проведе в града на 25 март"}
{"url": "http://www.focus-news.net/news/2019/03/13/2634080/ministar-mladen-marinov-balgariya-e-aktivna-strana-po-otnoshenie-na-obmen-na-informatsiya-i-vzaimodeystviya-s-evropol.html", "text": "България е активна страна по отношение на обмен на информация и взаимодействия с Европол. Това каза пред журналисти министърът на вътрешните работи Младен Маринов във връзка с негово посещение в централата на Европол в Хага, предаде репортер на  Агенция „Фокус“ . „Обсъдихме с Катрин Де Бол заплахите и приоритетите, както на Европол, така и на Министерството на вътрешните работи на България, както и всички правоприлагащи органи на държавите членки“, посочи Маринов. Той обясни, че особено внимание по време на срещата са отделили на темите, свързани с киберсигурността и незаконния трафик на хора. „България е активна страна по отношение на обмен на информация и взаимодействия с Европол, включително и последните операции, които се извършиха по системата „хавала“, предстоят и други операции, които изискват сътрудничество с Европол“, отбеляза вътрешният министър, като изтъкна, че правоприлагащата Агенция на ЕС е информационният хъб, който се използва от службите. „Всяка една държава въвежда информация, която касае организирани престъпни групи, друга държава може да ползва тази информация, за да работи по-добре“, поясни Младен Маринов. По думите му благодарение на Европол, се осъществява сътрудничеството между различните правозащитни структури в самите държави.  \r\nДаяна ДЮЛГЕРОВА", "date": "2019.03.13", "title": "Министър Младен Маринов: България е активна страна по отношение на обмен на информация и взаимодействия с Европол"}
{"url": "http://www.focus-news.net/news/2019/03/13/2634086/evrostat-evropeykite-razhdat-parvoto-si-dete-na-vazrast-29-godini-balgarkite-razhdat-nay-rano-v-es.html", "text": "Европейките раждат първото си дете на възраст 29 години, показват данни на Европейската статистическа служба (Евростат), цирирани от македонската електронна медия   „Плюс Инфо“ .  \r\nРаждаемостта в Европейския съюз отбеляза лек спад през 2017 г. в сравнение с предходната година, като e най-високa във Франция, а най-ниска - в Малта. Общият темп е 1,59 раждания на една жена през 2017 г. и 1,60 раждания през 2016 г. Възрастта на майките при раждането на първото дете продължава бавно, но сигурно да расте, отбелязва Евростат. През 2017 г. жените в ЕС средно са раждали първото си дете на 29,1 години, а през 2013 г. - на 28,7 години. \r\nНа най-късна възраст раждат жените в Италия, Испания, Люксембург, Гърция и Ирландия, а на най-ранна – в България, Румъния, Латвия, Словакия и Полша. \r\nФранция, с 1,90 деца на една жена има най-висока раждаемост, следвана от Швеция, Ирландия и Дания. Най-малко деца биват раждани в Малта, Испания, Италия и Кипър. \r\nСредно в ЕС процентът на жените, които са родили първото си дете преди 20-годишна възраст (майки-тийнейджъри), е пет процента. Тази цифра обаче е много по-висока в България и Румъния, където достига почти 14%. Най-ниска е в Дания, Италия и Словения, където е по-малко от два процента. \r\nЕвростат посочва, че през 2017 г. над 80% от новородените са били първо или второ дете, а 12% - трето дете. Най-висок процент жени, които са родили трето или четвърто дете, има във Финландия с 10,3%, следвана от Ирландия с девет процента, Великобритания, Словакия и Белгия, всички с около осем процента. Тереза Герова", "date": "2019.03.13", "title": "Евростат: Европейките раждат първото си дете на възраст 29 години, българките раждат най-рано в ЕС"}
{"url": "http://www.focus-news.net/news/2019/03/13/2634084/kmetat-na-dobrich-yordan-yordanov-shte-uchastva-v-8-ta-evropeyska-sreshta-na-visoko-ravnishte-na-regionite-i-gradovete-v-rumaniya-na-14-i-15-mart.html", "text": "Кметът на Добрич Йордан Йорданов ще участва на 14 и 15 март в 8-та Европейска среща на високо равнище на регионите и градовете в Румъния, която ще се проведе в Букурещ. Това съобщиха от пресцентъра на  Община град Добрич . Йордан Йорданов е един от стоте млади изборни лица на местно и регионално ниво от ЕС, избрани за участие от специална комисия. Събитието е най-мащабната инициатива на Европейския Комитет на регионите, провежда се на всеки две години, като целта му е дебат между изборни лица на регионално и местно ниво по актуални теми от дневния ред на Европейския съюз. Срещата в Румъния, организирана от Комитета на регионите, Румънското председателство на Съвета на ЕС и Румънската асоциация на общините, ще е под мотото „(За) Нова Европа и ЕС“. \r\nВ рамките й се предвиждат дискусии по темите: социални, иновативни и устойчиви европейски региони и градове; териториално сближаване и обединяване на гражданите на ЕС; по-ефективно участие на гражданите в европейския проект чрез местните и регионалните власти и др. Ще се проведе и дебат за това какво очакват младите местни и регионални лидери от ЕС. На срещата ще се приеме и декларация за бъдещето на Европа и политическо послание към кандидатите, участващи в изборите за Европейски парламент. \r\nОчакванията на организаторите са в събитието да участват над 800 изборни лица на местно и регионално ниво от ЕС, високопоставени представители на Европейската Комисия, Европейския Парламент, Европейския Съвет, включително председателите им, президента и министър-председателя на Румъния и др.", "date": "2019.03.13", "title": "Кметът на Добрич Йордан Йорданов ще участва в 8-та Европейска среща на високо равнище на регионите и градовете в Румъния на 14 и 15 март"}
{"url": "http://www.focus-news.net/news/2019/03/13/2634082/nova-tv-makedoniya-rumanskiyat-parlament-ratifitsira-protokola-za-makedonskoto-chlenstvo-v-nato.html", "text": "Парламентът на Румъния ратифицира Протокола за македонското членство в НАТО, предава македонската   НОВА ТВ . На пленарното заседание в законодателния орган в Букурещ присъстваше и председателят на парламента в Скопие Талат Джафери.  \r\n„Днес Румъния отново демонстрира своята ангажираност, приятелство и подкрепа към Република Северна Македония за постигането на евроатлантическия ангажимент, като даде възможност за една последователност и общо бъдеще. Позволете ми искрено да благодаря лично, от името на депутатите в Събранието на Република Северна Македония и от името на нашите граждани – за нас е чест,  че сте наши истински приятели и партньори“, подчерта Джафери. \r\nРумъния е седмата държава-членка на НАТО, която ратифицира Протокола за членство на Северна Македония в НАТО. Първа бе Гърция, следвана от Словения, Албания, България, Хърватия и Черна гора. \r\nВ четвъртък протоколът следва да бъде ратифициран в Сейма на Литва. Както бе обявено, от Букурещ Джафери заминава за Вилнюс, където ще се обърне към депутатите в литовския парламент. \r\nСтраните-членки на НАТО подписаха протокола за присъединяване на Северна Македония към Алианса на 6 февруари. След ратифицирането му в парламентите на всичките 29 членове на Алианса, Северна Македония официално ще стане пълноправен член. Тереза Герова", "date": "2019.03.13", "title": "НОВА ТВ (Македония): Румънският парламент ратифицира Протокола за македонското членство в НАТО"}
{"url": "http://www.focus-news.net/news/2019/03/13/2634070/ministar-mladen-marinov-ot-agentsiya-mitnitsi-shte-bade-izgotvena-naredba-za-izgrazhdane-na-videonablyudenie-v-danachnite-skladove-na-gorivata.html", "text": "От Агенция „Митници“ ще бъде изготвена Наредба за изграждане на видеонаблюдение в данъчните складове на горивата. Това каза министърът на вътрешните работи Младен Маринов по време на изслушване в Комисия за вътрешна сигурност и обществен ред относно неговите първи впечатления от новата система за наблюдения и контрол на горивата, предаде репортер на  Агенция „Фокус“ . „Новата система е свързана с действащи системи от различни институции, които са обединени в един център, който им дава по-добра възможност за анализ на всички рискове и по-голям контрол при доставка по вода“, обясни министър Маринов, като уточни, че доставката се осъществява на пристанищата. \r\n„Идеята беше това да се обедини в един център, за да може служителите, които работят там да могат да контролират целия процес от появата на танкера в България до включването му в измервателни уреди и разтоварването на петролните продукти“, обясни той. „Системата ще бъде надграждана, ще бъде изготвена наредба от Агенция „Митници“, с която се цели да се задължи изграждане на видеонаблюдения и в данъчни складове, така, че да може да се следи и последващият процес от доставката до дистрибуторските мрежи. Това ще даде възможност да обхванем целия процес от входа на горивата до излизането им на крайните обекти и потребителите“, изтъкна той.  \r\nДаяна ДЮЛГЕРОВА", "date": "2019.03.13", "title": "Министър Младен Маринов: От Агенция „Митници“ ще бъде изготвена Наредба за изграждане на видеонаблюдение в данъчните складове на горивата"}
{"url": "http://www.focus-news.net/news/2019/03/13/2634085/burgas-numsi-profpancho-vladigerov-shte-otbelezhi-patronniya-si-praznik-s-tarzhestven-multimedien-spektakal.html", "text": "По традиция Националното училище за музикално и сценично изкуство (НУМСИ) в Бургас ще посрещне патронния си празник с Тържествен мултимедиен спектакъл. Това съобщиха от пресцентъра на  Община Бургас . Това ще се случи в днешния ден, на който преди 120 години е роден един от най- изтъкнатите представители на българската музикална култура – Панчо Владигеров, чието име носи учебното заведение. В празничната проява участие ще вземат Камерен оркестър с диригент Петя Тончева, Девически хор с диригент Анета Данаилова, ученици от балетните класове с хореограф  Диляна Бахматова-Игнатова и изявени солисти на училището по изкуства. Специален гост на тържествения концерт ще бъде  актьорът Рашко Младенов. На сцената ще прозвучат текстове от произведението на Никос Казандзакис „Аскетика“.  Публиката ще се докосне до изпълнения на Панчо Владигеров, чрез кадри от късометражния документален филм- концерт на режисьора Юрий Арнаудов. Режисьор на спектакъла е Христо Симеонов. Час преди началото на концерта, във фоаето на Държавна опера – Бургас ще бъде подредена изложба с  отличените творби  от I-ви Национален конкурс за рисунка „Акварели опус 37“. Той бе  организиран от Национално училище за музикално и сценично изкуство „Проф.Панчо Владигеров“  със съдействието на Национална художествена академия (НХА) – София, Дружеството на художниците в Бургас, УН „Родни звуци“ и медийното партньорство на БНР Бургас. Конкурсът бе по повод 120 години от рождението на големия български композитор Панчо Владигеров и в него участваха  276 рисунки от цялата страна. Призьорите бяха определени от жури в състав – проф. Георги Янков – директор на Филиал Бургас на НХА,  доц. Димо Колибаров – зам.-директор на Филиал Бургас на НХА и  Добрин Вътев – председател на Дружество на художниците – Бургас. Откриване на изложба с отличените творби и награждаване на победителите ще бъде от 18.00 ч. във фоайето на Държавна опера – Бургас. В 19.00 ч. в залата на Операта Тържествен мултимедиен спектакъл. Вход свободен.", "date": "2019.03.13", "title": "Бургас: НУМСИ „Проф.Панчо Владигеров“ ще отбележи патронния си празник с тържествен мултимедиен спектакъл"}
{"url": "http://www.focus-news.net/news/2019/03/13/2634087/zamestnik-kmetat-na-blagoevgrad-zornitsa-kraleva-dlazhni-sme-da-rabotim-za-bezopasnoto-sarfirane-v-internet-na-detsata.html", "text": "Заместник-кметът по европейски проекти и програми и председател на Местната комисия за борба с трафика на хора в Благоевград Зорница Кралева откри специализирано обучение за педагогически специалисти–педагогически съветници и психолози от региона, на тема „Интернет – безопасно пространство за децата и младежите в контекста на риска от попадане в трафик на хора”. Това съобщиха от пресцентъра на  Община Благоевград . \r\nПо време на срещата Зорница Кралева постави акцент върху това, че децата и непълнолетните са особено уязвима група и практиката показва, че ежедневно попадат в рискови ситуации онлайн, което ги поставя в риск от въвличане в трафик на хора. „Всички имаме деца и се грижим те да не пострадат. Разбира се, те имат уроци, от които да учат как да се предпазват,за целта използват и  Google ,но това не е достатъчно и сме длъжни да се включим в тяхното безопасно сърфиране. В предвид възрастта на децата, особено в тийнеджърска възраст те се подлъгват много лесно и не знаят кой стои зад компютъра и кой е истинският човек, с когото те комуникират.  По тази причина се организира днешната среща, с цел подобряване координацията и сътрудничеството между възрастните между децата и възрастните, между родители, преподаватели, психолози“, каза в част от приветствието си заместник-кметът и председател на Местната комисия за борба с трафика на хора - Зорница Кралева. \r\nЛектори на събитието са  Антоанета Василева и Ралица Михайлова – експерти от Национален център за безопасен интернет и Асоциация „Родители”.  \r\nВ рамките на обучението акцент е темата за рисковото поведение и новите фактори за въвличане на деца и млади хора в трафик на хора, как да надграждаме безопасното поведение на деца в интернет и как да привлечем родителите като наши партньори и да си взаимодействаме успешно с тях. \r\nПедагогическите съветници и психолози се запознаха с най-актуалните тенденции в използването на интернет и дигиталните технологии сред децата.  \r\nОбучението се организира от Местната комисия за борба с трафика на хора в Благоевград, с подкрепата на Националната комисия за борба с трафика на хора и в партньорство с Община Благоевград и РУО- Благоевград.", "date": "2019.03.13", "title": "Заместник-кметът на Благоевград: Зорница Кралева: Длъжни сме да  работим за безопасното сърфиране в интернет на децата"}
{"url": "http://www.focus-news.net/news/2019/03/13/2634090/faz-harvatiya-vrashta-nezakonno-bezhantsi-v-bosna-i-hertsegovina-tvardyat-pravozashtitnitsi.html", "text": "Хърватските власти връщат незаконно бежанци в Босна и Херцеговина, без да им осигуряват достъп до процедури за предоставяне на убежище. Такива са претенциите на правоозащитните от „Амнести Интернешънъл“ към властите в Загреб, отбелязва германският национален ежедневник  Die Frankfurter Allgemeine Zeitung . \r\nОрганизацията е анкетирала близо 100 мигранти, върнати в Босна и Херцеговина „незаконно“. Една трета от тях твърдят, че са били малтретирани от хърватски полицаи. „Мнозина са описали как са били бити и преследвани\", твърдят правозащитниците, които осъдиха проявата на насилие от полицейски служители на държава-членка на Европейския съюз. Тереза Герова", "date": "2019.03.13", "title": "FAZ: Хърватия връща незаконно бежанци в Босна и Херцеговина, твърдят правозащитници"}
{"url": "http://www.focus-news.net/news/2019/03/13/2634093/mvr-stroitelen-kran-e-padnal-v-stolichniya-kv-mladost-3-nyama-postradali.html", "text": "Строителен кран е паднал в столичния кв. „Младост“ 3. Това потвърдиха за  Агенция „Фокус“  от пресцентъра на  МВР . При инцидента няма пострадали.", "date": "2019.03.13", "title": "МВР: Строителен кран е паднал в столичния кв. „Младост“ 3, няма пострадали"}
{"url": "http://www.focus-news.net/news/2019/03/13/2634088/ministar-mladen-marinov-zadarzhan-e-zapodozryan-za-ubiystvoto-na-64-godishna-zhena-v-stolitsata.html", "text": "Задържано е лице, по подозрение, че е съпричастно за убийството на 64-годишна жена в столицата. Това каза пред журналисти министърът на вътрешните работи Младен Маринов във връзка с убийството на 64-годишната жена в столицата, за което е подаден сигнал в полицията на 12 март, предаде репортер на  Агенция „Фокус“ . „В момента се работи с лице, което е задържано по подозрение, че е съпричастно към това деяние. За съжаление, на този етап не можем да кажем повече, защото съвместно с градска прокуратура се извършват процесуално-следствени действия. Когато колегите имат конкретни резултати с прокуратурата ще дадат брифинг“, посочи той. „Работим основно по битов мотив и междуличностни отношения“, отбеляза Младен Маринов и не каза в какви отношения са били жертвата и предполагаемият извършител на престъплението. „Имаме свидетелства, че е имало конфликт, че са се карали и е имало насилие“, уточни Маринов, като призова да се изчакат действията на разследващите органи, преди да се приеме информацията за официална.  \r\nДаяна ДЮЛГЕРОВА", "date": "2019.03.13", "title": "Министър Младен Маринов: Задържан е заподозрян за убийството на 64-годишна жена в столицата"}
{"url": "http://www.focus-news.net/news/2019/03/13/2634089/prof-stefan-harkov-aktsentat-na-kraglata-masa-za-tvorcheskoto-nasledstvo-na-pancho-vladigerov-e-varhu-glasa-na-mladite-hora.html", "text": "Акцентът на кръглата маса за творческото наследство на Панчо Владигеров е върху гласа на младите хора, заяви проф. Стефан Хърков при откриването на научния форум в едноименния музеен комплекс в Шумен, предаде репортер на  Радио „Фокус“-Шумен . „За нас е важно какво те мислят за музиката на Владигеров, как виждат не само нейното минало, което е било обект на изследване, но и нейното настояще и бъдеще, защото кой ако ние трябва да мислим за българската музика,  за Владигеровата музика“, каза проф. Хърков. „Музейният комплекс е свято място за българската музика и култура, защото това е къщата, в която  Панчо Владигеров започва да учи музика, от тук той става музикант, обиква професията на музиканта и и се посвещава за цял живот. Панчо Владигеров е участвал в откриването на къща музей „Добри Войников“ през 1976 година. Можем да сме горди с тази духовна атмосфера, която съществува тук, и която се пренася през вековете“, каза още проф. Хърков.  \r\nПриветствие към участниците и гостите в кръглата маса отправи и Диана Дечева, изп. директор на Фондация „Панчо Владигеров“. „За нас, музикантите, 120-тата година от рождението на големия композитор е знаменателно събитие и си заслужава повече да говорим, да изпълняваме музиката на Владигеров и  по този начин кръгът от почитатели и запознати с неговото творчество да става все по – широк“, заяви Диана Дечева. Тя говори за връзката Шумен и Панчо Владигеров и изрази желание тази тема да бъде разработена по – задълбочено и систематизирано. Кръглата маса  „Творческото наследство на Панчо Владигеров:Минало, настояще, бъдеще“ ще протече в две заседания. Студенти, докторанти и постдокторанти от Шумен, София, Пловдив, Разград и др., ще представят своите изследвания в шест направления –музикалното творчество на Панчо Владигеров, дейността му като музикален изпълнител, педагог и публицист,  влиянието на учителите на Панчо Владигеров при формирането на неговия творчески облик, влиянието му върху българското композиторско творчество след средата на ХХ век, европейското културно пространство и мястото на Панчо Владигеров в него, творческото наследство на Панчо Владигеров в XXI век. В рамките на форума ще бъдат представени 13 доклада. Кръглата маса се организира от катедра „Музикална естетика, музикално възпитание и изпълнителство“ при Педагогическия факултет на Шуменския университет „Епископ Константин Преславски“. Пълните текстовете на докладите ще бъдат публикувани в сборник. \r\nИвелина ИВАНОВА", "date": "2019.03.13", "title": "Проф. Стефан Хърков: Акцентът на кръглата маса за творческото наследство на Панчо Владигеров е върху гласа на младите хора"}
{"url": "http://www.focus-news.net/news/2019/03/13/2634094/kyustendil-uchenitsi-i-grazhdani-se-obedinyavat-v-porednite-blagotvoritelni-initsiativi-za-lechenieto-na-20-godishniya-toni-kostov.html", "text": "Ученици и граждани се обединяват в поредните благотворителни инициативи в Кюстендил за лечението на 20-годишния Тони Костов, предаде репортер на  Радио „Фокус” – Кюстендил . На 15 март, от 18.00 часа, в залата на Общински драматичен театър ще се проведе благотворителен спектакъл „Децата на Кюстендил – заедно за Тони”. Той се организира от възпитаници на Природо-математическата гимназия в града. Учениците призовават да се подаде ръка на човек в беда, но не за собствена облага, а от човечност.  \r\nНа 16 март, от 11.00 часа, на площад „Велбъжд” се организира благотворителен базар под надслов „Левкемията не е присъда, в помощ на Тони”. В рамките на базара ще бъдат продавани събрани от проведената до 13 март кампания за книги. Организаторите призовават всички жители и гости на Кюстендил да бъдат по-добри, да закупят книга и да дарят надежда. \r\nВенцеслав ИЛЧЕВ", "date": "2019.03.13", "title": "Кюстендил: Ученици и граждани се обединяват в поредните благотворителни инициативи за лечението на 20-годишния Тони Костов"}
{"url": "http://www.focus-news.net/news/2019/03/13/2634095/minka-salagyorova-zam-kmet-na-petrich-nay-golyamata-investitsiya-v-kapitalovite-razhodi-za-2019-godina-e-za-remont-na-ulitsi-i-patishta.html", "text": "Най-голямата инвестиция в капиталовите разходи на Община Петрич за 2019 година е за ремонт на улици и пътища. Това каза за  Радио „Фокус“-Пирин  Минка Салагьорова, зам.-кмет на Петрич по строителството. Тя уточни, че средствата в размер на 932 000 лв. са разпределени за благоустрояване на улици в селата Тополница, Кулата, Генерал Тодоров, Кърналово, Михнево, Старчево, Самуилово, Скрът и Габрене. По думите й освен това ще се ремонтират и улици в град Петрич. Салагьорова посочи, че това са улиците „Европа“, „Цар Симеон“, „Тома Митов“ и „Здравец“.  \r\n„Със 130 000 лв. предвиждаме да се изпълни инженеринг – проектиране и строителство, за реконструкция на улица „Беласица“ в Петрич.Ще завършим благоустрояването на улиците в село Първомай, които са преходен остатък от миналата година. Със 130 000 лв. се предвижда да се реконструират изцяло пътният възел и входната улица на село Марикостиново“, заяви тя. Зам.-кметът подчерта, че са отделени средства за ремонт на светофарната уредба на кръстовището на улиците „Рокфелер“ и „Цар Симеон“. Тя добави, че 110 000 лв. са планирани за изпълнение на двете кръгови кръстовища, а с преходния остатък от 240 000 лв. започват ремонта на пътя за местността Рупите – от минералните извори до разкопките на античен град Хераклея Синтика. \r\nНатали СТЕФАНОВА", "date": "2019.03.13", "title": "Минка Салагьорова, зам.-кмет на Петрич: Най-голямата инвестиция в капиталовите разходи за 2019 година е за ремонт на улици и пътища"}
{"url": "http://www.focus-news.net/news/2019/03/13/2634098/kyustendil-administrativniyat-sad-e-prekratil-proizvodstvoto-sreshtu-tekstove-ot-naredbata-za-obshtinskite-zhilishta.html", "text": "Административният съд в Кюстендил е прекратил производството срещу текстове от наредбата за условията и реда за установяване на жилищни нужди, настаняване под наем и продажба на общински жилища в община Кюстендил. Това съобщиха за  Радио „Фокус” – Кюстендил  от пресцентъра на  съда . С постановление от 5 март тричленен състав на Административен съд – Кюстендил е прекратил производството по образувано административно  дело по описа на съда, образувано по подаден протест на прокурор от Окръжна прокуратура – Кюстендил срещу Наредбата за  условията и реда за установяване на жилищни нужди, настаняване под наем и продажба на общински жилища в частта на чл.4, ал.1 относно израза „… български“, чл.26, чл.27, ал.4 и чл.49, ал.2 относно израза „…2% режийни разноски“ и чл.49, ал.5, приета с решение на Общински съвет Кюстендил. \r\nВенцеслав ИЛЧЕВ", "date": "2019.03.13", "title": "Кюстендил: Административният съд е прекратил производството срещу текстове от наредбата за общинските жилища"}
{"url": "http://www.focus-news.net/news/2019/03/13/2634099/sport-manuel-noyer-nikoga-ne-trenirame-duzpi.html", "text": "Вратарят на Байерн Мюнхен Мануел Нойер разкри защо тимът никога не тренира изпълнения на дузпи дори и преди елиминационни мачове, какъвто е днешният срещу Ливърпул от 1/8-финалите на Шампионската лига. \"За нас предстоящият мач е финал. Всичко може да се случи. Два топотбора ще се изправят един срещу друг. \"Алианц Арена\" ще бъде ад. Крайно време е отново да отстраним отбор от такъв калибър у дома. Мисля, че двубоят ще е по-атакуващ отпреди 3 седмици (0:0). Никога не тренираме изпълнения на дузпи, защото напрежението по време на мач е напълно различно. От известно време не сме си говорили за палеца ми. Истината е, че от 1 февруари насам нося шина по време на двубоите, но това няма абсолютно никакво въздействие върху представянето ми\", сподели Нойер на пресконференцията преди днешната среща, която е от 22:00 часа. \r\nВенцислав ДРАГОМАНОВ", "date": "2019.03.13", "title": "Спорт: Мануел Нойер: Никога не тренираме дузпи"}
{"url": "http://www.focus-news.net/news/2019/03/13/2634083/kmetat-yordanka-fandakova-predlaga-ot-1-april-zaplatata-na-shofyorite-v-gradskiya-transport-da-bade-1150-leva-obzor.html", "text": "Кметът на София Йорданка Фандъкова внесе извънреден доклад за решаване на проблемите на водачите в градския транспорт, за които те сигнализираха. Шофьорите в столичния градски транспорт апелираха за тежките условия на труд, в които работят, както и за извънредния труд, който им се налага да полагат, заради липсата на кадри. В доклада кметът си поставя две цели- задържане на работещите водачи и привличане на нови за справяне с недостига на кадри. Незаетите места в системата на градския транспорт за водачи са 251, недостигът е 13%. 116 са липсващите ватмани и шофьори на тролеи, а 135 са свободните места за шофьори на автобуси. \r\nЙорданка Фандъкова предлага от 1 април заплатата на водачите в столичния градски транспорт да стане 1150 лева. Възнагражденията в „Столичния електротранспорт“ и в „Столичния автотранспорт“ ще се изравнят, а след изравняването ще се увеличат с 10%. Столична община ще отдели 5,3 млн. лева. От април основната заплата на шофьорите ще стане 1150 лева, а средната брутна заплата, без извънреден труд- над 1800 лева. Предлага се и да има 100 лева бонус за добре свършена работа. Кметът припомни, че вече е поела ангажимент за изграждане на още тоалетни, както и да се вземат мерки за допълнителна сигурност на водачите. Фандъкова коментира, че привличането на нови шофьори е единственият начин да се намалят часовете за извънреден труд. Положеният извънреден труд в „Столичен електротранспорт“ през януари е бил средно 28,7 часа, а пред февруари е паднал на 23 часа. В „Столичен автотранспорт“ през януари положеният извънреден труд е бил средно 28,4 часа, през февруари пада на 25,6 часа. Кметът обърна внимание, че въпреки намалението през февруари, извънредният труд е над допустимите 15 часа. Междувременно водачите от столичния градски транспорт протестираха под прозорците на Столична община. Предложенията на Йорданка Фандъкова ще се гласуват от общинските съветници в четвъртък.  \r\nСтоличният кмет призова колегите си от БСП да спрат с безотговорното отношение, използвайки исканията на водачите за политически цели. Фандъкова коментира, че знае от самите шофьори, че БСП продължават да ги подстрекават. Проблемите на водачите бяха дискутирани в Комисията по транспорт в Столичния общински съвет на 27 февруари. Синдикатите обсъдиха с общинските съветници проблемите на шофьорите, като тогава беше обявено, че заплатите им ще бъдат вдигнати с 10%. КНСБ настоя да бъде спрян нощният градски транспорт. Кметът Йорданка Фандъкова възложи да се реконструира общежитие на столичния автотранспорт за хора, които не са от София, но искат да работят в градския транспорт. На 5 март в отворено писмо шофьорите изразиха разочарование, че на 27 февруари е проведена среща само със синдикатите, на която те не са били поканени. Водачите заявиха, че не одобряват работата на синдикатите и не припознават интересите си като техни.  \r\nБиляна ИВАНОВА", "date": "2019.03.13", "title": "Кметът Йорданка Фандъкова предлага от 1 април заплатата на шофьорите в градския транспорт да бъде 1150 лева (ОБЗОР)"}
{"url": "http://www.focus-news.net/news/2019/03/13/2634092/varna-zadarzhaniyat-za-poboy-nad-nepalnoletnata-si-dashterya-hristo-hristov-ostava-v-aresta.html", "text": "Задържаният във Варна след побой над непълнолетната си дъщеря Христо Христов остава в ареста. Това стана ясно по време на разглеждането на обжалването на мярката за неотклонение „задържане под стража“ на Христо Христов пред състав на Варненския окръжен съд, предаде репортер на  Радио „Фокус“ – Варна . Той е привлечен като обвиняем по досъдебно производство, образувано на 2 март 2019 година за закана за убийство в условията на домашно насилие и за неизпълнение на съдебна заповед за защита. Заканата за убийство в условия на домашно насилие се явява тежко умишлено престъпление, за което в НК е предвидено наказание „лишаване от свобода“ до 6 години. 45-годишният мъж има две влезли в сила присъди за престъпления, идентични с тези, за които и в настоящия момент се изправя пред съда. От справката за съдимост на Христо Христов стана ясно, че настоящите деяния се явяват извършени в рамките на изтърпяване на наложените наказания „пробация“. Съдебният състав на Окръжен съд – Варна взе предвид и поведението на обвиняемия, който след подаване на сигнала за инцидента е опитал да се избяга от органите на реда. \r\nВ съдебната зала защитата на 45-годишния обвиняем представи още доказателства, но документите бяха определени като несъотносими. Според адвокатите на Христо Христов има противоречия в показанията на пострадалата 14-годишна. Те поискаха по лека мярка поради влошеното здравословно състояние на обвиняемия и нуждата му от медицински грижи. Юристите Васил Василев и Георги Георгиев казаха още в съдебната зала, че 45-годишният мъж държи на децата си и ги обича. \r\nС цел да предотврати възможността обвиняемият да се укрие или да извърши престъпление, съдът счете, че следва да потвърди наложена му най-тежката мярка за неотклонение „задържане под стража.Определението на Варненски окръжен съд е окончателно и не подлежи на обжалване. \r\nСияна БУХЛАРСКА", "date": "2019.03.13", "title": "Варна: Задържаният за побой над непълнолетната си дъщеря Христо Христов остава в ареста"}
{"url": "http://www.focus-news.net/news/2019/03/13/2634097/nezavisimaya-gazeta-balgariya-plashi-rusiya-s-gazov-isk.html", "text": "От 2020 г. България вече няма да бъде транзитна страна за руски газ, доставян за Турция по Трансбалканския коридор. Това предадоха медиите, цитирайки българския енергиен министър Теменужка Петкова, която на свой ред се позовава на съобщение от руската страна. В София те вече се опитват да оценят загубите, които ще станат наистина болезнени, ако втората нишка на „Турски поток“, по някаква причина, заобиколи България. В случай на негативно развитие на събитията, българските власти не изключват дори повторение на украинския сценарий и прибягване до арбитраж за събиране на транзитни плащания от Руската федерация, отбелязват в редакцията на вестник  „Независимая газета“ . \r\nВ рамките на среща с президента на Рисия Владимир Путин председателят на „Газпром\" Алексей Милер потвърди, че тази година „Турски поток“ ще бъде пуснат в екплоатация. \r\nВярно е, че съдбата на втората нишка на газопровода все още не изглежда напълно ясна. Например преди седмица министър-председателят на Русия Дмитрий Медведев заяви пред българската преса, че „сега се разработва възможността за разширяване на втория клон на „Турски поток“ към България, Сърбия и Унгария. Но окончателното решение зависи не само от нас. Изборът между различните варианти за продължаване на „Турски поток“ до голяма степен ще се определя от готовността на газотранспортната инфраструктура. Това, от своя страна, зависи от интереса и конкретните действия на правителствата на съответните страни”, обясни Медведев. \r\nБългария, изглежда, проявява интерес към проекта. Това потвърди Медведев: „Неотдавна „Булгартрансгаз ”успешно завърши т.нар. Процедура за отворен сезон - събирането на задължителни искания за резервиране на бъдещи газопреносни мощности. Също така „Булгартрансгаз\" взе окончателно инвестиционно решение за изпълнението на проект за развитие и разширяване на газопреносната система\". \r\n„Но ние се нуждаем от допълнителни гаранции“, настоява руският премиер. „Новият клон не трябва да повтаря тъжната съдба на „Южен поток\".Така че решението за продължаване на „Турски поток“ през българската територия зависи от това дали София може да получи твърди гаранции, че Европейският съюз няма да възпрепятства плановете за доставка на газ през новия газопровод“, поясни Медведев.  \r\n„Надявам се, че можем да говорим за по-нататъшни конкретни стъпки след даването на съответните гаранции - не от българското правителство, а когато Европейската комисия предоставя надеждни гаранции, че този проект няма да се срине в бъдеще и няма да бъде възпрепятстван. Надявам се, че нашите български приятели също разбират това и вършат съответната работа”, потвърди Медведев позицията на 4 март след преговорите с българския премиер Бойко Борисов в София. \r\nСега тази история има нов обрат. Информационните агенции разпространиха по телевизията изявлението на българския министър на енергетиката Теменужка Петкова, че България е получила известие от „Газпром експорт” за планираното прекратяване на транзита на газ от Украйна до Турция през България по Трансбалканския коридор, планирано за януари 2020 година. \r\nСпоред Петкова за страната това ще означава загуба от 110 милиона долара годишно. България иска да запази „ключовата си позиция на газовата карта на Европа\". Ако през България минава втората нишка на „Турски поток“, тогава очевидно София ще бъде удовлетворена. \r\nВ противен случай може да възникнат проблеми. По-специално, София си запазва правото да обжалва пред арбитраж с цел събиране на транзитни плащания от „Газпром\", които страната трябва да получи по договора до 2030 г. Но, както е посочено, това ще се случи само ако втората нишка на „Турски поток“  по някаква причина заобиколи България. \r\nСъдейки по изялвнението на Петкова, България все още не е получила специално одобрение от Европейската комисия за разклонението на „Турски поток“, но, както разясни министърът, се спазват всички законодателни норми и не трябва да има причини за отказ от изграждане. \r\nАнна Кокорева, заместник-директор на центъра „Алпари“, подчерта пред изданието, че ситуацията е предсказуема и не бива да е изненадваща за България и другите страни, през чиято територия преминава Трансбалканският коридор. \r\n„Руският проект включваше развитието на инфраструктурата в България и други участници в Трансбалканския коридор за свързване с „Турски поток“. Всъщност, ако подготовката на тази инфраструктура започне и завърши навреме, тогава за България и други страни процесът на промяна на коридора за доставки ще се случи без сериозни последици и без загуби”, смята Кокорева. Въпреки че всичко ще зависи от поведението на Европейския съюз, признава експертът.  \r\nСъщевременно, както отбелязва Тамара Сафонова, доцент в Президентската академия (РАНХиГС), „за България осигуряването на транзита на руски газ е един от ключовите икономически проекти, които могат да повлияят на европейския енергиен пазар и да осигурят висока доходност от експлоатацията на основните газопроводи. Страните, през чиято територия се пренася руски газ, сега са принудени да изострят проблематиката, за да не загубят възможността в бъдеще да генерират тарифни приходи от транзита на руски енергийни ресурси\", отбелязва експертът. \r\n„Доколкото е известно в момента, въпросът за решението на Европейската комисия остава отворен, но като гаранция България взима инвестиционно решение за изграждане на инфраструктура за транспортиране на газ от Турция до Сърбия. В този случай инвестиционните решения тук няма да бъдат достатъчни, защото това не е конкретна строителна работа. В този случай можем да кажем, че българската страна, заявявайки намеренията си да кандидатства за арбитраж, се опитва да си осигури гаранции, че нейната територия ще бъде разглеждана от „Газпром“ като приоритетна”, коментира директорът на Фонда за развитие на правото и медиацията в областта на енергийния комплекс Александър Пахомов.  \r\nСпоред него, ако в споразумението за транзит няма клаузи, че доставчикът на газ има право да променя собствената си политика, „тогава България има всички шансове не само да се обърне към европейския арбитраж, но и да спечели този спор\". Въпреки това, според експерта, всички тези процеси може да се забавят за неопределено време. Тереза Герова", "date": "2019.03.13", "title": "„Независимая газета“: България плаши Русия с газов иск"}
{"url": "http://www.focus-news.net/news/2019/03/13/2634091/ministar-mladen-marinov-finansiraneto-na-religiite-tryabva-da-stava-ot-darzhavata-a-ne-ot-vanshni-organizatsii.html", "text": "Финансирането на религиите трябва да става от държавата, а не от външни организации. Това каза пред журналисти министърът на вътрешните работи Младен Маринов относно негови наблюдения, дали през последните години не е забелязал външни намеси за финансиране и случаи на радикален ислям, предаде репортер на  Агенция „Фокус“ . „Радикалният ислям е дълъг процес и когато разберем за него, това е крайната му проява. Ние трябва да работим по-превантивно“, допълни той.  \r\nОтносно допълнителните разходи, които са отпуснати от Министерски съвет към МВР, той посочи, че те са за разходи по Шенген. „Те са насочени основно към Главна дирекция „Гранична полиция“, включват техническа поддръжка и гориво за корабите и поддръжка на граничните пунктове. Те всяка година се отпускат по отношение на ангажиментите към Шенген“, заяви министър Маринов.  \r\nДаяна ДЮЛГЕРОВА", "date": "2019.03.13", "title": "Министър Младен Маринов: Финансирането на религиите трябва да става от държавата, а не от външни организации"}
{"url": "http://www.focus-news.net/news/2019/03/13/2634077/ivitsa-dachich-belgrad-predupredi-nato-shte-reagirame-ako-napadnat-sarbite-v-kosovo.html", "text": "Министърът на външните работи на Сърбия Ивица Дачич разкри, че официален Белград е предупредил НАТО, че ще реагира в случай на нападение срещу сръбската общност в Косово, съобщава македонското електронно издание  МКД . \r\nНяма единен призив на международната общност към Прищина за премахване на 100-процентовите мита за внос на сръбски стоки и следователно затова остават в сила, заяви Дачич. Съгласно думите му, САЩ имат интерес от премахване на тарифите и продължаване на диалога, защото искат да извлекат политически плюсове за себе си. \r\n„Някои страни от Европейския съюз не го искат и постоянно казват на Рамуш Харадинай да не премахва митата. Те искат диалогът да продължи и когато всички седнат на масата за преговори, тогава тарифите ще бъдат премахнати\", припомни първият дипломат на Белград.  \r\nТой припомни, че Великобритания не осъжда действията на Прищина и не желае промяна в границата. А Германия не е съгласна с промяната на границата, но не подкрепя митата на Прищина. \r\n„Великобритания, според нас, насърчава Харадинай да не премахва тарифите, те не харесват идеята за компромис... Те не смятат, че този въпрос трябва да бъде решен. Предлагат решения, които предполагат, че трябва да признаем Косово в рамките на съществуващите граници и че северната част на Косово трябва да има широка автономия“, отбеляза Дачич. \r\nС въвеждането на тарифите и приемането на платформата на Прищина, диалогът е блокиран, а позицията на Белград е, че той може да бъде продължен, само след като тарифите бъдат премахнати. „Отегчаващото обстоятелство е, че има избори в ЕС, но и в САЩ, и може да се случи демократите да се върнат на власт, а те застъпват идеята, че няма какво да се обсъжда и че Сърбия трябва да признае Косово\", подчерта сръбският външен министър. \r\nГоворейки за Косовските сили за сигурност, Дачич заяви, че Сърбия е предупредила КФОР и НАТО, че ще се намеси, ако бъдат атакувани сърбите в най-младата държава на Балканите. „Сърбия няма да допусне нападение срещу сърби в северната част на страната. Нормално, няма да допуснат нападение срещу Косово, но Северът им е мания“, заключи сръбският министър. Тереза Герова", "date": "2019.03.13", "title": "Ивица Дачич: Белград предупреди НАТО – ще реагираме, ако нападнат сърбите в Косово"}
{"url": "http://www.focus-news.net/news/2019/03/13/2634096/pp-ataka-i-vmro-provezhdat-sreshta-na-koyato-se-ochakva-da-bade-resheno-yavyavaneto-na-obedineni-patrioti-na-evroizborite.html", "text": "От 15.00 часа ПП \"Атака\" и ВМРО провеждат среща в зала 202 на Партийния дом, предаде репортер на  Агенция \"Фокус . На нея се очаква да бъде решено как ще се явят \"Обединени патриоти\" на предстоящите европейски избори. Лидерът на НФСБ Валери Симеонов обяви по-рано пред Радио \"Фокус\", че няма да участва в заседание на Коалиционния съвет, на което има само една точка, а именно явяване на евроизборите.  \r\nДаяна ДЮЛГЕРОВА", "date": "2019.03.13", "title": "ПП \"Атака\" и ВМРО провеждат среща, на която се очаква да бъде решено явяването на \"Обединени патриоти\" на евроизборите"}
{"url": "http://www.focus-news.net/news/2019/03/13/2634101/kyustendil-v-sila-e-napravenata-promyana-v-naredbata-za-usloviyata-i-reda-za-ustanovyavane-na-zhilishtni-nuzhdi-nastanyavane-pod-naem-i-prodazhba-na-obshtinski-zhilishta.html", "text": "В сила е направената промяна в Наредбата за условията и реда за установяване на жилищни нужди, настаняване под наем и продажба на общински жилища в Кюстендил. Това съобщиха за  Радио „Фокус” – Кюстендил  от Общински съвет – Кюстендил. Самата наредба е била приета през 2014 година, но през месец февруари 2018 година са извършени промени, целящи привеждане на нормите й в съответствие с разпоредбите на нормативните актове от по-висока степен. Приети са промени в разпоредбите, които определят кръга на субектите, които имат право да кандидатстват за настаняване под наем в общински жилища. Отменен е и текст, определящ кръга от лицата, които могат да бъдат настанявани в жилища от резервния жилищен фонд по решение на Общински съвет – Кюстендил. Заличени са и текстовете за плащане на режийни разноски. \r\nВенцеслав ИЛЧЕВ", "date": "2019.03.13", "title": "Кюстендил: В сила е направената промяна в Наредбата за условията и реда за установяване на жилищни нужди, настаняване под наем и продажба на общински жилища"}
{"url": "http://www.focus-news.net/news/2019/03/13/2634104/kanal-5-makedoniya-pravitelstvena-delegatsiya-vodena-ot-zoran-zaev-e-na-poseshtenie-v-albaniya.html", "text": "Министър-председателят на югозападната ни съседка Зоран Заев оглави делегация за посещение в Албания, предава скопската телевизия  „Канал 5“ . \r\nРепублика Северна Македония не е само съсед, тя е и необходим стратегически партньор, подчерта албанският премиер Еди Рама след среща с македонския си колега Зоран Заев в в Тирана. \r\nИ двамата лидери се съгласиха, че споделят един и същ национален фокус – получаване на дългоочакваната дата за започване на преговори за членство в Европейския съюз. \r\nКакто посочи Рама, приоритет на двете страни е създаването на обща икономическа зона на Балканите, следвайки примера на Шенгенското пространство, в което гражданите на всички страни от региона ще може да се движат свободно. \r\nЗаев отново подчерта, че членството в НАТО е увеличило броя на чуждестранните инвестиции в страната, а търговският обмен с Албания е нараснал с 11%. Договорено е сътрудничество в областта на икономиката и пътната инфраструктура, и в края на лятото се предвижда провеждането на съвместно заседание на правителствата в Скопие и Тирана.  \r\nПосещението на Заев се осъществява в период на напрегната политическа атмосфера в Албания, която от седмици наред е разтърсвана от масови антиправителствени протести, а парламентът е изправен пред бойкот на опозицията. В тази връзка Заев призова албанската опозиция да се върне към диалога, за да не пречи на европейското бъдеще на страната. Тереза Герова", "date": "2019.03.13", "title": "„Канал 5“ (Македония): Правителствена делегация, водена от Зоран Заев, е на посещение в Албания"}
{"url": "http://www.focus-news.net/news/2019/03/13/2634105/ep-es-se-podgotvya-za-protivodeystvie-na-vrazhdebnata-propaganda.html", "text": "Евродепутатите предупреждават, че руските дезинформационни кампании са главният източник на дезинформация в Европа, заедно с тези от Китай, Иран и Северна Корея, се казва в съобщение от  пресслужбата на ЕП. \r\nЕвропейският парламент осъди категорично все по-агресивните действия на Русия, Китай, Иран и Северна Корея, “които целят да подкопаят основите и принципите на европейските демокрации, както и суверенитета на страните от Източното партньорство“.  \r\nВзимайки предвид последните усилия на ЕС за противодействие на враждебната пропаганда от трети страни, евродепутатите призовават държавите членки да обмислят разработването  на стабилна правна рамка както на ниво ЕС, така и на международно ниво, за противодействие на хибридните заплахи.  \r\nОтношенията с Русия  \r\nВ резолюцията, която беше приета с 489 гласа „за“, срещу 148 гласа „против“ и 30 „въздържал се“, евродепутатите призоваха за „повишаване на осведомеността относно руските дезинформационни кампании, тъй като те представляват основен източник на дезинформация в Европа“. Призовава се ЕС да разшири правомощията на Оперативната група за стратегическа комуникация с Източното съседство, основана през 2015 г., в отделна структура към службата за външна дейност на ЕС за противодействие на враждебната пропаганда от страна на Русия.  \r\nПривличане под отговорност на доставчиците на онлайн съдържание, идентифициране на собствеността  \r\nЕвродепутатите призовават за регулирането със закон на онлайн медиите, доставчиците на услуги за текстови съобщения и доставчиците на интернет търсачки. Компаниите, които не премахват бързо системните фалшиви новини, трябва да бъдат подвеждани под отговорност. Освен това, властите трябва да имат възможност да идентифицират и локализират авторите и спонсорите на представеното политическо съдържание.  \r\nЗащита на независимостта на изборния процес  \r\nЕвродепутатите категорично осъждат намеса на трети страни в избори и референдуми. Държавите членки са призовани да внесат изменения в изборните закони, които да им позволят проактивна борба със заплахите, които произтичат от кампаниите за дезинформация, кибератаките, киберпрестъпленията и нарушенията на свободата на изразяване при гласуване.  \r\nДържавите членки трябва да подкрепят асоциираните към ЕС страни и Западните Балкани за осигуряване на солидна защита на изборния процес от злонамерени пропагандни дейности.  \r\nВъв вторник Парламентът също така прие законодателство за защита на европейските избори през май 2019 г. от злоупотреба с лични данни, вследствие на констатациите относно подобни действия по време на референдума за Брекзит в Обединеното кралство и скандала с „Фейсбук/Кеймбридж Аналитика“. Новите правила въвеждат финансови санкции за европейските политически партии и фондации, които умишлено злоупотребяват с лични данни по време на кампаниите за европейски избори.", "date": "2019.03.13", "title": "ЕП: ЕС се подготвя за противодействие на враждебната пропаганда"}
{"url": "http://www.focus-news.net/news/2019/03/13/2634100/kmetat-na-asenovgrad-d-r-emil-karaivanov-obshtinata-shte-depozira-novo-iskane-za-finansirane-pred-darzhavata-vav-vrazka-sas-svlachishteto-po-patya-asenovgrad-lyaskovo-yavrovo-dobralak.html", "text": "Община Асеновград ще депозира ново искане за финансиране пред държавата във връзка със свлачището по пътя Асеновград-Лясково-Яврово-Добралък. Това съобщи на пресконференция кметът на Асеновград д-р Емил Караиванов, предаде репортер на  Радио „Фокус“ – Пловдив . Кметът се опасява, че при нови валежи свлачището може да се разшири. „Имам опасения и този път няма как да рискуваме и да чакаме прекалено дълго, защото нямаме сила и правомощия да спрем природните процеси, в случая свлачищните. Като кмет ще бъда настоятелен, така че Междуведомствената комисия да оцени важността на това укрепване и неговата неотложност“, каза кметът и добави, че в противен случай Общината ще бъде принудена със собствени средства да започне укрепване на зоната. \r\nСвлачището по пътя се активизира на 28 юни 2018 г. след проливен дъжд. Община Асеновград незабавно информира фирма „Геозащита“ ЕООД – Перник, която направи оглед на място и излезе със становище, както и идентификационен номер на свлачището. Според становището приблизителните размери на компрометирания участък са 0,360 дка площ, с приблизителна дължина от 30 м. От двете страни на свлачищния участък се наблюдават дъговидни пукнатини в обсега на осовата линия на пътя и банкета, като по-силно изразени са тези в посока на Асенова крепост. Категоричните препоръки на дружеството бяха да се изпълнят спешно силови укрепителни и повърхностно отводнителни мероприятия. Веднага от страна на Община Асеновград бе иницииран оглед на място, за да се даде остойностено предложение за укрепване на свлачищния участък. \r\nВ края на месец септември миналата 2018 година общинската администрация е депозирала искане за финансиране към Междуведомствената комисия за възстановяване и подпомагане към Министерски съвет за сумата от 249 514 лв. До момента няма отговор за финансиране. Съгласно последните промени в Правилника за организацията и дейността на междуведомствената комисия за възстановяване и подпомагане към Министерски съвет, искания, за които не са отпуснати средства в годината, в която са подадени, нямат да бъдат разглеждани, в случай, че за същите не е поискано повторно разглеждане със срок до 31 март следващата година. \r\nКъм този момент Община Асеновград е предприела и изпълнила спешните мерки дадени като предписание, а именно обезопасяване и обозначаване на засегнатия участия с пътни знаци и сигнална лента, забрана на движение на тежкотоварни превозни средства, както и отводняване чрез поставяне на чували с пясък. Съществува опасност обаче свлачищният участък да стане по-голям при интензивна валежна обстановка. При правените нови огледи от експерти е установено, че укрепването и отводняването трябва да обхване по-широк периметър, а не само самия свлачищен участък. Екип на общинска администрация вече работи по това задание. \r\nЦветана ТОНЧЕВА", "date": "2019.03.13", "title": "Кметът на Асеновград д-р Емил Караиванов: Общината ще депозира ново искане за финансиране пред държавата във връзка със свлачището по пътя Асеновград-Лясково-Яврово-Добралък"}
{"url": "http://www.focus-news.net/news/2019/03/13/2634102/ombudsmanat-maya-manolova-shte-poseti-stara-zagora-i-kazanlak-na-14-mart.html", "text": "Утре, 14 март 2019 г., в 10.30 ч. в град Стара Загора омбудсманът Мая Манолова организира тематична приемна за граждани по проблеми, свързани с частни съдебни изпълнители, банки, фирми за бързи кредити и колекторски фирми. Тя ще се проведе в офиса на местния обществен посредник Надежда Чакърова – Николова, адрес: гр. Стара Загора, бул. „М. М. Кусев“ № 34 А, ет.1. Това съобщиха от пресцентъра на  Омбудсмана на Република Българея . \r\nТелефон за информация и записване -  0885 901 264. \r\nОт 11.15 ч. на място е предвиден брифинг за журналисти. \r\nВ 12.00 ч. омбудсманът ще се срещне със свещенослужителите на Катедрален храм „Св. Николай“. \r\nВ 13.30 ч. по покана на медицинските сестри от Казанлък омбудсманът ще чуе исканията на професионалистите по здравни грижи, които организират протест пред сградата на МБАЛ „Д-р Хр. Стамболски“ ЕООД - Казанлък.", "date": "2019.03.13", "title": "Омбудсманът Мая Манолова ще посети Стара Загора и Казанлък на 14 март"}
{"url": "http://www.focus-news.net/news/2019/03/13/2634107/gabrovo-rayonnata-prokuratura-razporedi-proverka-za-poboya-na-uchenichka-nad-drugo-momiche.html", "text": "Районна прокуратура – Габрово се самосезира и разпореди проверка за побоя на ученичка над друго момиче. Това съобщиха от  Апелативна прокуратура - Велико Търново . \r\nВъзложена е проверка на Районно управление на МВР – Габрово за изясняване причините за възникването на побоя, начина на протичането му, евентуални свидетели, лицето, което е заснело клипа, както и получените от пострадалата ученичка наранявания. \r\nВъв връзка с излъченият по национална телевизия репортаж, Районната и Окръжната прокуратура в Габрово се самосезираха по случая на 12 март 2019 г. Окръжна прокуратура – Габрово е изпратила преписката от самосезирането по компетентност на Районна прокуратура (РП) – Габрово, тъй като и двете прокуратура са приели, че в публикациите се съдържат данни за престъпление по чл.131 ал.1 т.12 от НК – телесна повреда по хулигански подбуди, което е от родовата компетентност на РП – Габрово.", "date": "2019.03.13", "title": "Габрово: Районната прокуратура разпореди проверка за побоя на ученичка над друго момиче"}
{"url": "http://www.focus-news.net/news/2019/03/13/2634106/lovech-rayonnata-prokuratura-obrazuva-dosadebno-proizvodstvo-za-poboya-v-klasna-staya.html", "text": "Районна прокуратура – Ловеч  образува досъдебно производство във връзка с разпространения видеоклип в социалните мрежи и в медиите за побой в класна стая в училище в града. Това съобщиха от  Апелативна прокуратура - Велико Търново . Образуваното досъдебно производство е по чл. 131, ал 1, т. 4, и т. 12 , във връзка с чл. 130, ал.2 от НК – лека телесна повреда, причинена на малолетно лице по хулигански подбуди. \r\nПод ръководството на прокуратура действията по разследването продължават.", "date": "2019.03.13", "title": "Ловеч: Районната прокуратура образува досъдебно производство за побоя в класна стая"}
{"url": "http://www.focus-news.net/news/2019/03/13/2634112/", "text": "Българите превземат Одрин с атака на нож за два дни, опровергавайки военната доктрина за превземане на крепост. Това каза за  Радио „Фокус“  военният историк от Пловдивски гарнизон полк. Петър Ненков. Одринската крепост представлява непревземаемо фортификационно съоръжение построено от германски инженери. То е било отбранявано от 65 хиляден гарнизон въоръжен с тежки картечници и артилерия, обясни той. За първи път при атаката на Одринската крепост българската артилерия използва нови методи за огнево поразяване на противника, каза още Ненков. „Знаем, че за първи път при Одрин самолет се използва като бойно средство – за бомбардиране и разузнаване, за хвърляне на позиви. За първи път тежките картечници са вкарани в първа бойна линия и със своята стрелба са оказвали голямо психическо въздействие както на противника, така и на нашите бойни части“, отбеляза историкът. Полк. Петър Ненков каза още, че в хода на боя се проявява най-вече 10-ти Родопски полк, който успява пръв да превземе дадения му за атака форт Айджиолу. Атаката на 23-ти Шипченски полк се задъхва и заедно с командира си полк. Башинов по съвет на ген. Георги Вазов събира всички ординарци, музиканти от духовата музика на полка, готвачи и канцеларисти, въоръжава ги и с помощта на 10-ти Родопски полк превземат страховития форт Айвазбаба. Ненков допълни още, че от целия свят пристигат военни делегации, които искат да видят чудото на Балканската война. Световните телеграфни агенции светкавично предават  вестта за падането на Одринската крепост за много кратко време. Това е невероятно за тогавашното военно изкуство, каза още той и добави, че военни журналисти, които са акредитирани към Щаба на Българската армия пишат, че този подвиг е небивал прилив на мъжество. \r\nРосица АНГЕЛОВА", "date": "2019.03.13", "title": "Полк. Петър Ненков: Българите превземат Одрин с атака на нож за два дни, опровергавайки военната доктрина за превземане на крепост"}
{"url": "http://www.focus-news.net/news/2019/03/13/2634113/burgas-vremenna-organizatsiya-na-dvizhenieto-shte-bade-vavedena-vav-vrazka-s-rekonstruktsiya-na-ul-pirotska-v-uchastaka-mezhdu-ul-oborishte-i-ul-tsar-simeon-i.html", "text": "Временна организация на движението ще бъде въведена във връзка с реконструкция на ул. „Пиротска“ в Бургас в участъка между ул. „Оборище“ и ул. „Цар Симеон I“ за периода от 14 март 2019 г. до приключване на ремонтните дейности на 15 май 2019 г. Това съобщиха от пресцентъра на  Община Бургас .", "date": "2019.03.13", "title": "Бургас: Временна организация на движението ще бъде въведена във връзка с реконструкция на ул. „Пиротска“ в участъка между ул. „Оборище“ и ул. „Цар Симеон I“"}
{"url": "http://www.focus-news.net/news/2019/03/13/2634116/stara-zagora-predostavyat-bezvazmezdno-ekologichni-otoplitelni-uredi-na-poveche-ot-1000-domakinstva.html", "text": "Община Стара Загора започва изпълнението на проект „Българските общини работят заедно за подобряване на качеството на атмосферния въздух“ по програма LIFE 2014-2020 на Европейския съюз, съобщиха от  пресцентъра на Общината.  Неговата цел ще бъде в период от 6 години да бъдат намалени емисиите на фини прахови частици от битовото отопление, чрез закупуване на екологични отоплителни уреди на повече от 1000 домакинства в Стара Загора, подбрани по определени критерии. \r\nНа 14 декември 2018 г. бе подписано Споразумението за безвъзмездна финансова помощ, с координиращ бенефициент Столична община и асоциирани бенефициенти Бургас, Русе, Монтана и Велико Търново. Общата стойност на проекта е 32, 6 млн. лв., от които 2, 9 млн. лв. са разходите, предвидени за Община Стара Загора. Съфинансирането (собствения принос) за изпълнение на дейностите от проекта от страна на Община Стара Загора е на стойност 1, 16 млн. лв. \r\nНезависимо, че Стара Загора постигна добри резултати през 2017 и 2018 г. по отношение на намаляване на емисиите от фини прахови частици ПМ10, за да се запази и поддържа постигнатото, общината подготви проект за продължаване изпълнението на мерки, насочени основно към намаляване на емисиите от битово отопление. Това е един продължителен и изискващ много усилия процес не само от страна на общинската администрация, но и от гражданите. Те, освен потърпевши от недостатъчно доброто качество на въздуха, с действията или бездействията си предизвикват и голяма част от регистрираните наднормени емисии. \r\nПродължителността на проекта е 6 години и включва три фази на изпълнение.  \r\nВ първата фаза с продължителност 18 месеца, чрез две нови стационарни измервателни станции, разположени в най-проблематичните райони от гледна точка на битовото отопление, ще бъдат проучени и измерени съдържанието на фини прахови частици и метеорологичните параметри. Инсталираните устройства ще бъдат използвани, както по време на изпълнението на проекта, така и след края му. Данните от стационарните станции ще бъдат използвани за мониторинг на въздействието на проекта, за оценка на резултатите от него, както и за  разработване на система за ранно предупреждение за очаквано замърсяване. Системата ще изпраща предупреждения в рамките на 2-3 дни преди регистрирането на очакваните превишения на дневните пределни стойности на ФПЧ10, въз основа на математическо моделиране. \r\nВтората фаза също с продължителност 18 месеца и включва разработване и тестване на схема за преход към алтернативни форми на отопление на 80 домакинства от територията на града. Преходът ще бъде от замърсяващо гориво към чисто гориво или технология. Възможните алтернативни решения за отопление могат да включват както оборудване с универсални технически параметри (например котли, печки и др.), така и специфични решения за конкретни квартали, като например използване на съществуващи системи за газоснабдяване и др. \r\nПоследната фаза е с продължителност 3 год. и през нея ще се осъществи същинското прилагане на алтернативни форми на отопление за повече от 1000 домакинства на територията на Стара Загора. Схемата на подмяна на домакинските горивни отоплителни уреди с алтернативни, по-високо екологични, ще се прилага с предимство в кварталите, където намаляването на замърсяването е реалистично и съответства на желанието на населението да замени своите отоплителни уреди. \r\nЗакупените по проекта отоплителни уреди ще са собственост на общината и ще бъдат предоставяни на домакинствата за безвъзмездно ползване в продължение на 5 години, след този период ще се прехвърлят на домакинствата. Старите отоплителни уреди ще се предават за скрап, с цел да се гарантира тяхното извеждане от употреба.  \r\nЗа подбора на домакинствата, които ще бъдат включени в схемата за подмяна на отоплителните уреди, след широко обществено обсъждане ще бъдат разработени критерии за допустимост на кандидатите, включващи екологични и социални изисквания.  \r\nПо проекта няма да се финансира изграждането на връзки към газовите и централните отоплителни мрежи и друга инфраструктура и оборудване, които са собственост на съответните фирми, предоставящи услугата, както и свързаните с тях такси.", "date": "2019.03.13", "title": "Стара Загора: Предоставят безвъзмездно екологични отоплителни уреди на повече от 1000 домакинства"}
{"url": "http://www.focus-news.net/news/2019/03/13/2634111/na-parvo-chetene-pravna-komisiya-varna-7-protsentoviya-prag-na-preferentsiite.html", "text": "Правна комисия прие на първо четене предложените от ГЕРБ промени в Изборния кодекс и с това върна стария 7-процентов праг на преференциите, предаде репортер на  Агенция „Фокус“ . „За“ законопроекта гласуваха 9 народни представители, двама бяха „против“, а един гласува с „въздържал се“. Връщането на прага беше обещано от ГЕРБ след Изпълнителна комисия, свикана от лидера на партията Бойко Борисов. Решението за връщане на стария праг дойде след като вече бяха приети изменения в изборното законодателство на 14 февруари 2019 г., според които избраният преференциално кандидат за евроизборите трябваше да получи действителни гласове не по-малко от националната избирателна квота, а на парламентарните не по-малко от регионалната квота. Същото се отнасяше и за местните избори, когато избраният кандидат трябваше да получи не-по-малко от общинската избирателна квота.    \r\nПарламентарната правна комисия отхвърли предложените от ДПС промени в изборното законодателство. Те искаха квотата за преференцията да остане не по-малка от районната, националната и общинската за съответните избори. Те предложиха текстът за задължителното гласуване да бъде заличен, както и да бъде премахната опцията „Не подкрепям никого“. От ДПС настояваха да бъдат въведени отменените правила за образуване на избирателни секции извън страната, действали през 2014 и 2015 г. От Движението предлагаха още в случаите, в които кампанията се води на друг език, да се осигурява превод на български език. Партията искаше и в помещенията на всяка секционна избирателна комисия да се поставят по две камери за онлайн наблюдение. В преходните и заключителни разпоредби на законопроекта на ДПС бяха предвидени текстове, според които за евроизборите през 2019 г. ЦИК въвежда поетапно машинно гласуване в определени от нея секции, но не по-малко от половината от общия брой секции. Според ДПС за всички следващи избори ЦИК трябва да въвежда само машинно гласуване във всички секции с изключение на специализираните.  От ДПС настояха след изборите за ЕП през 2019 г. гласуването да не може да бъде комбинирано, а да се извършва само машинно.  \r\nПред журналисти народният представител от ПГ на ГЕРБ и председател на Правна комисия Данаил Кирилов заяви, че двата законопроекта за промени в Изборния кодекс ще влязат на първо четене в зала – на ГЕРБ със становище за подкрепа, а на ДПС за отхвърляне. „Правна комисия разгледа двата законопроекта. Този, който беше внесен от Цветан Цветанов и група народни представители и този, който беше внесен в първите дни на месец март от Мустафа Карадайъ и група народни представители“, посочи той и уточни, че всеки един от законопроектите е бил представен от вносителите. Кирилов заяви, че  в резултат на гласуването е бил подкрепен законопроекта на Цветан Цветанов, с който се възстановява само режима на преференциите, както е било преди 14 февруари. „Беше отхвърлен, не беше подкрепен законопроектът с вносител Мустафа Карадайъ и група народни представители“, допълни още Данаил Кирилов.  \r\nДеница КИТАНОВА", "date": "2019.03.13", "title": "На първо четене правна комисия върна 7-процентовия праг на преференциите"}
{"url": "http://www.focus-news.net/news/2019/03/13/2634110/reuters-islyamska-darzhava-organizira-kontraataki-v-posledniya-si-anklav-v-iztochna-siriya.html", "text": "Членовете на близкоизточната радикална групировка „Ислямска държава“ е организирала две контраатаки срещу подкрепяните от САЩ „Сирийски демократични сили“, които се борят да превземат последния анклав на джихадистите в източната част на страната, но са били спрени, предава  Reuters . \r\nВтората атака, стартирана следобед, е била „много по-силна\" от първата, съобщиха от пресслужбата на СДС в изявление, разпространено сред медиите.  \r\n„Борбата все още продължава. („Ислямска държава“) не постигна напредък и бе спряна“, се казва в текста, като се подчертава, че джихадистите са направили опити за самоубийствени атаки, но са завършили без успех. \r\nНяма жертви в резултат на последните бойни действия, увериха от СДС.  . Тереза Герова", "date": "2019.03.13", "title": "Reuters: „Ислямска държава“ организира контраатаки в последния си анклав в Източна Сирия"}
{"url": "http://www.focus-news.net/news/2019/03/13/2634108/hristian-mitev-nfsb-nie-nyama-da-podkrepim-zakonoproekta-na-dps-za-promeni-v-izborniya-kodeks-shte-se-vazdarzhim-po-tozi-na-gerb.html", "text": "Ние няма да подкрепим законопроекта на ДПС за промени в Изборния кодекс, ще се въздържим по този на ГЕРБ. Това каза народният представител от ПГ на по време на дебатите по промените в Изборния кодекс на първо четене в Правна комисия, предаде репортер на  Агенция „Фокус“.    \r\nСпоред него предложения, които са правени между първо и второ четене на законопроекти и са отхвърлени от Народното събрание, не могат да бъдат внесени и разгледани повторно, ако не са с промяна, която е съществена. „Що се отнася до законопроекта на Цветан Цветанов и група народни представители, там сме на различни позиции в групата на „Обединени патриоти“. ВМРО подкрепят връщането на преференциите в първоначалния вариант, от НФСБ на този етап ще се въздържим от подкрепа на законопроекта“, каза още Митев. Според него прага на преференциите е изключително нисък, особено за местни избори.  \r\nДеница КИТАНОВА", "date": "2019.03.13", "title": "Христиан Митев, НФСБ: Ние няма да подкрепим законопроекта на ДПС за промени в Изборния кодекс, ще се въздържим по този на ГЕРБ"}
{"url": "http://www.focus-news.net/news/2019/03/13/2634114/krasimir-karakachanov-vmro-nay-dobre-e-da-zapazim-koalitsiya-obedineni-patrioti-a-ako-tova-e-nevazmozhno-da-badem-korektni-edin-kam-drug-i-vseki-da-se-yavi-pootdelno-na-evroizborite.html", "text": "Най-добре е да запазим коалиция „Обединени патриоти“, а ако това е невъзможно, да бъдем коректни един към друг и всеки да се яви поотделно на евроизборите. Това каза лидерът на ВМРО и министър на отбраната Красимир Каракачанов след среща на Коалиционния съвет, предаде репортер на  Агенция „Фокус“ . „Волен Сидеров беше изключително коректен, искаше да седнем трите формации да разговаряме“, заяви Каракачанов.    \r\nТой отбеляза, че ВМРО са започнали подготовка за самостоятелно явяване на евроизборите. „Ние сме я започнали. Пак казвам, че най-добрият вариант е да запазим коалиция „Обединени патриоти. Ако това не е възможно, ще се договорим да бъдем коректни един към друг, и всеки може да се яви поотделно, ако иска, но е хубаво тези неща да се изговарят“, допълни лидерът на ВМРО. „Г-н Сидеров имаше желанието, той беше инициатор на тази среща, имаше желание да седнат трите формации на една маса и всеки да си каже какво мисли. Това беше мнението на г-н Сидеров, нищо друго освен това не сме обсъждали“, изтъкна Каракачанов. „Ние се готвим, преговори ако има-има, ако няма-няма“, поясни той. \r\nДаяна ДЮЛГЕРОВА", "date": "2019.03.13", "title": "Красимир Каракачанов, ВМРО: Най-добре е да запазим коалиция „Обединени патриоти“, а ако това е невъзможно, да бъдем коректни един към друг и всеки да се яви поотделно на евроизборите"}
{"url": "http://www.focus-news.net/news/2019/03/13/2634103/premierat-boyko-borisov-za-brekzit-tryabva-da-sme-gotovi-za-stsenariy-bez-sdelka.html", "text": "ЕС положи много усилия и време по сделката за излизане на Великобритания и си свърши работата. Това е написал премиерът Бойко Борисов в профила си в социалната мрежа  „Фейсбук“ . „Сега трябва да сме готови на сценарий сделка да няма“, пише още той.", "date": "2019.03.13", "title": "Премиерът Бойко Борисов за Брекзит: Трябва да сме готови за сценарий без сделка"}
{"url": "http://www.focus-news.net/news/2019/03/13/2634119/vratsa-obvinyaemi-za-nanesena-telesna-povreda-na-futbolist-po-vreme-na-mach-v-selo-sofronievo-sa-predadeni-na-sad.html", "text": "Районна прокуратура – Оряхово е внесла за разглеждане от съда обвинителен акт срещу К. А. и Н. И. за извършено от тях престъпление – причиняване на средна телесна повреда по хулигански подбуди. Това съобщиха от пресцентъра на  Апелативна прокуратура - София .  \r\nДвамата обвиняеми – съответно на 19 години и 16 години към момента на извършване на престъплението, били картотекирани като футболисти към отбора на „Огоста –Б“, село Хайредин, който се състезавал в „Б“ окръжна аматьорска група.  \r\nВ 16 ч. на 21 октомври 2017 г., на стадиона в село Софрониево, област Враца, била определена среща за първенството между отборите на ФК „Ураган 33“, село Софрониево и ФК „Огоста – Б“, село Хайредин.  \r\nПървото полувреме започнало при нормална игра, като приключило при равен резултат 1:1. Към средата на второто полувреме, след реализирана дузпа, резултатът станал 2:1, в полза на домакините.  \r\nВ един момент, по повод грубо фаулиране от страна на футболист от „Огоста – Б“ спрямо играч на противниковия отбор, между двамата възникнал словесен конфликт. Последвало хващане за фланелка, дърпане, при което съдията останал безучастен. В конфликта се включили и други футболисти от двата отбора с размяна на шамари.  \r\nТогава обвиняемият К.А. бързо наближил играча от противниковия отбор – Д.Д., и му нанесъл силен удар с юмрук. Пострадалият почувствал силна болка, при което загубил равновесие и паднал на терена. По същото време към терена се насочил и обвиняемият Н.И., който нанесъл силен ритник с крак на лежащия на земята футболист. Конфликтът ескалирал и в сбиването се включили и други играчи от двата отбора.  \r\nОхранителите на мача се впуснали да разтървават участващите в сбиването, а главният съдия показал червени картони на лицата, предизвикали първоначалното сбиване.  \r\nВ Районно управление на МВР - Оряхово бил подаден сигнал за случилото се по време на футболния мач и извикана линейка за пострадалия Д.Д., който бил замаян, с видимо нараняване, но адекватен.  \r\nВ хода на досъдебното производство е била изготвена съдебно-медицинска експертиза, която е установила, че на Д.Д. е било причинено линейно счупване на долна челюст с оток на меки тъкани.  \r\nПредстои делото да продължи в съда.", "date": "2019.03.13", "title": "Враца: Обвиняеми за нанесена телесна повреда на футболист по време на мач в село Софрониево са предадени на съд"}
{"url": "http://www.focus-news.net/news/2019/03/13/2634120/blagoevgrad-okrazhnata-prokuratura-e-vnesla-obvinitelen-akt-sreshtu-sobstvenik-na-niva-v-koyato-e-otkrita-marihuana-za-blizo-40-000-leva.html", "text": "Окръжна прокуратура – Благоевград е внесла за разглеждане в съда обвинителен акт срещу И.Д. за извършено от него престъпление по чл. 354а, ал. 2, изр. 1, вр. ал. 1, изр. 1, пр. 4 от Наказателния кодекс. Това съобщиха от пресцентъра на  Апелативна прокуратура - София . На 29 октомври 2018 г., в нива, в района на село Кукурахцево, община Петрич, обвиняемият Д. държал високорисково наркотично вещество – коноп (марихуана). Общото количество на дрогата, предназначена за разпространение, е 6540 грама, на стойност 39 240 лева.  \r\nНезаконно държаната марихуана, с различно съдържание на тетрахидроканабинол, била разпределена в четири обекта.  \r\nПредстои наказателното производство срещу И.Д. да продължи в съда.", "date": "2019.03.13", "title": "Благоевград: Окръжната прокуратура е внесла обвинителен акт срещу собственик на нива, в която е открита марихуана за близо 40 000 лева"}
{"url": "http://www.focus-news.net/news/2019/03/13/2634122/varna-zadarzhaniyat-za-poboy-nad-dashterya-si-hristo-hristov-izkaza-v-sadebnata-zala-samneniya-che-momicheto-e-prodavalo-narkotitsi.html", "text": "Задържаният във Варна за побой над дъщеря си Христо Христов изказа в съдебната зала съмнения, че момичето е продавало наркотици в Сливен. Това стана ясно по време на разглеждането на обжалването на мярката за неотклонение „задържане под стража“ на обвиняемия пред състав на Варненския окръжен съд, предаде репортер на  Радио „Фокус“ – Варна . Тези подозрения са се появили след като е открил контакт в телефона й на име „дилърката“. Той заяви, че безкрайно съжалява, обича много дъщеря си и от 5 години се бори да получи родителските права над нея. Христо Христов каза още, че 14-годишното дете му е най-голямата слабост и може би именно за това тя се е превърнала в проблемно дете. Той съобщи, че детето е било със слаб успех докато е живяло в Сливен. Агресията в този случай се е отключила когато е разбрал, че дъщеря му го е обрала.  Христо Христов добави в съдебната зала, че е осъзнал грешката си след прекараните две седмици в ареста. Той поиска от съда да бъде пуснат под домашен арест или под парична гаранция. Христо Христов посочи, че трябва да се грижи за най-голямата си дъщеря, защото тя живее при него и трябва да обслужва кредитите си за семейния хотел. След заседанието адвокат Василев обясни, че Христо Христов се бори и обича децата. Защитата му отбеляза, че са се водели около 20-30 дела за родителски права и за това кое дете при кого да бъде настанено. Той каза още, че вече няколко пъти 14-годишната му дъщеря е вземала пари от баща си и е бягала в Сливен, а това е водело до разногласия и проблеми. \r\nСияна БУХЛАРСКА", "date": "2019.03.13", "title": "Варна: Задържаният за побой над дъщеря си Христо Христов изказа в съдебната зала съмнения, че момичето е продавало наркотици"}
{"url": "http://www.focus-news.net/news/2019/03/13/2634121/foreign-policy-ruskite-mechti-za-gazoprovodi-sa-koshmar-za-evropa.html", "text": "Освен „Северен поток - 2“, Русия се опитва да реализира още един голям проект –  изграждането на газопровода „Турски поток“. Това ще позволи на Москва да разшири влиянието си в „задния двор\" на Европа и на Балканите.  Ако държавният глава на Руската федерация Владимир Путин си проправи път, втората линия на „Турски поток“ ще минава през България към Сърбия, Унгария и Австрия. Така той ще стане не само търговски, но и геополитически триумф на Русия, пише българинът Димитър Бечев, старши сътрудник към Атлантическия съвет и преподавател в Университета на Северна Каролина „Чапъл Хил“ в статия за американското списание  Foreign Policy . \r\nПродължаващата конфронтация между Русия и Запада Русия има един силен коз - износът на природен газ. Въпреки напрегнатите отношения, през 2018 г. доставките на газ от Русия за Европа и Турция достигнаха исторически максимум от 201,8 милиарда кубически метра. И въпреки че Европейският съюз все още не е готов да се откаже от позицията си по въпроса за антируските санкции, много от неговите членове активно изпълняват енергийните си проекти. Германия например продължава да подкрепя проекта „Северен поток-2“, който ще позволи да се доставя газ директно от Русия до северното крайбрежие на Германия. \r\nПонастоящем Русия може да използва още един голям проект – „Турски поток“, за да разшири влиянието си в задния двор на Европа. През 2018 г. бе завършено изграждането на морския участък от газопровода, който минава през Черно море, и който свързва Русия и Турция. Първите доставки на газ се очакват до края на тази година. \r\n„Турски поток“ е търговски и геополитически триумф на Русия. В търговски смисъл, този газопровод помага да се затвърди позицията на „Газпром“ в Турция, която се нарежда на второ място в списъка на най-големите клиенти на компанията след Германия. От геополитическа гледна точка този тръбопровод позволява заобикаляне на територията на Украйна и укрепването на стратегическото партньорство на Русия с Турция в момент, в който отношенията на Анкара с дългогодишните й съюзници от двете страни на Атлантическия океан се влошават. \r\nОсвен това „Турски поток“ може да засили влиянието на руския президент Владимир Путин на Балканите. Ако Путин си проправи път, втората линия на този тръбопровод ще минава през България към Сърбия, Унгария и Австрия. \r\nНе е тайна, че Кремъл се държи съвсем уверено в страни, които могат да се нарекат „задния двор\" на Европейския съюз. Неговите методи обаче, за които всеки толкова често говори - пропаганда, дезинформация и операции на разузнавателните служби - избледняват в сравнение с действията му в енергийния сектор. Кремъл не успя да попречи на страни като Черна гора или наскоро преименуваната Северна Македония да се присъединят към НАТО. Но способността му да привлича политици и бизнесмени на своя страна, да ги изкушава с доходоносни инфраструктурни договори и приходи от продажби на природни ресурси, е несравнима. \r\nЕвропа отчаяно се съпротивлява. Тъй като крайната точка на „Турски поток“ ще бъде Европейският съюз, „Газпром“ ще трябва да приведе проекта в съответствие с европейските антитръстови изисквания. Тези изисквания, разработени основно след като Русия спря доставките на газ за Украйна през 2009 г., са предназначени да диверсифицират енергийните доставки и по този начин да избегнат зависимостта от Москва. Едно от тези изисквания - енергийните компании не могат едновременно да притежават транзитна инфраструктура и да продават газ чрез тази инфраструктура - е сериозно предизвикателство за Москва, която иначе би позволила на „Газпром“ да изгради газопровод и да продаде газ през него. \r\nЕто защо Путин положи много усилия за намиране на партньори за „Газпром“ на Балканите. По време на посещението си в Сърбия през януари руският президент подписа споразумение за изпълнение на съвместен проект на „Газпром\" и сръбската държавна газова компания „Сърбиягаз\" за полагането на 400-километров газопровод. През март руският премиер Дмитрий Медведев отпътува за България, за да договори изграждането на още един участък с дължина от 480 километра. Държавната компания „Булгартрансгаз\" изрази желание да изгради и да поеме контрола над „Турски поток“. За това обаче „Булгартрансгаз“ ще трябва да намери около 1,6 млрд. долара. Русия не е готова да предостави тези пари (твърди, че България ще получи доста голяма печалба от транспортирането и продажбата на газ на „Газпром“). Българското правителство твърди, че може би Брюксел ще му даде част от средствата, но това също е малко вероятно. \r\nМоже би Европейският съюз е готов да позволи на Берлин да наруши антитръстовите изисквания в ситуацията с „Северен поток 2“ - Русия ще притежава и газопровода и газта в него, но Берлин подчертава, че този проект ще бъде частен. Въпреки това, на Балканите за Европейския съюз ще бъде много по-трудно за наблюдение на прилагането на всички закони. Например, ЕС може да подведе под отговорност Сърбия за подписването на споразумение, според което „Газпром“ ще контролира 51% от акциите на „Турски поток“. Въпреки че Сърбия все още не е член на Общността, тя в момента преговаря за присъединяване към нея. Energy Community, която има за цел да гарантира, че законите в страните-кандидатки не противоречат на законите на Европейския съюз, вече предупреди, че проектът за „Турски поток“ нарушава изискванията на Брюксел. Така Сърбия може да бъде изправена пред забавяне в процеса на преговори за членство в Общността.  \r\nЗа да смекчи ситуацията малко, българският премиер Бойко Борисов изтъкна факта, че „Турски поток“ ще бъде само един от тръбопроводите, водещи към новия балкански газов хъб, в който ще бъдат получавани доставки от Азербайджан и офшорни находища в Черно море. Така, според него, балканският газов център ще позволи диверсифициране на енергийните доставки. За негово съжаление Медведев и изпълнителният директор на „Газпром\" Алексей Милер отхвърлиха тази идея. Те не искат България да има възможност да смесва и препродава газ чрез платформа за търговия, подкрепяна от Европейския съюз. Затова Борисов трудно може да се надява на регулаторно облекчение или финансова помощ от Европейската комисия. С други думи, българските данъкоплатци ще трябва да платят за изпълнението на този проект. \r\nСофия все още има един коз в преговорите си с Русия. Според настоящия договор на „Газпром“ с България, руската компания е длъжна да плати на страната транзитни такси за газ, преминаващ през територията на тази страна до 2030 година. По време на подписването на сделката по-голямата част от природния газ бе доставян чрез т.нар. Трансбалкански газопровод, който е свързан с Украйна. „Турски поток“ прави този тръбопровод, който работи от 80-те години на миналия век, просто ненужен. Българското правителство може да съди „Газпром“, като поиска огромна компенсация за загубените печалби. За да не се плащат стотици милиони долари, Путин ще трябва да предложи на Борисов някои отстъпки, включително да гарантира, че Русия ще направи икономически жизнеспособна новата нишка на „Турски поток“, по която ще се транспортира природен газ до Европа. \r\nСърбия и Унгария трябва да се присъединят към България и да окажат натиск върху Русия заедно. Разбира се, по-лесно е да се каже, отколкото да се направи. Борисов, загрижен за готовността на Кремъл да провокира вътрешни политически търкания, не иска да рискува и да развали отношенията си с Москва. Сърбия е развила специални отношения с Путин, който се превърна във важен съюзник на Белград в приоритетни въпроси като Косово. Унгарският премиер Виктор Орбан се стреми да засили политическите и икономическите връзки с Русия. Така Путин има много възможности да следва максимата „Разделяй и владей“. \r\nНачинът, по който България, Сърбия и други страни излизат от тази ситуация, ще се превърне в тест за природата и дълбочината на техните отношения с Русия. Досега те бяха убедени, че ще могат да намерят начин да си сътрудничат с Русия, без да противоречат на Европейската комисия и законите на Европейския съюз. Можете ли да ги обвините? Те видяха колко големи страни от ЕС, като Германия, също да въртят подобни игри. Но за разлика от Германия те нямат възможност да променят законите и да преговарят с Брюксел за политически компромиси. Нещо повече, Русия не е готова да предложи облаги на източноевропейските страни, в които вижда подчинени. Така финансовите и политическите рискове ще паднат на плещите на страни като България и Унгария. И ако не успеят да изиграят добре своите карти, ще трябва да изразходват оскъдните си ресурси за изпълнението на гигантски проекти, които наистина са полезни само за Русия. Тереза Герова", "date": "2019.03.13", "title": "Foreign Policy: Руските мечти за газопроводи са кошмар за Европа"}
{"url": "http://www.focus-news.net/news/2019/03/13/2634124/sport-dominik-paris-s-chetvarta-pobeda-za-sezona-v-spuskaneto.html", "text": "Доминик Парис спечели спускането от финалите на Световната купа по ски-алпийски дисциплини в Солдеу, Андора. Парис финишира за 1:26.80 минута и стана първият италианец, който записва четири победи в най-скоростната дисциплина в рамките на един сезон. Той вече има общо 15 успеха в кариерата си за Световната купа.   \r\nСветовният шампион Киетил Янсруд от Норвегия завърши втори на 34 стотни от секундата, а трети на 41 стотни се нареди австриецът Отмар Щрийдингер, който за трети път в кариерата си заслужи място на подиума. \r\nВенцислав ДРАГОМАНОВ", "date": "2019.03.13", "title": "Спорт: Доминик Парис с четвърта победа за сезона в спускането"}
{"url": "http://www.focus-news.net/news/2019/03/13/2634109/obedineni-patrioti-otnovo-ne-se-razbraha-za-badeshtoto-si-yavyavane-na-evroizborite.html", "text": "Не мога да ви кажа, как „Обединени патриоти“ ще се явим на евроизборите, явно утрото е по-мъдро от вечерта. Най-добрият вариант е коалиция „Обединени патриоти“. Това каза лидерът на ВМРО Красимир Каракачанов след среща на Коалиционния съвет предаде репортер на  Агенция „Фокус“ . Относно изказване на Валери Симеонов, че НФСБ и ПП „Атака“ имат непреодолими различния и няма как да се явят заедно, той отговори: „Аз мисля, че ако има такива различия би било добре да дойде да каже. Всички сме заети, но намираме време в името на единството да седнем да говорим. Ако имаш някакви съображения, идваш и ги казваш. Това не ми харесва, това предлагам, колеги“, каза той. „Няма драма да се явим и по отделно, но да запазим един добър човешки тон помежду си, няма проблем. Ако някой иска да се преброим, ще се преброим, няма проблем. Но когато определиш среща, хубаво е да се явяваме, това мисля аз“, изтъкна лидерът на ВМРО.  \r\nДаяна ДЮЛГЕРОВА", "date": "2019.03.13", "title": "„Обединени патриоти\" отново не се разбраха за бъдещото си явяване на евроизборите"}
{"url": "http://www.focus-news.net/news/2019/03/13/2634127/plovdiv-i-tazi-godina-todorovden-shte-bade-otbelyazan-v-asenovgrad-s-kushii.html", "text": "И тази година Тодоровден ще бъде отбелязан в Асеновград с кушии. Това съобщиха за  Радио „Фокус“-Пловдив  от Общината. Празникът ще започне по традиция с шествие до параклиса „Свети Тодор” в местността Параколово, където бъдат извършени водосвет и служба за здраве. Началният час на тръгване е в 09.00 от изравнителния басейн в квартал „Изток” на 16 март 2019 г. (събота). След това, в 10.00 ч. на свободния терен, намиращ се на 500 м в ляво от бензиностанцията на изхода на Асеновград по пътя за Кърджали започва веселието и атракциите. Стартът на традиционните кушии е в 11.00 ч. Ще се проведе и конкурс за най-атрактивен кон и ездач. \r\nИзисквания към участниците в кушиите са да имат навършени 18 г. и конят да бъде оседлан с юзда и седло. Състезателите ще трябва да преминат разстоянието от 800 м. Предвиден е и награден фонд. \r\nОрганизатори са Община Асеновград, Общинско предприятие „Туризъм”, Сдружение по коневъдство и конен спорт „Цар Иван Асен II” и Архиерейското наместничество.", "date": "2019.03.13", "title": "Пловдив: И тази година Тодоровден ще бъде отбелязан в Асеновград с кушии"}
{"url": "http://www.focus-news.net/news/2019/03/13/2634123/blagoevgrad-uslovno-nakazanie-poluchi-sled-sadebno-sporazumenie-podsadim-za-predizvikan-konflikt-po-vreme-na-shofirane-v-grada.html", "text": "По споразумение на Районна прокуратура – Благоевград, сключено със защитата на подсъдимия С.Ц. му е наложено едно общо наказание от пет месеца „лишаване от свобода“ с тригодишен изпитателен срок за хулиганство и заканване с убийство. Това съобщиха от пресцентъра на  Апелативна прокуратура - София .  \r\nКъсно вечерта на 7 януари 2018 г., в гр. Благоевград, обвиняемият извършил непристойни действия, грубо нарушаващи обществения ред. При управление на лек автомобил „Пежо“, на ул. „Яне Сандански“ в ж.к. „Струмско“, той предизвикал конфликт с друг участник в движението – водач на „Тойота“, в която се возели други две жени и две малолетни деца.  \r\nС.Ц. отнел предимство на шофьора, като форсирал и доближил колата си до другото превозно средство, след което показал циничен жест и отправил обидни думи към пътничка. Мъжът направил опит да блъсне колата, след което я последвал, засякъл и я принудил да спре. Подсъдимият нанесъл удари с бухалка по автомобила, вследствие на което счупил предното ляво огледало.  \r\nПред жилищен блок той отправил заплахи към присъстващи граждани с израза „Ще ви убия, ще ви избия всичките, мъртви сте, ей сега ще ви убия“. Това заканване е могло да възбуди основателен страх за осъществяването му у пострадалите.  \r\nСъдът е одобрил постигнатото между страните споразумение, което има последиците на влязла в сила присъда.", "date": "2019.03.13", "title": "Благоевград: Условно наказание получи след съдебно споразумение подсъдим за предизвикан конфликт по време на шофиране в града"}
{"url": "http://www.focus-news.net/news/2019/03/13/2634118/konsultativen-savet-shte-reshava-dali-zakonat-za-gorivata-da-se-promenya-obzor.html", "text": "На 12 март Комисията за защита на конкуренцията обяви резултатите от секторния анализ на конкурентната среда на пазарите на горива. Анализът не откри картел на пазара. Според КЗК обаче липсата на достатъчен складов капацитет за горива, сложната административна процедура и значителните финансови инвестиции за изграждането на собствен склад, представляват висока бариера пред вносителите и производителите на горива. От Комисията обявиха, че разпоредби в Закона за горивата биха могли да доведат до извеждането от пазарите на част от участниците.  \r\nМинистърът на икономиката Емил Караниколов обяви, че Консултативният съвет ще обсъди анализа на КЗК и ще вземе решение за евентуално изменение на Закона за горивата. Той увери, че в процеса на вземане на решение по евентуално изменение на законодателството, ще бъдат включени всички представители на сектора. Караниколов определени становището на Комисията като обективно, но обърна внимание, че то разглежда сектора от гледна точка на цялото законодателство. Ако има изменения, те ще бъдат подложени на оценка на въздействието и изпратени на КЗК за предварителен контрол. Министърът прогнозира, че текстовете могат да бъдат готови до месец. „Текст по текст с участието на КЗК ще изчистим детайлите, за да създадем конкурентен закон. Или той да бъде изменен така, че да бъде конкурентен“, заяви Емил Караниколов. По повод предложението на КЗК да има държавни складове за горива, Караниколов посочи, че трябва да се види какъв е интересът от представителите на сектора. За идеята да има данъчна амнистия за търговците от сивия сектор, министърът поясни, че трябва да се анализира как ще повлияе на фиска. \r\nНа следващото заседание на Консултативния съвет ще бъдат разгледани и нови промени в Закона за горивата. Изготвени са от Асоциацията на търговците, производителите, вносителите и превозвачите на горива. Говорителят на асоциацията Симо Симов заяви, че измененията ще дадат възможност повече играчи да останат на пазара, да има конкуренция, като се подкрепят и от анализа на КЗК. „Идеята ни е законът да бъде на светло, да не бъде вкаран през задната врата, през мазето, или от някой депутат“, коментира той. Промените предвиждат по-улеснени условия за регистрация. Запазва се уставният капитал от 20 хил. лева, но без банкови гаранции. Асоциацията настоява законът да контролира вноса и износа, а не само вътрешния пазар на горива. В проектозакона по-големи гаранции и капитал ще се изискват от фирмите, които се занимават с производство, внос и износ. Банковите гаранции и капитала за дистрибуция за вътрешния пазар е намален на 100 хил. лева.  \r\nМеждувременно премиерът Бойко Борисов заяви, че приходите от горивата са със 7% повече, а мерките в тази посока действат. Новата система за наблюдение и контрол на горивата беше представена на 9 февруари. Информацията ще се събира и анализира в Междуведомствения координационен център за противодействие на контрабандата и контрол на движението на рискови стоки и товари към ГДБОП. Системата ще следи горивата от входа до изхода. Ще се осигури 24-часово видеонаблюдение на всички процеси. Данните ще се пазят в сървъри, за да може да се извършва проверка на движението на горивото.  \r\nВътрешният министър Младен Маринов обяви, че от Агенция „Митници“ ще бъде изготвена Наредба за изграждане на видеонаблюдение в данъчните складове за горивата.  \r\nБиляна ИВАНОВА", "date": "2019.03.13", "title": "Консултативен съвет ще решава дали Законът за горивата да се променя (ОБЗОР)"}
{"url": "http://www.focus-news.net/news/2019/03/13/2634117/ep-evrodeputatite-glasuvat-za-ogranichavane-na-negativnoto-vazdeystvie-varhu-grazhdanite-ot-brekzit-bez-sdelka.html", "text": "За да гарантират възможно най-малки смущения, евродепутатите гласуват в сряда мерки относно пътуванията, транспорта, програмата Еразъм, социалното осигуряване и риболова, се казва в  съобщение от пресслужбата на ЕП. \r\nПо искане на Европейския парламент и Съвета, Европейската комисия предложи спешни мерки за смекчаване на въздействието върху гражданите и бизнеса от оттеглянето на Обединеното кралство от ЕС без споразумение.  \r\nТези мерки включват правни гаранции за настоящите студенти и преподаватели по програмата Еразъм в и от Великобритания да завършат текущите си образователни програми в чужбина, продължаващо финансиране на програмите на ЕС за изграждането на трансгранични и междуобщностни отношения в Ирландия и Северна Ирландия, както и мерки за поддържането на основен въздушен и наземен товарен  транспорт и автобусен превоз между ЕС и Обединеното кралство. Те трябва също така да разрешат на риболовни кораби от ЕС и на Обединеното кралство временно да продължат да оперират във водите на съответната държава членка.  \r\nИзвънредните мерки не възпроизвеждат ползите от членството или тези от транзитния период. Те са ограничени във време и са приети едностранно от ЕС, при условие че Обединеното кралство приеме подобни мерки (реципрочност).  \r\nЗаконодателните мерки, които ще бъдат гласувани в рамките на процедура по спешност в сряда, в контекста на оттеглянето на Обединеното кралство от страна на ЕС, включват:  \r\n•\tПродължаване на програмите за европейско трансгранично сближаване и сътрудничество PEACE IV между Ирландия, Северна Ирландия и Шотландия;  \r\n•\tВъзможмост на студенти и преподаватели по програмата Еразъм в и от Обединеното Кралство да завършат обученията си в чужбина;  \r\n•\tГарантиране на гражданите на ЕС във Великобритания и на гражданите на Великобритания в ЕС27 на запазването на социалноосигурителните права придобити преди оттеглянето;  \r\n•\tВременни мерки гарантиращи, че операторите ще избегнат пълно блокиране на транспортните операции между Обединеното Кралство и ЕС, като се допуснат операторите на товарен и автобусен превоз да предоставят услуги между ЕС и Великобритания, при условие че Великобритания предостави еквивалентен достъп на оператори от ЕС;  \r\n•\tВременни мерки за допускане на авиокомпании от Обединеното Кралство да предоставят услуги между Великобритания и ЕС, при условие че Великобритания продължи да предоставя еквивалентен достъп на авиокомпании от ЕС;  \r\n•\tВременни мерки за продължаване валидността на разрешенията за безопасност на железопътния транспорт за гарантиране на непрекъснатостта на железопътните транспортни услуги между ЕС и Обединеното Кралство;  \r\n•         Разрешение за износ на определени стоки използвани за цивилни и военни цели от ЕС към Обединеното кралство;  \r\n•\tПредложение за регламент на Европейския парламент и Съвета за изменение на Регламент (ЕО) №391/2009 относно оценката на организации за инспекции на кораби (гласуване сряда в 18.00 ч. българско време)  \r\n•\tПредложение за регламент на Европейския парламент и на Съвета за изменение на Регламент (ЕО) №1316/2013 относно трансевропейската транспортна мрежа (TEN-T) за гарантиране на морски връзки между Ирландия и други страни на ЕС, и продължаване на финансирането за инфраструктура (гласуване сряда в 18.00 ч. българско време)  \r\n•\tРазрешение за риболов на риболовни кораби на ЕС във води на Oбединеното кралство и операции на риболовни кораби на Oбединеното кралство във води на ЕС.", "date": "2019.03.13", "title": "ЕП: Евродепутатите гласуват за ограничаване на негативното въздействие върху гражданите от Брекзит без сделка"}
{"url": "http://www.focus-news.net/news/2019/03/13/2634126/zadarzhan-e-vazpitatel-v-loveshko-uchilishte-namesil-se-v-sbivane-mezhdu-nepalnoletni-momicheta-obzor.html", "text": "Задържан е възпитател, намесил се в сбиване между непълнолетни момичета в училище. Служители на РУ-Ловеч започнаха проверка във връзка с инцидента, който станал на 8 март в ловешко училище. Тогава след възникнал скандал, две 14-годишни момичета се сбили в класната стая. Задържан е 60-годишен възпитател от училището, който при опит да разтърве ученичките е нанесъл удари с ръка по главата на едната. Инспектори от Детска педагогическа стая при РУ-Ловеч са започнали работа с децата от училището.  \r\nВ телевизионно интервю говорителят на главния прокурор Румяна Арнаудова обясни, че прокуратурата се е запознала с разпространено видео във вторник и зам. районният прокурор е поел ръководството на тази проверка. Снети са били обяснения от лицата, за които полицията е установила, че са участници в инцидента.  \r\nВ сряда следобед стана ясно, че Районната прокуратура в Ловеч е образувала досъдебно производство по случая. Образуваното досъдебно производство е по чл. 131, ал 1, т. 4, и т. 12 , във връзка с чл. 130, ал.2 от НК – лека телесна повреда, причинена на малолетно лице по хулигански подбуди. \r\nПод ръководството на прокуратура действията по разследването продължават.", "date": "2019.03.13", "title": "Задържан е възпитател в ловешко училище, намесил се в сбиване между непълнолетни момичета (ОБЗОР)"}
{"url": "http://www.focus-news.net/news/2019/03/13/2634131/burgas-zadarzhan-e-mazh-podgotvyasht-sdelka-s-nezakonno-pridobiti-kulturno-istoricheski-tsennosti.html", "text": "35- годишен мъж от айтоското село Карагеоргиево, подготвящ извършването на сделка с незаконно придобити културно – исторически ценности, е задържан в резултат на специализирана полицейска операция, проведена от служители на отдел „Криминална полиция“ при ОДМВР – Бургас и Районно управление – Айтос. Намерени и иззети са множество старинни монети и предмети, част от историческото наследство на България. Това съобщиха от  ОДМВР- Бургас . При извършените действия по разследването в обитавания от мъжа дом, разположен в село Карагеоргиево, са открити и иззети близо 350 старинни монети и предмети, носещи белезите на движими културно – исторически ценности, датиращи от периода Рим, Древна Гърция и Византия. Същите са оценени на значителна парична равностойност. Намерени и иззети са и два метал-детектора, с които вероятно са откривани старинните артефакти. В резултат на предприетите своевременни полицейски действия е предотвратено незаконното трафикиране и безвъзвратно загубване на артефактите – част от културното наследство на Република България. Мъжът е задържан за срок до 24 часа, като по случая е образувано досъдебно производство.", "date": "2019.03.13", "title": "Бургас: Задържан е мъж, подготвящ сделка с незаконно придобити културно – исторически ценности"}
{"url": "http://www.focus-news.net/news/2019/03/13/2634115/kaloyan-pargov-bsp-shte-podkrepi-doklada-na-kmeta-sreshtu-garantsiya-za-novo-uvelichenie-na-zaplatite-na-shofyorite-tazi-godina.html", "text": "БСП ще подкрепи доклада на кмета Йорданка Фандъкова за увеличение на основните заплати на шофьорите на 1150 лева само срещу гаранция, че ще има следващо повишение на възнагражденията на работещите в столичния транспорт през юни или септември. Това заяви председателят на БСП - София и на групата на социалистите в Столичния общински съвет Калоян Паргов след края на продължилите близо три часа спорове и дебати между членовете на Комисията по транспорт и туризъм и представители на протестиращите шофьори, съобщиха от пресцентъра на  БСП - София . Той предложи в Доклада на кмета Йорданка Фандъкова да бъде добавен текст, с който тя поема ангажимента, че при актуализацията на бюджета на Столична община (СО) на 6-месечието и/или на 9-месечието ще бъдат отделени средства за ново увеличение на заплатите и основната ще стигне до 1250 лева. Това предложение беше отхвърлено, а представителите на шофьорите напуснаха залата ядосани и със закани, че протестите ще продължат. Предвид бурните освирквания на събралите се пред входа на Столична община протестиращи шофьори, Андрей Иванов от ГЕРБ стигна до идеята, че предложението на Калоян Паргов може да бъде прието като решение на Комисията по транспорт и туризъм. При последвалото гласуване всички членове бяха \"За\". \r\n\"На заседанието на Комисията се въздържах от подкрепа на Доклада на кмета Фандъкова, защото не чух да са удовлетворени от предложенията в него работещите, които ни потърсиха за помощ от името на всичките над 1200 протестиращи, коментира Калоян Паргов, който е заместник-председател на Комисията по транспорт и туризъм. - Но ако на сесията в четвъртък, Общинският съвет потвърди приетото от Комисията по транспорт решение при актуализацията на бюджета на СО на 6-месечието и/или на 9-месечието да бъдат отделени средства за ново увеличение на заплатите и основната да стигне до 1250 лева, БСП ще подкрепи Доклада на кмета. При това положение ние ще смятаме, че този Доклад е първа стъпка, която със сигурност ще доведе след себе си и втора в рамките на този политически ангажимент и воля, които кметът Фандъкова ще поеме\". \r\nКалоян Паргов отбеляза, че работата на шофьорите в градския транспорт по никакъв начин не бива да бъде подценявана. \"Тези хора носят огромна отговорност за живота на хиляди граждани, които превозват всеки ден и ако не са удовлетворени от заплащането, ако работят под стрес, те са заплаха за нашата сигурност, коментира още той. - Управляващите в София са длъжни да направят всичко възможно поне в този сектор нещата да се подредят. Инвестициите в превозни средства са нещо добро, но е много важно и работещите да бъдат удовлетворени\".", "date": "2019.03.13", "title": "Калоян Паргов: БСП ще подкрепи доклада на кмета срещу гаранция за ново увеличение на заплатите на шофьорите тази година"}
{"url": "http://www.focus-news.net/news/2019/03/13/2634132/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от – 1° до 22°. Времето над страната е предимно облачно. \r\nСлаб до умерен вятър духа в областите: Бургас, Кюстендил, Монтана, Плевен, Търговище.  \r\nПътните настилки са предимно сухи, на места мокри, по усойните и планински райони частично заледени и заснежени, обработени и проходими при зимни условия. \r\nОграничена до 50 м е видимостта поради мъгла в района на Троянски проход и Шипково – Рибарица. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n-\tВсички автомагистрали;  \r\n-\tпът I-1 с. Ребърково - Ботевград, като движението се пренасочва по път II-16 Ребърково-Своге-София; \r\n-\tпът I-1 Благоевград - ГКПП „Кулата“; \r\n-\tпът I-4 п. в. „Коритна“ - Велико Търново-Шумен; \r\n-\tпът I-5 Русе-Велико Търново; \r\n-\tпът I-8 ГКПП „Калотина“-София; \r\n-\tпът I-9 Варна-Бургас; \r\n-\tпът II-18 Околовръстен път София; \r\n-\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140 до 31.03.2019 г. Скоростта на движение е ограничена до 90 км/ч.  \r\nОбласт Пазарджик: \r\nДо 31.05.2019 г. движението при км 89 на АМ „Тракия“ /мост над река Елшишка/ се осъществява двупосочно в платното за София поради ремонтни дейности на платното в посока Пловдив. За улеснение на трафика от 13 ч. всеки петък до 17 ч. в събота, в района на ремонтирания участък, ще има две ленти в посока Пловдив и една за София. От 17 ч. всяка събота до 10 ч. в понеделник ще има две ленти за София и една лента за Пловдив.  \r\nОбласт Стара Загора: \r\nДо 31.03.2019 г. движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание с цел осигуряване безопасността на движението поради неравности на пътната настилка.  \r\nАМ „Хемус“:  \r\nОбласт София: \r\nДо 31.05.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до  пътна връзка при км 35/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности. \r\nАМ „Струма“:  \r\nОПУ София: \r\nДо 21.04.2019 г. движението в тунел \"Мало Бучино\" посока Перник се осъществява в само в активната лента поради ремонтни дейности по облицовъчните пана. Участъкът е сигнализиран с пътни знаци и скоростта на движение е ограничена до 50 км/ч.  Въведени ограничения по основните пътни направления: \r\nПроходи: \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Троянски“ – забранено е движението на МПС над 12 т. \r\n- „Твърдишки“ - забранен за МПС над 10 т -  целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\nОПУ Монтана: \r\nДвижение в една лента по Път І-1/Е-79/ Видин - Враца в района на новоизграден обходен път на гр. Монтана от км 108+000 до км 110+000 поради почистване на банкети и окопи. Движението се регулира от сигналисти на място. Срок до 14.03.2019 г. \r\nПът І-1/Е-79/: Двупосочно движение в една лента на определени участъци по път І-1 Ружинци - Монтана в участъка от с. Белотинци до околовръстен път на гр. Монтана от км 73+542 до км 102+060 поради почистване на пътната настилка . Регулиране на движението се извършва от сигналисти на място. Срок до 14.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Велико Търново: \r\nДвижение с повишено внимание по път Бяла – Плевен в участъка на територията на област В.Търново поради изпълнение на дейности по полагане на хоризонтална маркировка. Срок до 15.03.2019 г. \r\n- път І-4 Коритна-Български Извор-Микре-Севлиево-Велико Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Велико Търново: \r\nДвижението в участъка Полски Тръмбеш – Дебелец се осъществява с повишено внимание поради изпълнение на дейности по полагане на хоризонтална маркировка. Срок до 15.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г. \r\nДвижението в участъка Баня – Сл. бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:  \r\nРемонтни дейности и временна организация на движението /ВОД/:  \r\nОбластно пътно управление (ОПУ)-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – Велико Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – Велико Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 Добрич - Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 22.03.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-602: Движение с повишено внимание по път III-602 в района на с-Коняво - с.Горна Гращица от км 0+000 до км 5+000 поради профилиране на банкети и оформяне на наземни окопи.Сигнализирано с пътни знаци. Срок до 18.00 ч. на 15.03.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За автомобилите до 10 тона е въведено ограничение на скоростта до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т; \r\nОбходен маршрут: през гр. Своге. Срок до 03.04.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т поради извършване на строително-монтажни работи. В определени участъци скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради строително-монтажни работи до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 31.05.2019 г. \r\nПът III–623: Движението от км 15+200до км 15+270 в участъка Бобов Дол – Жедна се осъществява в една лента поради свличане на земна маса. Сигнализирано е с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради частични ремонтни дейности. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-18: Движението по Софийски околовръстен път /II-18 СОП/ при Люлин от км 59+400 до км 61+050 посока Калотина се осъществява с повишено внимание поради поетапно затваряне на една от лентите във връзка с ремонтни дейности по пътната настилка. Движението се извършва съседните две ленти. Срок 15.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г. \r\nПът ІІІ-5031: Движението по път III-5031 Опан – Гълъбово е ограничено за МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности:  \r\nПът III-5504: Движение по път III-5504 с. Медникарево – п.к. Обручище от надлез при км 14+000 до км 15+100 е ограничено поради аварийно възстановителни ремонтни дейности.  \r\nОбходен маршрут: \r\nПрез с. Обручище по ул. ,,Млада гвардия''. Срок до 22.03.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ Велико Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката има опасност от свличане на скални и земни маси; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.03.13", "title": "Актуална пътна обстановка"}
{"url": "http://www.focus-news.net/news/2019/03/13/2634133/pregled-na-mezhdunarodnite-novini-do-18-chasa-agentsiya-fokus.html", "text": "Двама души са открили огън в училище край бразилския град Сао Пауло, в резултат на което са загинали осем души, а 15 други са били ранени, предава  AFP , като се позовава на информация от военната полиция на латиноамериканската държава. \r\nУточнява се, че след стрелбата двамата нападатели са се самоубили. Инцидентът се е случил в учебно заведение в разположената край Сао Пауло община Сузано.  \r\nДруги подробности за произшествието не се привеждат. \r\n***  Членовете на близкоизточната радикална групировка „Ислямска държава“ е организирала две контраатаки срещу подкрепяните от САЩ „Сирийски демократични сили“, които се борят да превземат последния анклав на джихадистите в източната част на страната, но са били спрени, предава  Reuters . \r\nВтората атака, стартирана следобед, е била „много по-силна\" от първата, съобщиха от пресслужбата на СДС в изявление, разпространено сред медиите.  \r\n„Борбата все още продължава. („Ислямска държава“) не постигна напредък и бе спряна“, се казва в текста, като се подчертава, че джихадистите са направили опити за самоубийствени атаки, но са завършили без успех. \r\nНяма жертви в резултат на последните бойни действия, увериха от СДС. \r\n***  Министър-председателят на югозападната ни съседка Зоран Заев оглави делегация за посещение в Албания, предава скопската телевизия  „Канал 5“ . \r\nРепублика Северна Македония не е само съсед, тя е и необходим стратегически партньор, подчерта албанският премиер Еди Рама след среща с македонския си колега Зоран Заев в в Тирана. \r\nИ двамата лидери се съгласиха, че споделят един и същ национален фокус – получаване на дългоочакваната дата за започване на преговори за членство в Европейския съюз. \r\nКакто посочи Рама, приоритет на двете страни е създаването на обща икономическа зона на Балканите, следвайки примера на Шенгенското пространство, в което гражданите на всички страни от региона ще може да се движат свободно. \r\nЗаев отново подчерта, че членството в НАТО е увеличило броя на чуждестранните инвестиции в страната, а търговският обмен с Албания е нараснал с 11%. Договорено е сътрудничество в областта на икономиката и пътната инфраструктура, и в края на лятото се предвижда провеждането на съвместно заседание на правителствата в Скопие и Тирана.  \r\nПосещението на Заев се осъществява в период на напрегната политическа атмосфера в Албания, която от седмици наред е разтърсвана от масови антиправителствени протести, а парламентът е изправен пред бойкот на опозицията. В тази връзка Заев призова албанската опозиция да се върне към диалога, за да не пречи на европейското бъдеще на страната. \r\n***  Хърватските власти връщат незаконно бежанци в Босна и Херцеговина, без да им осигуряват достъп до процедури за предоставяне на убежище. Такива са претенциите на правоозащитните от „Амнести Интернешънъл“ към властите в Загреб, отбелязва германският национален ежедневник  Die Frankfurter Allgemeine Zeitung . \r\nОрганизацията е анкетирала близо 100 мигранти, върнати в Босна и Херцеговина „незаконно“. Една трета от тях твърдят, че са били малтретирани от хърватски полицаи. „Мнозина са описали как са били бити и преследвани\", твърдят правозащитниците, които осъдиха проявата на насилие от полицейски служители на държава-членка на Европейския съюз. \r\n***  Премиерът на Косово Рамуш Харадинай в сряда коментира изявлението на върховния представител на ЕС за външните работи и политиката на сигурност Федерика Могерини, че ще насрочи диалог между Прищина и Белград веднага щом Косово отмени 100-процентовите мита върху сръбските стоки, предава  държавната „Радио и телевизия Косово“ (RTK) . \r\nМинистър-председателят написа в „Туитър“, че „диалогът бе дерайлиран много преди да бъдат въведени митата. Липсата на прозрачност, насърчаването на идеята за размяна на територии и провалът в прилагането на съществуващите споразумения – това са причините. Диалогът може и трябва да продължи без това да е свързано с митата“. \r\n***  Президентът на Турция Реджеп Таийп Ердоган в сряда обвини премиера на Израел Бенямин Нетаняху, че е „тиранин“, който „избива“ палестински деца, предава  AFP . \r\n„Ей, Нетаняху, дръж се прилично. Ти си тиранин, при това тиранин, избил седемгодишни палестински деца“, заяви турският лидер на митинг в родината си, след като израелският министър-председател го нарече „диктатор“. \r\nТурция и Израел имат напрегнати отношения и Ердоган, който се смята за шампион на палестинската кауза, е критик на израелската политика. \r\n***  Бившият германски канцлер изрази възмущението си от заплахите на САЩ да съкрати обмена на разузнавателна информация с Берлин в случай на участие на китайски компании във внедряването на системи за мобилна връзка от пето поколение (5G) и призова Европа да провежда по-независима политика, включително и по отношение на Русия и Китай. Той е изказал това мнение във вторник вечерта на форум, организиран от вестник Handelsblatt, а думите му цитира в сряда агенция DPA, предава  ТАСС . \r\n„Това е нагъл шантаж“, заяви Шрьодер, коментирайки заплахите от страна на Вашингтон. Той отбеляза, че ако в момента е канцлер би се стремил „Европа да постигне относителна независимост от американската външна и икономическа политика“. \r\n„Ние имаме и други интереси и по отношение на Русия“, отбеляза бившият канцлер. По неговите думи, Русия е важен пазар за Германия и Берлин трябва да пази близките си отношения с Москва. „Ние не можем да се присъединим към нападките срещу Русия, както очакват от нас американците“, подчерта той. \r\nВ понеделник агенция DPA съобщи, че САЩ са заплашили Берлин със съкращаване на обмена на разузнавателна информация, в случай на участие на китайски компании във внедряването на системи за мобилна връзка от пето поколение (5G). От Министерството на икономиката и енергетиката на Германия съобщиха, че във ведомството е постъпило съответстващото писмо от американска страна. По данни на вестник Wall Street Journal, в него посланикът на САЩ в Берлин Ричард Гренел е предупредил германските власти, че евентуално участие на Huawei във внедряването на 5G мрежата, ще направи така, че обменът на информация между САЩ и Германия да бъде невъзможен в сегашните си обеми. \r\nПо-рано Берлин взе решение да не се отказва от оборудването на Huawei, но съществено увеличи стандартите и мерките за сигурност. Компанията се оказа под заплаха от икономически санкции на световно ниво, след като САЩ и Австралия я обвиниха в технически шпионаж и събиране на секретни данни с помощта на своето оборудване, използвано в различни страни по света. \r\n***", "date": "2019.03.13", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/03/13/2634128/nezavisen-makedoniya-emir-kusturitsa-stana-savetnik-na-dodik.html", "text": "Световноизвестният режисьор Емир Кустурица е назначен за съветник на члена на Тристранното председателството на Босна и Херцеговина Милорад Додик, съобщава електронното издание на македонския вестник  „Независен“ , като подчертава, че по този начин Додик изпълни едно от предизборните си обещания.  \r\nСлед като медиите открито критикуваха Председателството заради това, че не обяви публично имената на новоназначените съветници, имената им бяха публикувани на официалната страница на институцията.  \r\nС назначаването си на поста съветник Кустурица е „упражни правото си да получава месечно около 2100 конвертируеми марки (около хиляда евро) от джобовете на гражданите на Босна и Херцеговина, в съответствие със Закона за заплатите в институциите“. \r\nВ кабинета на Додик има 11 съветници и един началник на щаба, но все още липсва информация за четирима от избраниците му.   Тереза Герова", "date": "2019.03.13", "title": "„Независен“ (Македония): Емир Кустурица стана съветник на Додик"}
{"url": "http://www.focus-news.net/news/2019/03/13/2634134/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са сухи. Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.03.13", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/03/13/2634130/narodniyat-predstavitel-i-oblasten-koordinator-na-gerb-blagoevgrad-daniela-saveklieva-organizira-blagotvoritelna-initsiativa-v-parlamenta.html", "text": "Народният представител и областен координатор на ПП ГЕРБ – Благоевград Даниела Савеклиева организира благотворителна инициатива в Парламента. Това съобщиха от пресцентъра на  ПП ГЕРБ – Благоевград .  \r\nЗаедно с  жители на села Скребатно представиха традиционни ръчно изработени изделия на изложба-базар под наслов „Да върнем вярата и духа в Скребатно“. От ГЕРБ – Благоевград припомнят, че в началото на годината изгоря сградата, приютяваща читалището, кметството и пенсионерския клуб на село Скребатно. \r\n„Горда съм да посрещна в Народното събрание пазителите на традициите и гордия български дух. От най-малките до най-възрастните участвате в дейността на читалището. И въпреки сполетялото ви бедствие, само месец по-късно вие отбелязахте достойно 100 годишнината от неговото учредяване. Вашата кауза трябва да бъде кауза на всеки един от нас.“, с тези думи Даниела Савеклиева откри благотворителния базар. Председателят на ПГ на ГЕРБ и зам.-председател на партията Цветан Цветанов обяви, че Парламентарната група на ГЕРБ дарява 5 000 лева на село Скребатно. \r\nГостите от Скребатно се срещнаха и с Председателя на Народното събрание Цвета Караянчева. \r\nПосетителите благодариха на г-жа Савеклиева за възможността да представят своите изделия пред народните представители и за помощта, която парламентарната група на ГЕРБ ще окаже на селото за възстановяване на читалището.", "date": "2019.03.13", "title": "Народният представител и областен координатор на ГЕРБ  – Благоевград Даниела Савеклиева организира благотворителна инициатива в Парламента"}
{"url": "http://www.focus-news.net/news/2019/03/13/2634129/afp-osem-dushi-sa-raneni-pri-strelba-v-uchilishte-v-braziliya.html", "text": "Двама души са открили огън в училище край бразилския град Сао Пауло, в резултат на което са загинали осем души, а 15 други са били ранени, предава  AFP , като се позовава на информация от военната полиция на латиноамериканската държава. \r\nУточнява се, че след стрелбата двамата нападатели са се самоубили. Инцидентът се е случил в учебно заведение в разположената край Сао Пауло община Сузано.  \r\nДруги подробности за произшествието не се привеждат. Тереза Герова", "date": "2019.03.13", "title": "AFP: Осем души са ранени при стрелба в училище в Бразилия"}
{"url": "http://www.focus-news.net/news/2019/03/13/2634125/danail-kirilov-gerb-nyama-kak-da-obsazhdame-promyana-na-sektsiite-vav-velikobritaniya-dokato-ne-bade-okonchatelno-prekrateno-chlenstvoto-y-v-es.html", "text": "Няма как да обсъждаме промяна на секциите във Великобритания, докато няма окончателно прекратяване на членството й в ЕС. Това каза пред журналисти народният представител от ПГ на ГЕРБ и председател на Правна комисия Данаил Кирилов, предаде репортер на  Агенция „Фокус“.  „По отношение на формиране, образуване на секции извън България няма никаква промяна досега в режима, както беше установен и приет през 2016 г. Т.е. по отношение на държавите в ЕС имаме възможност за откриване на избирателни секции по общите правила и принципи за формиране на секции в чужбина. По отношение на държавите извън ЕС имаме възможност да се откриват до 35 секции в консулските и дипломатически представителства на Република България там“, каза Кирилов. За Великобритания и Брекзит, председателят на Правна комисия обясни, че към момента няма окончателно прекратяване на членството на Обединеното кралство в ЕС. „По тази причина няма как да обсъждаме промяна по отношение на образуването на секции във Великобритания. Припомнете си дебата на 13 февруари, аз предложих да дискутираме отделно за Великобритания образуването на секции и Правна комисия отхвърли моето предложение. Тогава имаше и възражения, че ако се повдига този въпрос би трябвало Великобритания да се обсъжда заедно с Турция и други държави членки на ООН. Към момента и за самия ЕС не е ясно дали Великобритания ще участва в изборите за Европейски парламент като страна член. Ако до провеждането на европейски избори Великобритания не прекрати членството си в ЕС, тя би следвало да проведе избори за евродепутати. Ако тя проведе такива, въобще този казус спрямо българския избирателен кодекс не съществува. Великобритания ще има избрани представители в ЕП. Ако дотогава процесът на прекратяване на членството завърши и не проведе Великобритания избори, тогава би следвало ЦИК да съобрази тези обстоятелства. Уверявам ви, че макар и при настъпила промяна, ако ЦИК прояви гъвкавост и съобразителност във връзка с разположението на българите на острова, би могла успешно да организира изборния процес във Великобритания“, каза Кирилов. По думите му 35 секции не са малко. Той отчете, че толкова са секциите и в САЩ, където също има сериозно българско присъствие.  \r\nДеница КИТАНОВА", "date": "2019.03.13", "title": "Данаил Кирилов, ГЕРБ: Няма как да обсъждаме промяна на секциите във Великобритания, докато не бъде окончателно прекратено членството й в ЕС"}
{"url": "http://www.focus-news.net/news/2019/03/13/2634136/burgas-normalno-se-izvarshva-dvizhenieto-v-oblastta.html", "text": "Нормално се извършва движението в област Бургас. Това каза за  Радио „Фокус“ – Бургас  дежурният от Областното пътно управление. Пътищата са сухи и нормално проходими. \r\nВ Бургас движението е интензивно по централната улица „Христо Ботев“, по ул. „Янко Комитов“ в ж. к. „Славейков“, на кръстовището с кръгово движение по бул. „Стефан Стамболов“ в посока бул. „Транспортна“. Интензивен е трафикът и в района на УМБАЛ – Бургас, както и край кръгово кръстовище „Трапезица“. \r\nМария КУРТЕВА", "date": "2019.03.13", "title": "Бургас: Нормално се извършва движението в областта"}
{"url": "http://www.focus-news.net/news/2019/03/13/2634135/ep-parlamentat-predlaga-nabor-ot-politiki-za-namalyavane-zamarsyavaneto-na-vazduha.html", "text": "Приетата в сряда резолюция съдържа предложения за справяне със замърсяването на въздуха от транспорта, земеделието и енергийния сектор, се казва в съобщение от  пресслужбата на ЕП.    \r\nВ необвързваща резолюция, приета с 446 гласа „за“, срещу 146 гласа „против“ и 79 „въздържал се“, eвродепутатите подчертават, че замърсяването на въздуха има местно, регионално, национално и трансгранично измерение и изисква действия на всички нива на управление. Те призовават Европейската комисия да предложи въвеждане на по-строги стандарти за прахови частици PM2,5 в правилата на ЕС относно качеството на въздуха, както гласи препоръката от Световната здравна организация (СЗО). Евродепутатите призовават властите да разработят планове за действие за чист въздух, съдържащи мерки, които се отнасят до източниците на замърсяване на въздуха и всички сектори на икономиката.  \r\nЕвропейската комисия трябва да актуализира директивата относно качеството на атмосферния въздух в съответствие със сегашните лимити на СЗО за прахови частици, серни оксиди и нива на озона. Тя също трябва да засили проверките за гарантиране на това, че държавите членки спазват изпитателните процедурни стандарти за емисии на дизелови автомобили съгласно законодателството на ЕС относно типовото одобрение на превозни средства.  \r\nЕвродепутатите изразяват загриженост относно нарастващите научни доказателства за въздействието на свързаното с трафика замърсяване на въздуха върху когнитивното развитие и способностите, най-вече върху децата. Те насърчават използването на дигитални технологии, като електронно начисляване на пътни такси и електронно издаване на билети, за прилагането на принципа „замърсителят плаща“, като ценообразуването е въз основа на екологичните характеристики на превозните средства.  \r\nЕвродепутатите също призовават ЕС да разработи процедури за колективна правна защита за предпазване на потребителите при случаи на бъдещи скандали с автомобилни емисии. Производителите на автомобили трябва допълнително да инсталират на неотговарящите на изискванията дизелови автомобили задължително пречиствателно оборудване, за да избегнат забраната на дизеловите автомобили. Разноските трябва да бъдат поети от автомобилния производител, завяват те.  \r\nТе призовават Комисията да продължи да намалява емисиите в ЕС на NOx от автомобили и да помогне за преодоляване на различията между лимитите за емисии от автомобили и реалните измерени нива по пътищата до 2021 г. Комисията трябва също да отчете въвеждането на стандарти за справяне с емисии от превозните средства, различни от отработените газове (като напр. от износването на гуми и спирачни накладки) и емисии от метан от земеделието, които са важни прекурсори на приземен озон.  \r\nЕвродепутатите призовават бъдещото финансиране чрез Общата селскостопанска политика (ОСП) да бъде свързано със задължителните мерки за намаляване на нивата на замърсяване на въздуха.  \r\nСегашните хранителни и селскостопански системи са отговорни за прекомерни емисии на амоняк (NH3), азотен оксид (N2O) и метан (CH4), отбелязват евродепутатите. 94% от емисиите на амоняк и 40% от емисиите на метан произлизат от земеделски дейности.  \r\nЕвродепутатите приветстват поетите ангажименти от поне десет държави членки за постепенно извеждане от употреба на въглищата като енергиен източник и призовават останалите държави членки да направят същото най-късно до 2030 г.   \r\nМомчил Неков (С&Д, България) коментира: „Чистотата на околната среда и на въздуха са в голяма степен лична отговорност на всеки един от нас, но и въпрос на политики. Освен глобалните аспекти, като справяне с вредните емисии от индустрията и от транспортния сектор, трябва да се справим и със социалния фактор на неинформираност, бедност и неразбиране на проблема. Трябва да инвестираме в информираност, за да не се налага да инвестираме после много повече в здравеопазване“.  \r\nЛошото качество на въздуха има огромно въздействие върху здравето, като бременните жени, децата и възрастните хора са особено уязвими. Около 90% от европейците, живеещи в градове, са изложени на нива на замърсяване на въздуха, считани за вредни за човешкото здраве.  \r\nЕвродепутатите напомнят, че законовите ограничения на ЕС по отношение на емисиите все още са над препоръчаното от СЗО, като според оценки на Европейската агенция за околна среда (ЕАОС) всяка година в ЕС над 400 000 случая на преждевременна смърт се дължат на замърсяването на въздуха.  \r\nЕвродепутатите отбелязват, че през 2018 г. Съдът на ЕС е бил сезиран за неспазване на стандартите на ЕС за качество на въздуха от шест държави членки. В момента има 29 висящи дела за нарушения срещу двадесет държави членки за неспазване на лимитите на ЕС за качеството на въздуха, близо две трети от държавите членки понастоящем не спазват нормите за допустими стойности за PM10 и NO2, а една пета надвишават целевата стойност за PM2,5.", "date": "2019.03.13", "title": "ЕП: Парламентът предлага набор от политики за намаляване замърсяването на въздуха"}
{"url": "http://www.focus-news.net/news/2019/03/13/2634139/pazardzhik-16-konya-sa-bili-zadarzhani-ot-sluzhiteli-na-obshtina-peshtera-v-zemlishteto-na-selo-radilovo.html", "text": "16 коня са били задържани от служители на Община Пещера в землището на село Радилово, съобщиха от  Общината . Установени са собствениците на животните. Единият от тях е платил глобата за своите два коня и те са били освободени. Другият собственик е установен след като е била възможна идентификацията на един от конете, който е допуснал ветеринарния лекар на Пещера да го провери за    чип. Другите коне са диви и допускат до себе си само собственика. Той обаче е отказал да съдейства за тяхната идентификация, след като е разбрал, че за всеки от 13-те коня дължи глоба. В момента конете са задържани под видеонаблюдение в Радилово. Собственикът ще бъде уведомен писмено и ако в 14-дневен срок не ги потърси, те ще бъдат обявени на търг, както предвижда законът. От много години проблем за институциите в Пещера е именно свободното пускане на коне. Данните от 2017 г. до 8 март тази година показват, че са уловени 29 коня, като от тях само 13 са били с чип. Техните собственици са заплатили по 100 лв. глоба за всяко едно от животните. Два от конете са били собственост на жител на община Кюстендил. С помощта на полицията в Пещера той е издирен и глобен. По отношение на конете без официална идентификация, през 2017, 2018 г. и до 8 март тази година са заловени общо 16 животни без чип.  \r\nПо този въпрос законът е категоричен: При установяване на нарушение официалните ветеринарни лекари незабавно уведомяват писмено директора на съответната областна дирекция по безопасност на храните, който издава разпореждане по образец за отнемане на животните в полза на държавата или умъртвяването им на място и насочването им за обезвреждане в обект за обезвреждане на странични животински продукти. Така по тази процедура през 2017 г. са умъртвени 5 коня без чип, а през 2018 г. 10 животни. Те са предадени за обезвреждане в обект за обезвреждане на странични животински продукти (екарисаж). Задълженията на органите на местното самоуправление по отношение на селскостопанските животни се регламентира от Закона за ветеринарномедицинската дейност. В чл. 133 е разписано от законодателя, че Общинските съвети определят с наредба обема на животновъдната дейност и местата за отглеждане на селскостопански животни по смисъла на Закона за животновъдството на територията на съответната община. А кметовете и кметските наместници имат отговорност относно това да районират пасищата и водопоите в зависимост от епизоотичната обстановка, а при необходимост – забраняват използването им, предприемат мерки за недопускане на животни в депата за отпадъци, предприемат мерки за недопускане на свободно движение на животни по улиците на населените места и определят маршрута на движение на животните от сборни стада по улиците на населените места.  \r\nОбщина Пещера реагира на всеки сигнал за установени свободно движещи се животни- коне, крави, овце, кози по улиците на град Пещера, а в населените места се работи съвместно с кметовете на Радилово и Капитан Димитриево, които също имат отговорност по закон. От Общината предупреждават многократно със съобщения и писма до собствениците на животни, че при установяване на безстопанствено пуснати селскостопански животни- крави, коне, кози и овце по улици, паркове и пътната мрежа на територията на гр. Пещера животните се улавят и задържат, като се  сигнализира незабавно официалният  ветеринарен лекар за идентифициране на  животните. Коне без инжектиран електронен транспондер-чип, крави, кози и овце без ушни марки се умъртвяват на място и се насочват за обезвреждане в екарисаж. При наличие на идентификация, собственикът заплаща глоба в размер на 100лв. и животното се освобождава. Освен това във връзка с настъпването на селскостопанския сезон, по инициатива на кмета на Община Пещера Николай Зайчев, ще се проведе тристранна среща между експертите на Общината, служители на полицейското управление в града и земеделските стопани, които отглеждат селскостопански животни. Една от основните теми, които ще бъдат засегнати на срещата е недопускането на нерегламентираното движение на селскостопански животни по улиците на населените места.", "date": "2019.03.13", "title": "Пазарджик: 16 коня са били задържани от служители на Община Пещера в землището на село Радилово"}
{"url": "http://www.focus-news.net/news/2019/03/13/2634137/aktsenti-v-sutreshniya-blok-dobro-utro-balgariya-po-radio-fokus-na-14-mart.html", "text": "След кръгла маса за управление на миграционната политика стана ясно, че миграционната обстановка в страната е спокойна и предвидима, може ли да се очаква миграционен натиск и при какви обстоятелства? Отговорите търсим от проф. Димитър Димитров, ръководител на катедра „Национална и регионална сигурност“ в Университета за национално и световно стопанство.  \r\nКакви са нагласите на младите хора според изследването „Българската младеж 2018/2019“, проведено от „Галъп интернешънъл“ - коментар по темата очаквайте от изпълнителния директор на Агенция „Галъп интернешънъл“ Първан Симеонов. С него ще обсъдим и актуалната политическа картина.  \r\nВ университетска болница „Св. Иван Рилски“ се организират безплатни консултации за пациенти с бъбречни заболявания. Повече за регламента, както и за причините за тези заболявания, ще разговаряме с доц. Атанас Кундурджиев, началник на Клиниката по нефрология в УМБАЛ „Св. Иван Рилски“ точно на световния ден за профилактика на бъбречните заболявания.  \r\nКонкурс за „Млад учен“ ще се проведе във Варна за първа година. Инициативата е предприета от Съюза на учените по повод 70 години от създаването на организацията. Повече по темата ще научим от репортера ни във Варна Сияна Бухларска.  \r\n„Измерване на времето в древността” е темата на традиционната детска музейна работилница в Кюстендил. Колегата от  Радио „Фокус” – Кюстендил  Венцеслав Илчев разговаря по темата с музейния експерт Мирослава Таскова, ръководител на детската работилница. \r\nТези и още теми - в сутрешния блок  „Добро утро, България“  на  Радио „Фокус“  от 06.00 до 10.00 часа на 14 март, с водещ Елеонора Чолакова.", "date": "2019.03.13", "title": "Акценти в сутрешния блок „Добро утро, България“ по Радио „Фокус“ на 14 март"}
{"url": "http://www.focus-news.net/news/2019/03/13/2634142/denar-makedoniya-turisticheski-patevoditeli-vodeshti-na-turisticheskata-oferta-i-domakini-na-chuzhdestranni-turisti.html", "text": "Изобилие от високи планини, големи и малки естествени и изкуствени езера, реки, гори, градове... Това е само част от това, което най-много привлича вниманието на чуждестранните туристи, предава македонското електронно издание „Денар“. Медията пише, че чистият планински въздух или красотите на Охридското езеро са незаменими във всяко отношение и са чудесен избор за всеки пътник. И добавя, че това е причината, поради която туризмът в Македония продължава през всичките 12 месеца, а броят на туристите се увеличава от години. \r\nИзданието пише, че Македония преди пет години е регистрирала добър растеж на туризма, т.е. от 10 до 15% се увеличава ръстът на туристите. И прогнозира, че броят им със сигурност ще продължи да нараства през следващите десет години, защото Балканите все още са привлекателни като нова дестинация, но ако десет години по-късно тя се понижи, ще зависи от това колко нови продукти ще бъдат предлагани на пазара. Всъщност, това е основният недостатък на местния туризъм, пише „Денар“, уточнява, че има много хотели, ресторанти и транспорт, но не се предлагат нови продукти.  \r\nКато планинска страна, Македония е най-съсредоточена върху летния туризъм. \"Все още сме фокусирани върху летния туризъм, през месеците юни, юли, август, май и септември, въпреки факта, че имаме условия за туризъм през всичките 12 месеца\", каза пред МИА президентът на Сдружението на туристическите пътеводители, Бранко Босилков. \r\nКато най-посещавания град в страната Босилков и туристическият гид Небойша Камилов посочват Охрид. Според броя на посетителите Скопие е вторият град, който през изминалата година надхвърли Охрид по брой на нощувките.  \r\n„Историческото минало, замъкът и старият базар, тогава съвременното развитие на града, т.е. днес Скопие, централната част на града, животът в Дебър Маало и сградите, популярни като \"Скопие 2014\", несъмнено оставят силно впечатление у туристите, които идват в Скопие за първи път“, казва Небойша.  \r\nА цитиран от „Денар“ Босилков, член на Съвета на Агенцията за насърчаване и подкрепа на туризма, казва, че трябва да се съсредоточат повече върху развитието на всички селски или алтернативни среди, където има неизчерпаеми възможности. Той добавя, че липсва сериозна подкрепа и по-творчески подход на Агенцията.  \r\nСъобщава се, че туристите виждат страната като страна с дълго историческо минало, много известни личности, заради които са готови да я посетят. Най-голямото впечатление, разбира се, зависи от това екскурзоводите да дават максимума, за да представят страната в най-добрата светлина. Не е известно броя на туристическите пътеводители и хората, които вършат тази работа, колко са образованите и колко чужди езици владеят. За да бъде туристически водач, кандидатът трябва да е завършил подходящо образование, да притежава поне един чужд език и да има лиценз. \r\nВ материала на „Денар“ се казва още, че работата като пътеводител може да бъде наистина интересна и предизвикателна. Небойша смята, че е необходим широк интелектуален профил, а освен богата информация е необходимо да се знаят и по-специфични области, свързани с конкретния туристически отрасъл, върху който работи ръководството. \r\nНеобходимостта от работа при всякакви метеорологични условия, отговорността за групата, ръководеща туристическия пътеводител, и намаляването на печалбите през есенно-зимния период могат да бъдат отчетени като недостатъци на тази професия. Съобщава се, че предимствата са повече, а това включва постоянна комуникация и запознаване с нови хора, възможност за пътуване, стабилен доход през лятото, практикуване на чужд език. \r\nЦитиран от изданието Небойша Камилов казва, че тази професия е сезонна и частична за повечето проекти. За по-атрактивните аспекти той ни информира, че това е работа извън офиса, т.е. работа на терен и че има комуникация с много хора по света.", "date": "2019.03.13", "title": "„Денар“ (Македония): Туристически пътеводители – водещи на туристическата оферта и \"домакини\" на чуждестранни туристи"}
{"url": "http://www.focus-news.net/news/2019/03/13/2634140/the-american-conservative-zapadat-tryabva-da-se-nauchi-da-zhivee-s-asad.html", "text": "За известно време държавният глава на Сирия Башар Асад беше смятан за „бита карта“, но способността му да оцелява изглежда вкара в объркване европейците и американците. Сега Западът трябва да се научи да живее с него, коментира Дейниъл Депетрис в статия за американското изолационистко списание  The American Conservative . \r\nИзглежда, че Башар Асад, палачът от Дамаск, е планирал собственото си бягство от страната. Преди руският президент Владимир Путин да изпрати военните си в страната, сирийският диктатор живееше всеки ден като в обсада. Десетки хиляди сирийски войници бяха изоставени. Алевитите, които формираха гръбнака на неговия офицерски корпус, успяваха да гасят един по един пожарите, които избухваха в различни части на страната. А сам Асад вече чуваше рева на експлозиите от прозореца си. Преобладаващото настроение по онова време бе най-добре изразено от бившия външен министър на Саудитска Арабия Адел ал-Джубейр: Асад може да избере лесния или трудния начин, но във всеки случай ще падне от власт.  \r\nОбаче това не се случи. Три години и шест месеца след изявленията на Ал-Джубейр, Рияд, Анкара, Лондон, Вашингтон и всички други столици на чужди държави, които изпращаха пари, оръжия, храна, както и политическа подкрепа на сирийската опозиция, сега трябва да признаят  поражението. Асад не само оцеля, но и спечели победа над враговете. Разбира се, сега Сирия е в руини, стотици хиляди хора са загинали, цели градове са превърнати в пепел, половината от населението на страната е напуснало домовете си, а дълговете на държавата достигат до 400 милиарда долара. Сирийският диктатор обаче е доста уверен, че остава в двореца си. За това той може да благодари на руснаците и иранците - ако не бяха помогнали двамата му основни съюзници, главата му най-вероятно щеше да бъде набучена на копие. \r\nЩо се отнася до правителствата на европейските и арабските страни, които са заложили на поражението на Асад, оцеляването му представлява съвсем нов набор от проблеми за тях. Въпросът днес вече не е как най-добре да подкрепим свалянето на сирийския диктатор. Колкото и да е неприятно, трябва да признаем, че Асад спечели победата в гражданската война. \r\nНо как да се справим с него сега? \r\nОфициалната политика на Европейския съюз и Лигата на арабските държави остава същата - Асад ще продължи да бъде парий и ще бъде третиран като такъв, докато не влезе в преговори с политическите си врагове и не започне да си сътрудничи за съставянето на нова конституция. Европейският съюз многократно е информирал Асад, че няма да има европейски пари за възстановяването, ако не започне активно и добросъвестно да участва в процеса, ръководен от ООН. Въпреки че позицията на Лигата на арабските държави не е толкова недвусмислена, вероятността за възстановяване на членството на Сирия в тази организация остава малко вероятна. Факт е, че решенията в рамките на Лигата на арабските държави се вземат въз основа на консенсус, което означава, че Рияд без външна помощ може да попречи на Асад и да блокира процеса на пълна политическа нормализация. \r\nНякои правителства обаче изразяват загриженост относно настоящите политики. Обединените арабски емирства, страна, която често върви в крак със Саудитска Арабия, отново отвори своето посолство в Дамаск. Ануар Гаргаш, министър на външните работи, миналата седмица заяви, че за арабския свят няма стратегически смисъл да се позволи на турците, иранците и руснаците да диктуват правилата на играта в Сирия. По-добре е да се опитаме да накараме Асад да се върне под сянката на арабска палатка, отколкото да позволим на Техеран да се укрепи в самото сърце на този регион, подчерта Гаргаш. Това е чисто прагматична позиция и тя намира разбиране в други арабски столици. Признавайки почти пълната победа на Асад, Багдад и Аман отвориха отново своите гранични пунктове и възстановиха критичните търговски пътища, които бяха блокирани по време на войната. \r\nЩо се отнася до европейците, те също са объркани. Великобритания, Франция и Германия досега отказват да променят политиката на ЕС към Сирия и възприемат каквото и да е облекчаване на санкциите, контрола върху износа и политическата изолация като неприемливи в моралния смисъл на капитулация пред военнопрестъпник. „Геополитическата ситуация не е толкова благоприятна за нас, за да развържем нашите чекови книжки. Това е средство за натиск и ние не можем просто да изоставим единствения лост, с който разполагаме”, обяснява европейски дипломат, пожелал анонимност. \r\nОсновните европейски сили просто не са готови да пожертват Резолюция 2254 на Съвета за сигурност, която включва организиране на процес на политически преход и провеждане на избори под международен контрол. \r\nНо има и държави на европейския континент, които смятат, че резолюцията е мъртва. Националистическите правителства в Италия, Полша, Австрия и Унгария са по-загрижени за връщането на бежанците обратно в Сирия, отколкото за упражняването на натиск върху Асад с допълнителни санкции. Правителството на популистката коалиция в Рим свързва с Асад възможността за решаване на проблема с бежанците, въпреки че той е считан за основен отговорен за създаването на самия проблем. \r\nБританците и французите вероятно се ужасяват от мисълта за нормализиране на отношенията с Асад, особено след като години наред го призоваваха да напусне поста си. Въпреки това, нито едно от гореизброените не променя начина, по който войната върви и къде сме сега. Сирийският режим спечели конфликта, предполагаемите умерени са победени, а сирийските власти нямат стимул да споделят властта. Сегашният режим в Сирия, разбира се, би бил щастлив от възможността за потичане на парите на Запада, но също така е готов да изчака решение дали ще бъде необходима реформа в правителството, преди парите да започнат да влизат в страната. \r\nКогато се отприщи гражданската война и сирийските военни започнаха да използват тежка артилерия, опитвайки се по този начин да подчинят  градове и села, поддържането на единство в борбата срещу Асад беше толкова лесна задача, колкото и отрязването на парче хляб. Въпреки това, Асад победи въоръжените си опоненти, а онези страни, които считат, че падането на Дамаск е било лесна задача, сега са изправени пред необходимостта да работят с един тиранин, който, според тях, трябва да седи на съдебната скамейка в Хага и да отговаря за своите престъпления. Тереза Герова", "date": "2019.03.13", "title": "The American Conservative: Западът трябва да се научи да живее с Асад"}
{"url": "http://www.focus-news.net/news/2019/03/13/2634141/zam-ministar-nikolay-nankov-sega-aktsentat-e-kakvo-e-investiralo-regionalnoto-ministerstvo-v-shumen-kakvi-sa-dalgosrochnite-programi-seriozniyat-problem-svarzan-s-vik-shumen.html", "text": "Заместник-министър Николай Нанков участва в граждански диалог на тема регионално развитие в Шумен, предаде репортер на  Радио „Фокус“ – Шумен . Дискусионната среща е част от платформата за граждански диалози „Европа в нашия дом“. Във форума участват кметът на Шумен и областен координатор на ГЕРБ Любомир Христов, областният управител на Шумен проф. Стефан Желев, общински съветници, кметове на общини и кметове на кметства от Шуменска област, представители на бизнеса, на неправителствения сектор и граждани. Заместник-министър Нанков  представи работата на ресорното му министерство в последните две години в област Шумен,  предстоящи дейности и проекти както в следващите две години, така и в дългосрочен план. „Изпълняваме си приоритите, работим, предсрочно дори  откриваме отсечки и възлагаме други, но сега акцентът е какво е инвестирало регионалното министерство в Шумен, какви са дългосрочните програми, сериозният проблем, свързан с Вик – Шумен, цената на водата, с инвестициите във ВиК сектора, важен момент е и пътната инфраструктура и магистрала „Хемус“, каза Николай Нанков. Като успех за миналата година на цялото правителството и лично с помощта на премиера и на финансовия министър, той посочи спестените средства от преизпълнение на приходната част в бюджета, които са  разходвани, преди още да са стартирали с реалните дейности, за най-важният проект за Северна България  – магистрала „Хемус“.  \r\n„Този мандат е именно мандатът на Северна България. Неслучайно малко над 1 милиард 350 милиона лева от излишъка бяха дадени за „Хемус“. Тези пари са заделени само и единствено за нея. Т.е. има разплатена магистрала преди още да сме стартирали с реалните дейности, с изключение на двата участъка, които в момента изпълняваме. Поради бързи отчуждителни процедури участъкът от Ябланица до Боаза 9 км и 300 метра ще приключим почти година предсрочно. Шуменският участък между Белокопитово и п.в. Буховци , там са отчуждени малко под 2 км. В момента има 29 жалби, делата са насрочени за февруари и март, с част от собствениците е постигнато съгласие. Април стартираме с реалното изпълнение на целия участък. Убеден съм, имам ангажимента на строителите, че в рамките на не повече от календарна година ще приключим със строителството на тези малко над 16 км и 320 метра. Много е важен и другият участък“, каза Нанков. Той изрази увереност, че до 2024 година магистрала „Хемус“ ще бъде завършена от София до Варна. Нанков посочи, че междувременно текат тежки текущи ремонти по магистралата, ремонти по тунели  и виадукти в Ловешка и Софийска област, неремонтирани повече от 40 години.  \r\n„Тежко е намирането на баланса, затова въвеждаме и тол такса, тъй като към момента финансовият ресурс, ако не е Европа и финансовият министър Владимир Горанов да преизпълнява бюджета и да отделя  значителна част от излишъка за пътни ремонти и строителство на нови пътни участъци от „Хемус“, с 300 милиона, които има АПИ, едва ли ще стигнат за пътните ремонти, които искат всички кметове, камо ли да строим нови отсчеки“, каза Нанков. По думите му, най-видимите проекти, с  дългосрочен ефект върху качеството на живот, са по ОП „Региони в растеж“ – за градска среда, площади, тротоари, зелени площи, проекти в образователна инфрастрктура и др. Областният управител проф. Желев посочи, че за 2018 година за републиканска пътна мрежа в област Шумен за заделени над 32 милиона лева, а общините в областта са получили с допълнителни постановления 10 милиона лв. \r\nИвелина ИВАНОВА", "date": "2019.03.13", "title": "Зам.-министър Николай Нанков: Сега акцентът е какво е инвестирало регионалното министерство в Шумен, какви са дългосрочните програми, сериозният проблем, свързан с Вик – Шумен"}
{"url": "http://www.focus-news.net/news/2019/03/13/2634146/smolyan-mokri-sa-patishtata-po-prohodite-v-oblastta-nastilkite-sa-obraboteni-sreshtu-zaledyavane.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Пътищата по проходите са мокри, а настилките са обработени. Няма въведени ограничения по проходите в областта, с изключение на Пампорово, където целогодишно е забранено движението на товарни автомобили над 3,5 тона. Повишена опасността от падащи камъни и свличане на земни маси по всички направления в областта, заради повишаването на дневните температури и снеготопенето, затова водачите трябва да шофират внимателно и със съобразена скорост. През деня не са получавани сигнали за инциденти по пътищата в областта \r\nС повишено внимание трябва да се шофира в село Грохотно заради паднала подпорна стена с каменна зидария. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване. Мястото, което е с дължина около 10 метра е обозначено с пътни знаци. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян времето е облачно, без валежи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.03.13", "title": "Смолян: Мокри са пътищата по проходите в областта, настилките са обработени срещу заледяване"}
{"url": "http://www.focus-news.net/news/2019/03/13/2634143/sofiya-vremenni-sadove-za-smet-shte-badat-postaveni-na-ul-graf-ignatiev.html", "text": "От четвъртък, 14 март, започва поставяне на временни съдове за смет на ул. „Граф Игнатиев“, съобщиха от  пресцентъра на Столична община.  Те ще бъдат разположени съобразно строителните дейности и местата с най-голям пешеходен поток, в близост до кръстовища и спирки. Кошчетата ще останат до приключването на строителните дейности и приемането на обекта.  Целта е осигуряване  на регулярно сметосъбиране по ул.“Граф Игнатиев“. Продължава монтирането на паркова мебел в това число и съдове за отпадъци, който ще бъдат въведени в експлоатация с приемането на обекта.", "date": "2019.03.13", "title": "София: Временни съдове за смет ще бъдат поставени на ул. „Граф Игнатиев“"}
{"url": "http://www.focus-news.net/news/2019/03/13/2634147/washington-examiner-pol-manafort-poluchi-prisada-za-oshte-tri-i-polovina-godini-v-zatvora.html", "text": "Бившият ръководител на предизборната кампания на Доналд Тръмп Пол Манафорт бе осъден на още 43 месеца лишаване от свобода по две обвинения в конспирация, съобщава американското издание  Washington Examiner . \r\nОт редакцията припомнят, че миналата седмица в щата Вирджиния Манафорт получи 47 месеца затвор, след като бе признат за виновен по обвинения в укриване на милиони долари, постъпили от чужбина. Изслушванията за обвиненията в конспирация се състояха във Вашингтон, окръг Колумбия, и се отнасяха за извършване на престъпления срещу САЩ и възпрепятстване на правосъдието. За последното Манафорт призна вината си още миналата година.  \r\nОбвиненията за данъчни измами и обвиненията в конспирация произтичат от разследването на специалния прокурор Робърт Мюлер относно предполагаемото споразумение на президента на САЩ Тръмп с Русия по време на кампанията му за Белия дом през 2016 г. \r\nМанафорт се присъедини към кампанията на Тръмп през март 2016 г., по време на основната му битка срещу сенатор Тед Круз, и я напусна през август същата година, преди победата на кандидата на Републиканската партия.  \r\nМанафорт бе арестуван и обвинен в разследването на Мюлер през следващата есен. Тереза Герова", "date": "2019.03.13", "title": "Washington Examiner: Пол Манафорт получи присъда за още три и половина години в затвора"}
{"url": "http://www.focus-news.net/news/2019/03/13/2634150/abv-anton-kodzhabashev-beshe-nagraden-s-pocheten-medal-na-mezhdunarodniya-forum-na-briks-v-delhi.html", "text": "По време на международния форум на БРИКС \"Визия за бъдещето 2019\" в Делхи, Председателят на АБВ-Бургас Антон Коджабашев получи почетен медал и грамота за заслуги и визия за развитието на спорта в световен мащаб. Това съобщиха от  пресцентъра на партията.  Коджабашев взе участие в сесията, посветена на международното хуманитарно сътрудничество и постигане на цели за устойчиво развитие.  \r\nВ панела взеха участие Раджив Мета - генерален секретар на Индийския олимпийски комитет, Навил Агарвал - генерален директор на Националната агенция за допинг, Санджай Сарасфат, Михаил Черепанов. \r\nВ обръщението си към участниците на форума, Коджабашев представи своя опит и разказа за предизвикателствата, с които се е сблъсквал по пътя си към световната титла, като ръководител призова младите спортисти по света да печелят титлите и медалите си по честен начин и да не употребяват допинг. \"Допингът убива младите хора, той убива мечтите им\", завърши изявеният спортист.", "date": "2019.03.13", "title": "АБВ: Антон Коджабашев беше награден с почетен медал на международния форум на БРИКС в Делхи"}
{"url": "http://www.focus-news.net/news/2019/03/13/2634145/veliko-tarnovo-do-kraya-na-proletta-priklyuchva-mashtabniya-proekt-za-remont-na-38-ulitsi-i-ploshtadni-prostranstva-v-kv-varusha.html", "text": "До края на пролетта приключва мащабния проект за ремонт на 38 улици и площадни пространства във великотърновския кв. „Варуша“. Това съобщи в предаването  „Царевград Търнов – славата и величието на България“  на  Радио „Фокус“   зам.-кметът на Община Велико Търново проф. Георги Камарашев. Той припомни, че реконструкцията се извършва с европейски средства, а крайният срок на дейностите беше есента. Те ще бъдат завършени по-рано, благодарение на бързите и адекватни действия на фирмата изпълнител. „Искам да подчертая, че всички ремонти бяха свързани с много предизвикателства пред изпълнителите. Улиците не бяха ремонтирани от повече от половин век. Нямаше карта на подземните комуникации, което създаде допълнителни пречки. В резултат на реализиране на проекта имаме подменена почти 8 километра водопреносна мрежа и реализирана карта на подземните комуникации. На по-голямата част от улиците настилката вече е подменена. Калдъръмените алеи са още по-красиви“, обобщи още проф. Камарашев. \r\nСредствата, вложени в ремонта, са в размер на близо 8 млн. лв. , а подмяната на водопроводите е струвала още 4.8 млн. лв. предстои реконструкция на Чаршията и още няколко улици в квартала. \r\nЛуиза ТРАНЧЕВА", "date": "2019.03.13", "title": "Велико Търново: До края на пролетта приключва мащабния проект за ремонт на 38 улици и площадни пространства в кв. „Варуша“"}
{"url": "http://www.focus-news.net/news/2019/03/13/2634148/veliko-tarnovo-prez-tazi-godina-shte-bade-zavarshen-remontat-na-tretoklasniya-pat-mezhdu-sela-prisovo-i-mindya.html", "text": "През тази година ще бъде завършен ремонтът на третокласния път между великотърновските села Присово и Миндя. Това съобщиха за  Радио „Фокус“ – Велико Търново  от Общината. Трасето преминава през селата Пчелище, Церова кория и Къпиново и е с дължина 18,9 км. Пътят основна и пряка връзка за жителите на пет големи села. Средствата са ремонта са отпуснати от държавния бюджет. Тази година предстои да завърши и рехабилитацията на пътя Стамболово – Русаля – Хотница – Самоводене. Дължината на отсечката е 21,8 км, а стойността на ремонтите възлиза на 10,2 млн. лева. \r\nОбщата стойност на извършените ремонти на пътища на територия на област Велико Търново със средства от държавния бюджет през миналата година е около 45 млн. лева, а дължината на обновените участъци е 103 км. \r\nНадежда КРЪСТЕВА", "date": "2019.03.13", "title": "Велико Търново: През тази година ще бъде завършен ремонтът на третокласния път между села Присово и Миндя"}
{"url": "http://www.focus-news.net/news/2019/03/13/2634149/predstoyashti-sabitiya-v-stranata-za-14-mart-agentsiya-fokus.html", "text": "*** \r\nОт 10.00 часа до 12.30 часа в зала „Сердика“ на София хотел Балкан ще се проведе кръгла маса „ЗА конкурентоспособна и просперираща българска икономика“ с участието на президента Румен Радев. \r\n*** \r\nОт 09.00 часа ще започне заседанието на Народното събрание. \r\n*** \r\nОт 12.00 часа на изградената паметна плоча пред училището в града ще бъде отслужена заупокойната молитва по повод 5-годишнината от кончината на загиналия при изпълнение на служебния си дълг командос Емил Шарков. На събитието ще присъства министърът на вътрешните работи Младен Маринов. По-късно в сградата на Областна администрация – Велико Търново той ще проведе работна среща с представители на местната власт на всички общини в областта. Кратки изявления са предвидени към 15.00 часа.  \r\n*** \r\nОт 09.30 часа във „Витоша парк-хотел“ ще се проведе конференция, на която ще бъде представено изследване на Университета в Дюсбург-Есен, което сравнява уменията и нагласите на учители от традиционни и алтернативни форми на подготовка. \r\n*** \r\nОт 09.30 часа в заседателната зала в сградата на Висшия съдебен съвет ще се проведе заседание на Пленума на ВСС.  \r\n*** \r\nОт 10.00 часа ще се проведе заседание на Столичния общински съвет. \r\n*** \r\nОт 10.00 часа в СУ „Добри Войников“, зала, 1 ет, ще се проведе пресконференция по повод началото на проект „Дигитални умения на децата в 21. век“. \r\n*** \r\nОт 10.00 часа в сградата на КЕВР на бул. „Княз Дондуков“ 8–10, ет. 4 ще се проведе обществено обсъждане на проект на решение за утвърждаване на цени на „Примагаз” АД за пренос на природен газ, цени за снабдяване с природен газ от краен снабдител и цени за присъединяване на клиенти към газоразпределителната мрежа на територията на община Варна за кметствата „Владислав Варненчик“, „Младост“ и „Аспарухово“, за регулаторен период 2019 – 2023 г. \r\n*** \r\nОт 10.00 часа в сградата на КЕВР на бул. „Княз Дондуков“ 8–10, ет. 4 ще се проведе открито заседание за обсъждане на доклад относно заявление от „Примагаз” АД за утвърждаване на цени за разпределение на природен газ, цени за снабдяване с природен газ от краен снабдител и цени за присъединяване към газоразпределителната мрежа за територията на община Варна за кметствата „Владислав Варненчик“, „Младост“ и „Аспарухово“, за регулаторен период 2019 – 2023 г. \r\n*** \r\nОт 10.00 часа 16 състав на Специализирания наказателен съд ще гледа делото срещу Виктор Б., Емил И., Ивайло П. и др., обвинени в образуване и ръководене на организирана престъпна група.  \r\n*** \r\nОт 10.00 часа 12 състав на Специализирания наказателен съд ще гледа делото срещу Михаил Стефанов, престъпления по чл. 108 НК.  \r\n*** \r\nОт 10.30 часа в ДНК ще се състои връчване на призове „Добродетел 2018“, инициатива, организирана от Национално движение на сираците в България. \r\n*** \r\nОт 11.00 часа в централата на БСП на ул. „Позитано” № 20 председателят на НС на БСП Корнелия Нинова ще даде пресконференция. \r\n*** \r\nОт 11.00 часа в Зала 2 на Съдебната палата Градският прокурор на София Емилия Русинова и Георги Хаджиев, директор на СДВР, ще дадат брифинг във връзка с убийство, извършено на територията на столицата. \r\n*** \r\nОт 11.00 часа в Изложбената зала на Държавна агенция „Архиви“ ПП Обединени земеделци организира конференция, посветена на 140 години от рождението на Александър Стамболийски.  \r\n*** \r\nОт 12.00 часа в сградата на Специализирания наказателен съд ще се проведе пресконференция за представяне на доклада за дейността на съдебната институция за 2018 г. \r\n*** \r\nОт 12.30 часа пред  Министерството на енергетиката ще се проведе протест за спиране на кариерата край село Куртово Конаре. \r\n*** \r\nОт 12.30 часа в голям колегиум на Министерство на земеделието, храните и горите ще се проведе Консултативен съвет (КС) по тютюна. \r\n*** \r\nОт 13.00 часа в централата на ПП „Глас Народен“ ще се проведе пресконференция, на която партията ще обяви визията си за участие в предстоящите избори за европарламент.  \r\n*** \r\nОт 13.30 часа 10 състав на Специализирания наказателен съд ще гледа делото срещу Кольо К., Мариета В. и др., обвинени в образуване и ръководене на организирана престъпна група. \r\n*** \r\nОт 13.30 часа І-8 състав на Софийския градски съд ще гледа гражданско дело № 15397/2017 г. Мартин П. срещу „УниКредит Булбанк“ АД. \r\n*** \r\nОт 13.30 часа в Зала 8 на Национален дворец на културата фондация \"За Нашите Деца\" организира конференция на тема \"Грижа в ранната възраст\". \r\n*** \r\nОт 14.00 часа в 128 Средно училище „Алберт Айнщайн“ тържествено ще бъде открита постоянна изложба във всички коридори на учебното заведение. \r\n*** \r\nОт 14.00 часа в Хотел Arena di Serdica, на улица „Буgапеща“ 2, представители на Lockheed Martin ще се срещнат с талантливи ученици и студенти в София. Негово превъзходителство посланика на САЩ Ерик Рубин ще присъства на събитието \r\n*** \r\nОт 14.30 часа в зала „Изток“ на Народното събрание под патронажа на Комисията по здравеопазването ще се проведе кръгла маса на тема „Да сведем до 0 астматичните пристъпи”. В кръглата маса ще участват: д-р Даниела Дариткова, председател на Комисията по здравеопазването към 44-ото Народно събрание, доц. д-р Мария Стаевска, дм, началник на Клиниката по алергология към УМБАЛ „Александровска“ и доц. д-р Владимир Ходжев, дм, председател на БДББ и началник на Клиниката по белодробни болести към УМБАЛ „Св. Георги“ – Пловдив.  \r\n*** \r\nОт 18.00 часа в „Двореца“ ще бъде открита изложба на Васил Иванов (1909-1975).  \r\n*** \r\nОт 18.00 часа в големия салон в Централното управление на БАН ще се състои премиерата на книгата \"Двубоят Горчаков – Бисмарк и съдбата на България\". \r\n*** \r\nОт 18.30 часа в галерия „Академия“ ще бъде открита изложба на млади български художници.  \r\n*** \r\nОт 18.30 часа в Литературния клуб на Столична библиотека Боян Биолчев ще бъде разказвач на месец март.  \r\n*** \r\nОт 18.30 часа в ДНК – Пространство за съвременен танц и пърформанс в литературен клуб \"Перото\" „Литературен вестник“ съвместно с Ирландското посолство организира вечер на ирландската литература. \r\n*** \r\nОт 19.30 часа в ДНК – Пространство за съвременен танц и пърформанс ще бъде представен спектакълът „Произведени за щастие“. \r\n*** \r\nОт 19.00 часа в Камерна зала на Младежки театър „Николай Бинев“ ще се състои премиерата на спектакъла „Аз, Фойербах“.  \r\n*** \r\nОт 19.00 часа в CoWorking by MOVE.BG на ул. „Сердика“ 20 ще бъде открита изложбата „Реалности“.  \r\n*** \r\nОт 17.00 часа в зала „22 септември” ще се проведе „Европа в нашия дом“. В събитието ще участват министърът на регионалното развитие и благоустройството Петя Аврамова, евродепутатът от ГЕРБ/ЕНП Андрей Новаков, народните представители на ГЕРБ от Благоевградска област Даниела Савеклиева, Георги Динев, Александър Мацурев, Стефан Апостолов и д-р Емил Тончев, кметове на общини и общински съветници.  \r\n*** \r\nОт 17.45 часа в Регионален исторически музей Благоевград ще се проведе кратък брифинг на народните представители от ПГ „БСП за България” - Елена Йончева, Тома Томов, Николай Бошкилов, Богдан Боцев и зам. - председателя на Българска социалистическа партия- Деница Златева.  \r\n*** \r\nОт 19.30 часа в Американския университет в България (АУБ) посланикът на Кралство Дания в България Н. Пр. г-н Сьорен Якобсен ще изнесе лекция. \r\n*** \r\nОт 10.00 часа в Експозиционен център \"Флора\" ръководителят на Представителството на Европейската комисия в България Огнян Златев и кметът на града Димитър Николов ще открият дискусия на тема: \"Европейски семестър 2019: напредък на България по икономическите и социални приоритети\".   \r\n*** \r\nОт 11.00 часа в зала 208 на Бургаски свободен университет заместник-министърът на младежта и спорта Ваня Колева ще се срещне с младите хора на Бургас, за да представи реализираните дейности на Министерството по отношение на младежта до момента. \r\n*** \r\nОт 11.00 часа в зала 208 на Бургаския свободен университет заместник-министърът на младежта и спорта Ваня Колева ще се срещне с младите хора на Бургас.  \r\n*** \r\nОт 13.00 часа в Бизнес инкубатора ще се проведе форум „Технологични иновации“.  \r\n*** \r\nОт 18.00 часа в зала „Петя Дубарова“ на Културен център „Морско казино“ поредицата „Бургаски фамилии“ продължава с концерт на пианистката Рада Чомакова.  \r\n *** \r\nОт 19.00 часа в общинско кино АБ в Държавен театър \"Адриана Будевска\" ще започне фестивалът \"София филм фест на брега\" с прожекцията на филма „Живи комини“. \r\n***  \r\nОт 18.30 часа в НЧ „Напредък-1869“ ще се проведе „С разум за живот\" - благотворителен концерт,  организиран от G.O.WAKE UP/ „Горна Оряховица, събуди се”. \r\n*** \r\nОт 13.30 часа в Държавен куклен театър „Дора Габе“ ще се проведе Куклен спектакъл „Тайнственото речно конче“. \r\n*** \r\nОт 19.00 часа в Драматичен театър „Йордан Йовков“ ще се състои премиера на спектакъла „Любовен пилотаж“ от Марк Камолети. \r\n*** \r\nОт 9.00 ч. децата и младежите от Центровете за настаняване от семеен тип и Общностния център за деца и семейства във Варна ще получат дарение от Ротари клуб „Варна-Евксиноград“, Ротаракт клуб „Варна-Евксиноград“ и Ротаракт клуб Варна.  \r\n*** \r\nОт 10.00 часа в пресцентъра на УМБАЛ \"Св. Марина\"-Варна ще се проведе пресконференция с нефролози по повод световния бъбречен ден.  В 11.00 часа в зала 501, ет. 5, Негово Високопреосвещенство Варненският и Великопреславски Митрополит Йоан ще направи дарение за Клиниката по педиатрия - инсулинова помпа на дете и парична сума. за изследване на диабетни антитела при поставяне на диагнозата диабет тип 1.  \r\n*** \r\nОт 10.00 часа в Детска градина №17 „Д-р Петър Берон“ ще бъде отбелязан Световният ден на съня, който се отбелязва на 14-ти март по инициатива на Световната здравна организация, Световния фонд за психично здраве и Световната асоциация за профилактика на съня. Деца от подготвителните групи ще покажат познанията си за съня и неговото значение за човешкото здраве. \r\n*** \r\nОт 10.30 часа в зала 5 на Фестивалния комплекс ще се проведе пресконференция под мотото „Бъбречно здраве за всички навсякъде“. Гости на събитието ще бъдат доц. Стефан Кривошиев /председател на българската бъбречна асоциация/, доц. Анелия Буева /национален консултант по детска нефрология/,доц.Мария Гайдарова/н-к отделение по детска нефрология и хемодиализа към СБАЛДБ-гр.София/. \r\n*** \r\nОт 14.00 часа в офиса на ГЕРБ на ул. „Георги Бенковски” 1 Пейчо Бюлбюлев ще проведе приемна за граждани.  \r\n*** \r\nОт 14.00 часа в кабинет 405, ет. 4 в Клиниката по нефрология и диализа, УМБАЛ „Св. Марина“ организира безплатни прегледи във връзка със Световния ден на бъбречните заболявания. \r\n***  \r\nОт 10.00 часа в  голяма зала на Община Велико Търново ще се проведе  Заседание на комисията по разпределяне на читалищната субсидия за 2019 г.  \r\n***  \r\nОт 11.00 часа в хотел „Централ“ ще се проведе пресконференция за програмата за честването на Тодоровден в село Арбанаси.  \r\n*** \r\nОт 14.00 часа в директорския кабинет на МДТ „Константин Кисимов“ ще се състои пресконференция за най-новото заглавие от афиша на театъра.  \r\n***  \r\nОт 15.00 часа в Областна администрация  министърът на вътрешните работи Младен Маринов ще даде изявление след среща с представители на местната власт на всички общини в областта.  \r\n***  \r\nОт 17.00 часа в Изложбени зали „Рафаел Михайлов“ ще се проведе откриване на изложба „Кръстопът” с автор Десислава Стамова.   \r\n***  \r\nОт 18.30 часа в Клуб 7 ще се проведе среща с поета Атанас Ангелов.   \r\n***  \r\nОт 19.00 часа в МДТ „Константин Кисимов“  ще бъде представена „Да си богат не е лесно“ – пиеса на Пиер Шено.  \r\n*** \r\nОт 19.00 часа в зала „Царевец“ на хотел „Премиер“ за трети пореден път младежите от Градски ученически парламент във Велико Търново организират благотворителен бал. \r\n*** \r\nОт 17.00 часа в храма “Св. царе Константин и Елена” ще се отслужи Велико повечерие с четвъртата част на Покайния канон на св. Андрей Критски. \r\n*** \r\nОт 19.00 часа в Градска концертна зала ще се проведе концерт, посветен на Международния  ден на франкофонията. \r\n*** \r\nОт 19.00 часа в Камерна зала на ДКТ ще бъде представена постановката „Ромео и Жулиета“ от Уилям Шекспир. \r\n*** \r\nОт 14.00 часа в Регионален исторически музей – Кюстендил ще се проведе музейна работилница за деца на тема “Измерване на времето в древността”.  \r\n*** \r\nОт 17.30 часа в отдел “Изкуство” на Регионална библиотека  - Кюстендил ще се състои среща с Петър Пунчев и представяне на книгата му „Вие сте тук”. \r\n*** \r\nОт 17.30 часа в Художествена галерия «Владимир Димитров – Майстора» ще бъде открита изложбата на кюстенидлските художници - „Кюстендилска пролет 2019”. \r\n*** \r\nОт 18.00 часа читалище „Братство” организира класически концерт „Музика, любов и още нещо”. \r\n*** \r\nОт 19.00 часа в Общински драматичен театър ще бъде представен спектакълът „Всяка година по същото време”. \r\n*** \r\nОт 09.00 часа в зала „Панорама“ ще се проведе извънредно заседание на Общинския съвет.  \r\n*** \r\nОт 19.00 часа на голямата сцена в Драматично-куклен театър ,,Иван Радоев\" ще се играе постаноквата ,,Дебелянов и ангелите\" от Ал. Секулов, гостуване на Драматичен Пловдив. \r\n*** \r\nОт 9.30 часа в 10 зала на Окръжен съд ще се гледа делото срещу Йордан С., Марин П., Александър К. и Александър Д., обвинени за извършването на 28 май 2017 година на въоръжен грабеж в особено големи размери.  \r\n*** \r\nОт 9.30 ч.  зала №1, Апелативният съд ще гледа делото, образувано по жалба на подсъдимия К. И. / на 39 г./ срещу присъда от 3 години лишаване от свобода и глоба от 20 000 лева. Окръжният съд в Стара Загора е признал К. И. за виновен в това че, на 28.08.2016 г. в село Хан Аспарухово, община Крумовград, без надлежно разрешително е държал прекурсура ефидрин и материали за производство на метаамфетамини, както и 35 грама метаамфетамини за 892 лева. \r\n*** \r\nОт 11.00 ч., зала №1 Апелативният съд ще гледа по протест на Окръжна прокуратура – Пловдив и по жалба на подсъдимият К. П., срещу присъда на Окръжен съд – Пловдив от 15.10.2018 г., с която К. П. /на 46 г./ в качеството му на длъжностно лице – заместник-кмет на Община Куклен, изпълняващ длъжността кмет, е обявен за невинен по 4 от 5 обвинения.  \r\n*** \r\nОт 12.00 часа в пресклуба на БТА Европейска партия Волт ще даде пресконференция.  \r\n*** \r\nОт 14.00 часа, 1 зала, Окръжният съд ще гледа делото срещу подсъдимата Радослава Т., обвинена в това, че в периода от 27.04.2017 г. до 3.08.2017 г. в гр. Лъки, обл. Пловдивска, при условията на продължавано престъпление е използвала данни от чужда дебитна карта, без съгласието на титуляря, като чрез преносим компютър е наредила 79 броя плащания на поръчани чрез различни електронни сайтове стоки на обща стойност 2816,68 лева – престъпление по чл. 249 ал.1 вр. чл. 26 ал.1 от НК.  \r\n*** \r\nОт 14.00 часа в сградата на театъра, Държавен куклен театър -Пловдив и фондация \"Пловдив 2019\" ще проведат пресконференция, където ще бъде даден старт на проекта \"Духът на японската кукла\".  \r\n*** \r\nОт 11.00 часа в зала „Европа“ в Доходно здание на град Русе председателят на АПИ Георги Терзийски ще участва във форума „Приоритетна свързаност на Северна България“. \r\n*** \r\nОт 17.50 часа управителят на Комплексния онкологичен център в Русе д-р Камен Кожухаров ще гостува в Средното училище с преподаване на немски език „Фридрих Шилер” в града. \r\n*** \r\nОт 13.30 часа в зала 308 на Общинска администрация ще се проведе пресконференция за събитията организирани от Община Разград, по повод Световния ден на социалната работа. \r\n*** \r\nОт 15.00 часа в сградата на ОДМВР-Сливен директорът на ГД „Пожарна безопасност и защита на населението“ гл. комисар Николай Николов и директорът на ГД „Гранична полиция“ гл. комисар Светлан Кичиков ще дадат брифинг по повод годишния отчет-анализ за дейността на ОДМВР-Сливен за 2018 г.  \r\n*** \r\nОт 18.00 часа в галерия „Май“ ще бъде представена изложбата на сливенския творец Борис Дамянов.  \r\n*** \r\nОт 11.00 часа на ул. „Евридика“ ще се проведе церемония „Първа копка” по проект „Изграждане на нови социални жилища в град Смолян“.  \r\n*** \r\nОт 10.30 часа на адрес: ”Митр. Методи Кусев”, 34А, ет.1, националният омбудсман Мая Манолова ще се срещне с граждани жалбоподатели, сезиращи институцията за неправомерни клаузи по кредити, ЧСИ и колекторски фирми.  \r\n*** \r\nОт 18.00 часа в радио Стара Загора Библиотека „Родина“ организира литературна среща с Екатерина Костова. \r\n*** \r\nОт 18.30 часа в РБ „Захарий Княжески“ ще се проведе вечер с лириката на Стефанка Мирчева и новата ѝ стихосбирка „Монологични диалози”. \r\n*** \r\nОт 15.30 часа в залата на РУ- Шумен ще се проведе брифинг по повод годишния отчет-анализ на дейността на ОДМВР- Шумен. На отчета ще присъстват директорът на ГДБОП гл. комисар Ивайло Спиридонов и  зам.-директорът на ГДНП ст. комисар Благородна Макева.", "date": "2019.03.13", "title": "Предстоящи събития в страната за 14 март (Агенция „Фокус“)"}
{"url": "http://www.focus-news.net/news/2019/03/13/2634153/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това съобщиха за  Радио „Фокус“ – Пирин  от Областно пътно управление – Благоевград. До този момент обстановката по пътищата е била спокойна и няма регистрирани тежки пътни инциденти. В момента в областта няма превалявания от дъжд или сняг. Не е имало сигнали и за паднали камъни, които да са затруднявали трафика по републиканската пътна мрежа. С нормална интензивност е движението по главен път Е-79, второкласен път 19 Симитли-Гоце Делчев и автомагистрала „Струма“ в Благоевградска област. От Областно пътно управление – Благоевград отправят апел към водачите на моторни превозни средства шофьорите да шофират със съобразена скорост и да спазват правилата за движение. \r\nНормално се осъществява движението в централна градска част в Благоевград и по изходните и входните връзки в града. Не се наблюдава намалена видимост поради мъгла. До този момент няма възникнали тежки пътни инциденти. Градският транспорт се движи по разписание. Няма данни за закъснения или промяна на обичайните маршрути. \r\nДенис НИКИФОРОВ", "date": "2019.03.13", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/03/13/2634152/kyustendil-patyat-v-posoka-gkpp-gyueshevo-e-prohodim-pri-zimni-usloviya.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския граничен пункт. Пътните настилки са сухи. Нормално се осъществява преминаването на моторни превозни средства през пункта. Няма образували се колони от чакащи автомобили. Не са въведени ограничения за движението на автомобилите. \r\nВенцеслав ИЛЧЕВ", "date": "2019.03.13", "title": "Кюстендил: Пътят в посока ГКПП „Гюешево” е проходим при зимни условия"}
{"url": "http://www.focus-news.net/news/2019/03/13/2634156/gd-granichna-politsiya-na-gkpp-dunav-most-vidin-i-gkpp-dunav-most-ruse-trafikat-e-intenziven-na-izhod-za-tovarni-avtomobili.html", "text": "На ГКПП \"Дунав мост-Видин\" и ГКПП \"Дунав мост-Русе\" на българо-румънската граница трафикът е интензивен на изход за товарни автомобили, по данни към 18.00 часа. Това съобщиха от  ГД \"Гранична полиция\" . \r\nНа всички останали български гранични контролно-пропускателни пунктове трафикът е нормален.", "date": "2019.03.13", "title": "ГД \"Гранична полиция\": На ГКПП \"Дунав мост-Видин\" и ГКПП \"Дунав мост-Русе\" трафикът е интензивен на изход за товарни автомобили"}
{"url": "http://www.focus-news.net/news/2019/03/13/2634154/predstoyashti-mezhdunarodni-sabitiya-za-14-mart-agentsiya-fokus.html", "text": "Главният преговарящ на ЕС за Брекзит Мишел Барние ще даде пресконференция. \r\n***  Генералният секретар на НАТО Йенс Столтенберг представя годишния доклад на Алианса, посветен на 70-годишнината от създаването му. \r\n***  Сенатът на САЩ гласува за отмяна на декларацията на президента Доналд Тръмп за обявяване на извънредно положение по границата с Мексико.  \r\n***  Бившият началник на полицията в Каталуния ще свидетелства в процеса срещу сепаратистите. \r\n***  Президентът на Боливия Ево Моралес е на първо по рода си посещение в Гърция. \r\n***  - ОПЕК публикува месечен доклад за добива на петрол. \r\n***  Европейският парламент гласува за търговските преговори с САЩ. \r\n***  Католическата църква в Полша публикува статистически доклад за свещениците-педофили. \r\n***  Световната банка затваря номинациите за нов президент на международната организация.  \r\n***  Съветът за сигурност на ООН гласува за продължаване на мандата на мироопазващата мисия в Южен Судан. \r\n***", "date": "2019.03.13", "title": "Предстоящи международни събития за 14 март (Агенция „Фокус“)"}
{"url": "http://www.focus-news.net/news/2019/03/13/2634138/tsvetan-tsvetanov-gerb-kazusat-sas-zakona-za-veroizpovedaniyata-shte-zalegne-seriozno-v-predizbornata-platforma-na-bsp-bez-skrupuli-che-se-zaigravat-sas-strahovete-na-horata.html", "text": "Заявих категорично, че направихме промените в Закона за вероизповеданията, водени единствено от желанието да пресечем външното финансиране на вероизповеданията у нас и така да гарантираме националната сигурност. Това заявих днес пред жители на Харманли, които посетиха Народното събрание по покана на депутата от ГЕРБ-Хасково Георги Станков, написа председателят на ПГ на ГЕРБ Цветан Цветанов във  „Фейсбук“ . „Подчертах, че манипулациите на БСП ясно подсказват, че този казус ще залегне сериозно в тяхната предизборна платформа без да имат скрупули, че се заиграват със страховете на хората. Подобен случай наблюдавахме през 2016 г, когато темата с бежанците бе водеща в кампанията на БСП и жителите на Харманли много добре помнят всичко това“, заявява Цветанов. „Чиста спекулация е твърдението на БСП, че правителството дава пари само на общини на ГЕРБ. Първо - общините не са \"наши\" и \"ваши\" и второ - нима в населените места, където управлява ГЕРБ, не живеят членове и симпатизанти на БСП и не се възползват от подобрената среда за живот“, пише председателят на ПГ на ГЕРБ. „Поздравих кмета Мария Киркова и нейния екип, тъй като благодарение на тяхната работа Харманли получи доста държавни средства, които модернизираха града“, посочва още Цветанов.", "date": "2019.03.13", "title": "Цветан Цветанов, ГЕРБ: Казусът със Закона за вероизповеданията ще залегне сериозно в предизборната платформа на БСП - без скрупули, че се заиграват със страховете на хората"}
{"url": "http://www.focus-news.net/news/2019/03/13/2634157/sport-vladimir-iliev-specheli-srebaren-medal-na-svetovnoto-parvenstvo-po-biatlon.html", "text": "Владимир Илиев спечели сребърен медал за България на индивидуалната дисциплина на 20 километра на Световното първенство по биатлон в шведския зимен център Йостерсунд. \r\nСветовната титла спечели германецът Арнд Пайфер. На трето място е Тарей Бьо от Норвегия.  \r\nМедалът е първи за България при мъжете от световни първенства. Досега най-добрите постижения принадлежаха на Владимир Величков, който е два пъти пети. При жените сребро има Цветана Кръстева от 1989 година,  а Ива Шкодрева през 1991-а и Екатерина Дафовска през 1995-а и 1997-а спечелиха бронзови медали.", "date": "2019.03.13", "title": "Спорт: Владимир Илиев спечели сребърен медал на Световното първенство по биатлон"}
{"url": "http://www.focus-news.net/news/2019/03/13/2634155/premierat-boyko-borisov-pristigna-v-azerbaydzhan-kadeto-shte-uchastva-v-sedmiya-globalen-bakinski-forum.html", "text": "Министър-председателят Бойко Борисов пристигна в Азербайджан, където ще участва в Седмия глобален бакински форум, съобщиха от  правителствената информационна служба.  По време на посещението си в Баку премиерът Борисов ще се срещне с президента на Азербайджан Илхам Алиев. Основна тема на разговорите ще бъде енергетиката. България разглежда Азербайджан като основен източник за диверсификация на доставките на природен газ с цел повишаване на енергийната сигурност на страната ни и в региона на Югоизточна и Централна Европа.  \r\nВтората важна тема, която ще дискутират премиерът Борисов и президентът Алиев, е възможността за участие на Азербайджан в хъба „Балкан“. Отчитайки стратегическото енергийно партньорство между двете държави, българската страна визира Азербайджан като един от източниците на газ за хъба „Балкан“ и предлага по-тясно сътрудничество по реализацията на този проект. Миналата година стартира предпроектно проучване на проекта за изграждане на регионалния газов разпределителен център „Балкан“, което е съфинансирано от ЕС.  \r\nПо време на срещата си с президента Алиев, премиерът Борисов отново ще постави въпроса за включването на Азербайджан в газификацията на България за битови цели. Въпросът бе обсъждан в рамките на посещението на българския министър-председател в Баку през януари 2018 г.  \r\nПремиерът Борисов и президентът Алиев ще обсъдят още транспортната свързаност на България и Азербайджан, възползвайки се от геостратегическото разположение на нашите страни при изграждането на транспортна инфраструктура между Европа и Азия.", "date": "2019.03.13", "title": "Премиерът Бойко Борисов пристигна в Азербайджан, където ще участва в Седмия глобален бакински форум"}
{"url": "http://www.focus-news.net/news/2019/03/13/2634159/zam-ministar-nikolay-nankov-darzhavata-se-stremi-da-imame-vik-sektor-koyto-da-sazdava-neobhodimata-usluga-s-normalno-kachestvo-za-horata-na-normalna-tsena.html", "text": "Държавата първо се стреми и трябва да облекчи хората, интересува ни общественото настроение и съответно - да имаме ВиК сектор, който да създава необходимата услуга с нормално качество за хората, на нормална цена. Това заяви заместник-министърът на регионалното развитие и благоустройството Николай Нанков пред журналисти в Шумен, предаде репортер на  Радио „Фокус“-Шумен . „За съжаление, в Шумен цената е много висока, а качеството не е добро. Имаме ангажимент, с кмета на Шумен сме дебатирали многократно относно последното увеличение от 3,30 на 3,40 лв. на водата от КЕВР. КЕВР е органът, който увеличава цената на водата, но управителят на ВиК дружеството, като независим в своята компетентност, има право да я понижи. Т.е. - знак нагоре само КЕВР, а управителят на ВиК има право, това е и нашето желание, да намали цената, т.е. - да върне стойността от 2018 г.“, посочи зам.-министър Нанков. Той отбеляза, че шуменци 30 години са в очакване нещо да се случи и като по-добра цена на водата, и като по-добро качество.  \r\n„ВиК-Шумен ще има нов управител, настоящият управител Красимир Марков депозира за втори път молба за освобождаване. Трябва да очакваме новият управител да намали цената на водата“, каза зам.-министър Нанков. Той уточни, че Шумен е сред отличниците като ВиК дружество, с подадения  проект, което  е трети сред общо петте подадени към момента. „Адмирации за ВиК оператора за този успех. Отделно от това Шумен е първото ВиК дружество, което стартира обществени поръчки. Закъсняха с два месеца , но мога да кажа, че проектът на ВиК-Шумен, е може би най-смислен от всички в страната. При тази висока цена на водата, при това ниско качество, два от основните проблеми - с пречиствателна станция за питейни води и с довеждащия водопровод, са наистина най-необходимите инвестиции за Шумен, за шуменци и за качеството на водата“, заяви зам.-министър Николай Нанков. По думите му, следващият важен момент е максимално бързо да приключат обществените поръчки и да стартира  изграждане на пречиствателна станция за питейни води и довеждащ водопровод. „Заедно с колегите от ОПОС като финансиращ орган създадохме предпоставки и възможност през Фонда на фондовете за нисколихвени заеми. Част от средствата по Оперативна програма „Околна среда“, през Фонда на фондовете и модела за финансов инженеринг ще бъдат разходени именно за осигуряване на нисколихвени заеми, така че да не затрудним и без това тежкото финансово положение на някои от ВиК операторите - Шумен, Добрич, Сливен и София“, каза зам.-министър Нанков.  \r\nТой отбеляза, че Министерството на регионалното развитие и благоустройството подхожда и по още един прагматичен начин и това готвеният Закон за ВиК. „По-важно е да осигурим финансов ресурс за тези ВиК оператори чрез увеличаване на капитала на тези дружества. Ние не можем да дадем ресурс под формата на инвестиционен заем или какъвто е да друг. Това, което ще направим е да увеличим капитала с наистина свеж ресурс, за да погасим най-неотложните и спешни задължения. В Шумен един заем беше теглен преди два месеца, никой нищо не видя от него, погасявахме стари задължения“, заяви зам.-министър Николай Нанков. Той бе в града за участие в граждански диалог на тема регионално развитие. \r\nИвелина ИВАНОВА", "date": "2019.03.13", "title": "Зам.-министър Николай Нанков: Държавата се стреми да имаме ВиК сектор, който да създава необходимата услуга с нормално качество за хората, на нормална цена"}
{"url": "http://www.focus-news.net/news/2019/03/13/2634161/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemane-na-film.html", "text": "Въвежда се временна организация на движението в София във връзка със заснемане на филм. Това съобщиха от пресцентъра на  Столична община . \r\nЗабраняват се престоят и паркирането на пътни превозни средства извън местата в режим „Служебен абонамент“ както следва: \r\n- от 06.00 часа до 20.00 часа на 14 март на ул. „Цар Калоян“ между ул. „Позитано“ и ул. „Съборна“ - 20 паркоместа, и на ул. „Позитано“ между ул. „Леге“ и ул. „Цар Калоян“ - 25 паркоместа; \r\n- от 07.30 часа до 19.30 часа на 15 и 16 март на ул. „Ген.  Гурко“ между ул.  „Дякон Игнатий“ и ул. „Кн. Александър I“; \r\n- от 08.00 часа до 20.00 часа на 19 март  на ул. „Оборище“ между пл. „Св. Александър Невски“ и ул. „Г. С Раковски“ - 20 паркоместа; \r\n- от 07.30 часа до 19.30 часа на 20 март на пл. „Николай Гяуров“ – 20 паркоместа; \r\n- от 07.30 часа до 19.30 часа на 21 март на пл. „Николай Гяуров“ – 30 паркоместа; \r\n- от 06.00 до 12.00 часа на 23 март на ул. „Червена стена“ зад хотел „Маринела“ - 10 места.", "date": "2019.03.13", "title": "София: Въвежда се временна организация на движението във връзка със заснемане на филм"}
{"url": "http://www.focus-news.net/news/2019/03/13/2634162/tsentar-makedoniya-proekt-za-ukrepvane-na-inovativniya-turizam.html", "text": "Преди дни в хотел Скардус - Попова Шапка, Тетово \"СТЕП - Проект за укрепване на иновативния туризъм\" проведе двудневен семинар за създаване на съвместни пакети от туристически пакети от регионите Полог и Елбасан, предава македонското електронно издание  „Център“ . В семинара присъстваха над 50 организации, занимаващи се с туризъм и други туристически обекти в района на Полог и Елбасан и практически работиха по създаването на тези туристически пакети, които по-късно ще бъдат представени на цифровата платформа Itopa. \r\nЧетири отделни групи с тема – приключения, еко/селски, история/култура и гастрономия са съставили основите на няколкодневните съвместни пакети от двете страни на границата, които ще послужат като основа за други подпакети, които могат да бъдат използвани от туристически агенции или други профилирани субекти за предоставяне на такива пакети.  \r\nПроектът се изпълнява от Фондация \"Метаморфоза\" със своите партньори, Центъра за развитие на района за планиране на Полог и Съвета на окръг Елбасан и се финансира от Европейския съюз.", "date": "2019.03.13", "title": "“Център“ (Македония): Проект за укрепване на иновативния туризъм"}
{"url": "http://www.focus-news.net/news/2019/03/13/2634144/vetko-i-marinela-arabadzhievi-otkazvat-dobrovolna-ekstraditsiya.html", "text": "Ветко и Маринела Арабаджиеви остават в арест в Испания, но отказват доброволна екстрадиция у нас. Това стана ясно по време на съдебно заседание за мярката им за неотклонение в Националния съд в Мадрид, предава  Нова телевизия.  Оттук нататък по случая трябва да бъде образувано дело за екстрадиция и испанският съд ще реши дали да върне Арабаджиеви у нас. Самата процедура може да отнеме до 2 месеца. А ако съдът в Испания ги предаде на българските власти, то още при кацането на българска земя, Арабаджиеви ще бъдат задържани за 72 часа.", "date": "2019.03.13", "title": "Ветко и Маринела Арабаджиеви отказват доброволна екстрадиция"}
{"url": "http://www.focus-news.net/news/2019/03/13/2634151/varna-peshehodets-e-postradal-pri-paten-intsident-v-rayona-na-spirka-dubrovnik.html", "text": "Двама души са пострадали при катастрофи във Варна от началото на деня. Това съобщиха за  Радио „Фокус“ – Варна  от сектор „Пътна полиция“ към ОДМВР – Варна. По данни на дежурния диспечер, пешеходец е пострадал при пътен инцидент в района на бившето ХЕИ и спирка „Дубровник“, като е без опасност за живота. Другият пострадал при пътнотранспортно произшествие също е без опасност за живота.  \r\nОбщо 8 катастрофии са обслужили екипите на „Пътна полиция“ на територията на Варна в днешния ден. Продължават ремонтните дейности в много райони на града, като от полицията апелират към шофьорите за спокойствие и внимание при придвижването си в тези участъци. \r\nБояна АТАНАСОВА", "date": "2019.03.13", "title": "Варна: Пешеходец е пострадал при пътен инцидент в района на спирка „Дубровник“"}
{"url": "http://www.focus-news.net/news/2019/03/13/2634166/veliko-tarnovo-suhi-sa-patnite-nastilki-na-teritoriyata-na-oblastta.html", "text": "Сухи са пътните настилки на територията на област Велико Търново, предаде репортер на  Радио „Фокус“ – Велико Търново . Времето е облачно. Температурата е 9 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътя. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3.5 тона на пътя Чешма – Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма – Сливовица – Горско Ново село – Джулюница – Кесарево. \r\nПо пътя Лозен – Полски Тръмбеш е ограничено движението на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижение по пътя Бяла – Плевен и по пътя Полски Тръмбеш – Дебелец, в участъците на територията на област Велико Търново, се осъществява с повишено внимание поради полагане на хоризонтална маркировка.  Срокът е до 15 март. \r\nНадежда КРЪСТЕВА", "date": "2019.03.13", "title": "Велико Търново: Сухи са пътните настилки на територията на областта"}
{"url": "http://www.focus-news.net/news/2019/03/13/2634158/sofiya-vavezhda-se-vremenna-organizatsiya-na-dvizhenieto-za-sabitie-na-posolstvoto-na-irlandiya-v-sgradata-na-sofiya-hotel-balkan-na-18-mart.html", "text": "Въвежда се временна организация на движението за събитие на посолството на Ирландия в сградата на „София Хотел Балкан“ на 18 март 2019 г. Това съобщиха от пресцентъра на  Столична община .  \r\nОт 16.00 до 21.00 часа на 18 март 2019 г. се закриват паркингите пред „София Хотел Балкан“.", "date": "2019.03.13", "title": "София: Въвежда се временна организация на движението за събитие на посолството на Ирландия в сградата на „София Хотел Балкан“ на 18 март"}
{"url": "http://www.focus-news.net/news/2019/03/13/2634167/gabrovo-suhi-sa-patnite-nastilki-na-teritoriyata-na-oblastta.html", "text": "Сухи са пътните настилки на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е облачно. Температурата е 9 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. По пътя Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. \r\nДвижението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 март. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от пътя Селище – Стоките се осъществява с повишено внимание поради пропаднал участък на асфалтовата настилка до 31 март. Поставена е необходимата сигнализация. \r\nНадежда КРЪСТЕВА", "date": "2019.03.13", "title": "Габрово: Сухи са пътните настилки на територията на областта"}
{"url": "http://www.focus-news.net/news/2019/03/13/2634170/nimh-utre-shte-bade-predimno-slanchevo-sas-slab-do-umeren-vyatar-maksimalnite-temperaturi-shte-sa-mezhdu-8-i-13.html", "text": "През нощта от северозапад валежите ще продължават да отслабват и спират, а облачността ще се разкъсва и намалява. Вятърът ще отслабне. Минималните температури ще са между минус 2° и 3°. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) . Утре ще бъде предимно слънчево със слаб до умерен вятър от изток-североизток. Дневните температури ще се повишат и максималните ще бъдат между 8° и 13°, в София около 8°. Атмосферното налягане в сутрешните часове ще бъде близко до средното за месеца. През деня слабо ще се понижи. \r\nНад Черноморието ще бъде предимно слънчево. Ще духа до умерен североизточен вятър. Максималните температури ще са 8°-9°. Температурата на морската вода е 7°. Вълнението на морето ще бъде 3-4 бала. \r\nНад планините ще преобладава слънчево време с временни увеличения на облачността, но само на отделни места е възможно да превали слаб сняг. Ще духа умерен вятър от изток, който през деня постепенно ще се ориентира от юг, а по най-високите части на Рила и Пирин от запад-югозапад. Максималната температура на 1200 метра ще бъде около 4°, на 2000 метра - около минус 4°.   \r\nВ четвъртък облачността отново бързо ще се увеличи и през втората половина от деня в Западна България ще превали слаб дъжд, в планините - слаб сняг. Вятърът ще се обърне от югоизток и дневните температури още малко ще се повишат. През нощта срещу петък и в петък до обяд на отделни места и в Източна България ще има слаби превалявания от дъжд, в планините и планинските райони над 900-1000 м - от сняг. Вятърът ще се ориентира от запад-северозапад, в повечето райони ще бъде слаб. В събота ще е почти без валежи, облачността ще се разкъса и ще намалее, вятърът от северозапад ще се усили. Ще започне бързо затопляне.", "date": "2019.03.13", "title": "НИМХ: Утре ще бъде предимно слънчево със слаб до умерен вятър, максималните температури ще са между 8° и 13°"}
{"url": "http://www.focus-news.net/news/2019/03/13/2634163/obedineni-patrioti-otnovo-ne-se-razbraha-za-obshto-yavyavane-na-evrovota-obzor.html", "text": "„Обединени патриоти“ отново не се разбраха за общо явяване на евровота. На поредна среща на Коалиционния съвет на партията се очакваше да бъде решено как ще участват Патриотите на предстоящите европейски избори. Представител от НФСБ обаче липсваше, като междувременно председателят на партията Валери Симеонов обяви, че няма да участва в заседание на Коалиционния съвет, на което има само една точка, а именно разглеждане на бъдещо явяване на изборите. По-рано през деня в ефира на Радио „Фокус“ той припомни, че партията му има непреодолими сериозни различия по външнополитически въпроси с ПП „Атака“, което прави невъзможно явяването им в трипартиен формат. „Вече близо 2-3 месеца преговаряме с ВМРО да се явим в двупартиен формат на изборите. Сега изведнъж ВМРО приканват да се видим трите партии и да се явим в трипартиен формат. Всичко това според нас е един театър за пред медиите и нямаме намерение да ставаме участници в самодейни театрални постановки. Ако ВМРО имат желание да се явят заедно с нас, да заповядат за среща между ръководството на двете партии, както сме ги канили вече два пъти“, обясни той. Симеонов заяви, че НФСБ няма да участва в коалиционен формат с ПП „Атака“ за европейската листа. Той уточни, че вече се предприемат действия за мобилизация на партийните структури с една цел – подготовка за самостоятелно явяване на вота за ЕП през месец май. \r\nСлед срещата на коалиционните партньори лидерът на ВМРО Красимир Каракачанов съобщи пред медиите, че няма конкретно решение за това как ще се яви малката коалиция на изборите. Според него обаче най-добрият вариант е „Обединени патриоти“ да се запази. По думите му дори да има различния между НФСБ и „Атака“, те би трябвало да се кажат и коментират. Каракачанов отбеляза, че не изключва вариант за самостоятелно явяване на ВМРО на европейските избори, дори партията е започнала подготовка за такъв сценарии. Красимир Каракачанов отбеляза, че срещата се е провела по инициатива на Волен Сидеров, като неговото намерение е било да имат възможност трите формации да представят бъдещите си намерения. \r\nНа 12 март в обзорното предаване „Това е България“ на Радио „Фокус“ председателят на ПГ на „Обединени патриоти“ и лидер на „Атака“ Волен Сидеров увери, че няма непреодолими пречки за „Обединени патриоти“ и явяването им заедно на избори. Сидеров припомни, че засега номинирани за водачи на листа са лидерът на НФСБ Валери Симеонов и Ангел Джамбазки от ВМРО. „Атака“ до момента не е заявявала никакви номинации\", уточни той. Волен Сидеров изрази надежда триалогът да бъде разумен и допълни, че каквото и да решат на срещата, след нея трябва да заявят на обществото, че управленският мандат ще бъде изкаран докрай, а явяването им на тези избори няма да се отразява на прекратяването на управленската програма. \r\nДаяна ДЮЛГЕРОВА", "date": "2019.03.13", "title": "„Обединени патриоти“ отново не се разбраха за общо явяване на евровота (ОБЗОР)"}
{"url": "http://www.focus-news.net/news/2019/03/13/2634169/fond-za-strategicheska-kultura-kak-anglosaksite-se-opitvat-da-predotvratyat-zlonamerenoto-vliyanie-na-rusiya-na-balkanite.html", "text": "Електронното издание на руското аналитично списание  „Фонд за стратегическа култура“  публикува статия за ситуацията в Босна и Херцеговина, която шест месеца след изборите все още няма формирано правителство. Материалът е под заглавие „Как англосаксите се опитват да предотвратят „злонамереното влияние на Русия\" на Балканите“. \r\nВстъпилият в длъжност член на Тристранното председателство на Босна и Херцеговина (БиХ) Милорад Додик не може да сформира Съвета на министрите поради пречките, поставени от лидерите на босненските мюсюлмани. В центъра на противоречието стои въпросът за отношението към НАТО.  \r\nМиналия уикенд политиците и журналистите, представляващи интересите на бошняците, отново вдигнаха шум по повод на възпоменателните събития, проведени във Вишеград (Република Сръбска) в чест на годишнината от задържането на лидера на сръбските четници, генерал Драголюб Михайлович, от партизаните по време на гражданската война от 1941-1944 година в Югославия. Събраха се много хора – не само от Босна, но и от Сърбия. Участниците, отдавайки почит на паметта на генерала, скандираха известния четински лозунг „Бог подкрепя сърбите!\". \r\nВ отговор един от лидерите на босненската мюсюлманска общност Бакира Хашешич подаде жалба до правоохранителните органи на страната, в която подчерта, че границата на БиХ може да бъде пресечена от идващи от Сърбия хора „под формата на военнопрестъпници“. Мюсюлманската „Партия на демократично действие“ на Бакир Изетбегович от своя страна призова прокуратурата на БиХ да започне производство срещу организаторите на подобни събития и да ги забрани като разпространяващи „междуетническа и междурелигиозна нетърпимост\". А „Демократичният фронт“ на хърватския член на Президиума Желко Комшич призова за арест на участниците в срещата във Вишеград. \r\nЦелият този шум изглежда бе вдигнат, за да отвлече вниманието от важно обстоятелство – шест месеца след изборите, Босна и Херцеговина все още е без правителство. На Запад се опитват да изкарат Русия виновна за ситуацията. В рамките на посещението си в Загреб на 8 март заместник-помощник държавният секретар на САЩ по европейските и евроазиатските въпроси Матю Палмър обвини Москва, че се опитва да „посее хаос и недоверие\" на Балканите, да саботира споразумението между Атина и Скопие, и да разгневи босненските сърби... \r\n„Всички тези обвинения срещу Москва се дължат на позицията на Република Сръбска (РС) и Сърбия, които не искат да се присъединят към НАТО\", заяви президентът на Република Сръбска  Милорад Додик. „Всъщност много от откровено лошите събития, които се случиха на Балканите през последните сто години, са свързани преди всичко с политиката на британците и американците, които се опитват да намалят влиянието на сръбското мнозинство на полуострова. Англичаните отделиха шест милиона паунда за борба със „злонамереното влияние на Русия“, а американците правят същото чрез своите фондове и разузнавателни центрове, които създадоха в Сараево, Подгорица и Тирана. Те съставиха и списък от триста жители на РС и Сърбия, които разпространяват това „злонамерено влияние”. Но нищо няма да се промени, РС няма причина да подкрепя пътя към НАТО - блокът, който ни бомбардира преди двадесет години. От това ще загубим нашето национално достойнство и суверенитет, както и възможността да изградим приятелски отношения с редица държави“.  \r\nМеждинният резултат от борбата на англосаксите с влиянието на Русия на Балканите вероятно е, че вече половин година в БиХ не могат да формират правителство, което според резултатите от изборите трябва да включва представители на победилия в РС и оглавяван от Додик „Съюз на независимите социалдемократи“ (СНСД). Представители на Демократичната партия на Изетбегович блокираха съставянето на нов кабинет. Причината, както вече беше споменато, са принципните различия в Президиума на Босна и Херцеговина по въпроса за НАТО. \r\n„Интеграцията в НАТО и Европейския съюз е основната цел на външната политика на Босна и Херцеговина”, заяви Шафик Джаферович, босненският член на Тристранното председателство, в рамките на среща с новия американски посланик в Сараево Ерик Нелсън. „И благодарим на САЩ, че ни подкрепиха по пътя“. Въпреки това, той очевидно избързва с подобни изявления. \r\n„Народът на Република Сръбска избра военния неутралитет“, казва Милорад Додик. „Уважавам това решение. Всички стъпки към интеграция в НАТО няма да получат подкрепата ми\". В резултат на това, коментира вицепредседателят на СНСД Никола Шпирич, „ние продължаваме да следваме пътя на вътрешните конфликти и самоунищожение”. \r\nПредставители на босненските мюсюлмани чакат, губят време. Те изнудват сръбската страна, не предлагат свои кандидати в правителството и не допускат сръбските опоненти, противопоставящи се на членството на страната в НАТО. Още в началото на миналата година Милорад Додик каза: „Нямаме право да забравяме хилядите бомби и смъртни случаи в Сърбия и Република Сърбия. Членството в НАТО би било унижение за всички сърби без изключение\". Тереза Герова", "date": "2019.03.13", "title": "„Фонд за стратегическа култура“: Как англосаксите се опитват да предотвратят „злонамереното влияние на Русия\" на Балканите"}
{"url": "http://www.focus-news.net/news/2019/03/13/2634172/faktor-makedoniya-reshihme-spora-za-imeto-gartsite-sa-nay-mnogobroynite-turisti-prez-yanuari.html", "text": "Македония през януари тази година е имала 49 021 туристи, които са реализирали 102 691 нощувки, предават редица македонски електронни издания, сред които  „Фактор“ , „Бизнес инфо“, Фрайдей“, „24 инфо“.  \r\nДанните от Държавната статистическа служба показват, че броят на туристите спрямо предходния януари е намалял с 0,7%, а този на нощувките – с 4,3%. Освен това броят на местните туристи е нараснал с 2,6%, докато на чуждестранните туристи е намалял с 2,7%, предава Радио „Фокус“ в рубриката „Балкански туристически часовник“. \r\nБроят на нощувките на местните туристи бележи ръст с 1%, а броят на нощувките на чуждестранни туристи намалява с 8,4%.  \r\n4 114 туристи от Гърция, 3 376 от Косово, 3 989 от България, 2 448 от Сърбия, 2 669 от Турция, 2 966 от Албания.", "date": "2019.03.13", "title": "“Фактор“ (Македония): Решихме спора за името, гърците са най-многобройните туристи през януари"}
{"url": "http://www.focus-news.net/news/2019/03/13/2634165/diana-bogomilova-mbal-sveta-petka-vidin-profesionalisti-po-zdravni-grizhi-ot-bolnitsata-shte-protestirat-otnovo-na-21-mart.html", "text": "Професионалисти по здравни грижи от МБАЛ „Света Петка“ – Видин ще протестират отново на 21 март, каза за  Радио „Фокус“ – Видин  Диана Богомилова, председател на дружеството на Българската асоциация на професионалистите по здравни грижи във видинската болница. Тя посочи, че те ще се присъединят към националния протест, насрочен за същата дата. „Искаме достойно заплащане на нашия труд и искаме цялостна промяна в здравеопазването. Настояваме болниците да престанат да бъдат акционерни търговски дружества и да се спази колективния трудов договор, според който медицинските средни специалисти в болницата трябва да получават 900 лв.“, заяви Богомилова. Тя допълни, че трябва де се остойности трудът на медицинските специалисти. Според нея той не е остойностен до момента като такъв. Диана Богомилова призова пациентите да подкрепят протеста на професионалистите по здравни грижи. Тя поясни, че дежурните специалисти по време на протеста ще работят в отделенията със сини лентички в знак, че се присъединяват към исканията на своите колеги. \r\nАнна ЛОЗАНОВА", "date": "2019.03.13", "title": "Диана Богомилова,  МБАЛ „Света Петка“ – Видин: Професионалисти по здравни грижи от болницата ще протестират отново на 21 март"}
{"url": "http://www.focus-news.net/news/2019/03/13/2634174/antoniya-genadieva-administrativen-sad-vidin-osnovnata-ni-tsel-prez-2018-g-be-sakrashtavane-na-srokovete-po-reshavaneto-na-postapilite-dela.html", "text": "Основната ни цел през 2018 г. бе съкращаване на сроковете по  решаването на постъпилите дела. Това каза Антония Генадиева, председател на Административен съд – Видин на проведеното Общо събрание на магистрати и съдебни служители на съда, предаде репортер на  Радио „Фокус“ – Видин . На Общото събрание  на Административен съд-Видин присъстваха съдия Милка Панчева –  заместник-председател на Върховен административен съд и съдия Емилия Миткова – председател на Първо отделение във ВАС. Антония Генадиева посочи, че се отчита увеличен брой на делата в Администравния съд във Видин през 2018 г.  \r\n„През 2018 година общият брой на  делата за разглеждане в съда е бил 849, като 766 от тях са новопостъпили, а 83 са останали висящи от предходните години. За сравнение с предходни години това е със 110 дела или 22% повече от 2017 година и със 179  броя, и 25% повече в сравнение с 2016 година. От новообразуваните дела през 2018 г. 352 бр. са първоинстанционни административни и 414 бр. са касационни дела“, каза Генадиева. Данните от отчета, представен пред Общото събрание  сочат, че най-голям е броят на делата от тези в статистическата група „Други административни дела“, към която група са дела с предмет Закона за управление на средствата от европейските структурни и инвестиционни фондове, Закона за подпомагане на земеделските производители и Закона за автомобилните превози. Голям брой са делата по Кодекс за социално осигуряване и Закон за социално подпомагане. През 2018 г. няма дела за бавност, както и съдебен акт, изготвен извън едномесечния срок, което е още един атестат за прецизността на съдиите при изпълнение на служебните им задължения. \r\nПрез 2018 г. от общо 849 разгледани дела, свършени са 775 а останалите 74 са висящи в края на периода. Със съдебен акт по същество са приключили 653, а прекратените производства са 122. \r\n70% от постановените съдебни актове по административните първоинстанционни дела не са обжалвани пред Върховен административен съд, което е показател за добрата работа на магистратите. \r\nАнна ЛОЗАНОВА", "date": "2019.03.13", "title": "Антония Генадиева, Административен съд – Видин: Основната ни цел през 2018 г. бе съкращаване на сроковете по  решаването на постъпилите дела"}
{"url": "http://www.focus-news.net/news/2019/03/13/2634168/krasen-stanchev-ikonomist-na-okolo-4-miliarda-vazlizat-avantyurite-na-stranata-ni-s-ruskite-energiyni-proekti.html", "text": "На около 4 милиарда възлизат авантюрите на страната ни с руските енергийни проекти. Tова каза за обзорното предаване „Това е България“ на  Радио „Фокус“  основателят на Института за пазарна икономика и преподавател в Софийския университет „Свети Климент Охридски“ Красен Станчев. „Вероятно два и половина милиарда лева е „Белене“. До момента около 600 милиона е „Турски поток“. Не е ясна съдбата на около 850 милиона, които са предварително финансирани от руска страна, а вероятно и те трябва да бъдат включени. Само от тази сметка разходите възлизат на около 4 милиарда, което е равно на фалита на КТБ“, уточни той.По думите на Красен Станчев карамболът с енергийните проекти е нужен на хората, които ги управляват. Той обясни, че екипът е същия, който подписа анекса, с който бе направено плащането и в момента подготвя следващите два проекта. Българските партньори на „Росатом“ и „Газпром“ все още съществуват като фирми по „Южен поток“ и Бургас- Александруполис, а техните разходи се плащат от българските данъкоплатци. Те плащат и разходите по проекта „Белене“, допълни той. Оборудването на проекта е доставено, но за поддръжката му трябва да се плаща, като разходите за нея възлизат вероятно на 20-30 млн. евро на година, каза още той. Според Станчев е по-добре проектът „Белене“ да бъде спрян и да се приеме, че е провален, доставеното оборудване да се реализира на по-ниска цена, от тази, на която е закупено, а ако не може да се продаде, да се сложи като паметник пред Министерския съвет. \r\nЦоня СЪБЧЕВА", "date": "2019.03.13", "title": "Красен Станчев, икономист: На около 4 милиарда възлизат авантюрите на страната ни с руските енергийни проекти"}
{"url": "http://www.focus-news.net/news/2019/03/13/2634160/ep-velikobritaniya-tryabva-da-poyasni-kakvo-iska-kazvat-evrodeputatite-v-debata-za-brekzit.html", "text": "Днес евродепутатите коментираха вчерашното отхвърляне на сделката за Брекзит в Камарата на общините. Повечето членове на ЕП подчертаха, че Обединеното кралство трябва да вземе решение и да каже какво иска, се казва в  съобщение от пресслужбата на ЕП. \r\nКликнете върху имената на говорителите, за да гледате отделните изявления.  \r\n„Ние не се занимаваме с театър, а с реалния живот на гражданите на ЕС и Великобритания. Единствената сигурност, която имаме, е увеличената несигурност”, каза Мелания Габриела Чот от името на румънското председателство на Съвета. „ЕС остава отворен за преговори, стига краят им да е обозрим и трябва да се подготви за всички възможни сценарии, включително и за Брекзит без сделка.”  \r\n„Независимо от огромните усилия на Европейския съюз да помогне, ние все още нямаме яснота и отново очакваме поредното гласуване в Камарата на общините”, каза Франс Тимерманс, първият заместник-председател на Европейската комисия. „Не виждам по-добро решение от договореното споразумение за оттегляне. Ние сме в ръцете на британската политическа система - сега те трябва да решат как да продължат напред.\"  \r\nГлавният преговарящ от страна на ЕС относно Брекзит Мишел Барние заяви, че „отговорността да се намери изход по справедлив и честен начин е в ръцете на Обединеното кралство“. Той подчерта, че няма да има допълнителни тълкувания или уверения. Споразумението за оттегляне „е и ще остане единственият наличен договор. Рискът от излизане без сделка никога не е бил по-голям. Призовавам ви да не подценявате този риск или неговите последствия ”, заключи Мишел Барние, „но ЕС е готов да се изправи пред тази ситуация, ако трябва ”.  \r\n„Каква катастрофа. Едно цяло поколение ще пострада ”, каза Манфред Вебер (ЕНП, Германия). „Няма как ЕС да спаси Великобритания; от нея зависи решрешението. Няма възможност за удължаване на срока, ако не получим разяснения от британската страна”, заключи той.  \r\nУдо Булман, (С&Д, Германия) заяви: “Камарата на общините трябва да обедини политическите групи, за да намери решение. Ако ситуацията остане в застой, Камарата на общините трябва да даде възможност на гражданите да вземат решение отново, тъй като именно тяхното бъдеще е изложено на риск, а не това на депутатите”.  \r\nГи Верхофстад (АЛДЕ, Белгия) каза, че е против всяко удължаване, ако то не се основава на ясно становище на Камарата на общините в полза на нещо конструктивно. “Моля, Лондон, вземете решение. Тази несигурност не може да продължи за нас, за Великобритания, нито за нашите граждани”.  \r\nХанс-Олаф Хенкел (ЕКР, Германия) заяви, че „най-доброто решение е Великобритания да остане в ЕС”. Той подчерта, че Брекзит „е не само катастрофа за Великобритания, но и за целия Европейски съюз.”  \r\nФилип Ламбертс (Зелените/EСА, Белгия) се фокусира върху другите теми, които лидерите на ЕС ще обсъждат на срещата на върха през следващата седмица. „Лидерите са глухи, неми и слепи за гнева на младите хора относно изменението на климата. Богатството е съсредоточено във все по-малък брой ръце. Именно тези теми трябва да бъдат на дневен ред при лидерите”.  \r\n„Стратегията на Тереза Мей е деструктивна. Нямаме план за \"организиран\" Брекзит”, каза Габриеле Цимер (ЕОЛ/СЗЛ, Германия). „Правата на гражданите трябва да бъдат сложени в рамка. Те обаче не трябва да бъдат застрашавани”.  \r\n“Надявам се, че това е моето предпоследно изказване и няма да се налага да се връщам през юли. Камарата на общините ще направи всичко възможно да предаде вота за Брекзит. Простото решение е да се наложи вето на британското искане за отсрочка”, каза Найджъл Фараж (ЕСПД, Великобритания).  \r\nДжерард Батън (ЕНС, Великобритания) подчерта, че планът на Тереза Мей е да „отложи Брекзит и накрая да го \"преобърне\". Правителството и парламентът на Обединеното кралство възнамеряват да „предадат волята на народа”. „Направете ни услуга и ни \"изхвърлете\" на 29 март”, заключи той.", "date": "2019.03.13", "title": "ЕП: Великобритания трябва да поясни какво иска, казват евродепутатите в дебата за Брекзит"}
{"url": "http://www.focus-news.net/news/2019/03/13/2634164/tsvetan-tsvetanov-gerb-darzhavata-napravi-vazmozhniya-kompromis-s-dalgovete-na-duhovenstvata.html", "text": "Държавата направи възможния компромис с дълговете на духовенствата. Това каза председателят на ПГ на ГЕРБ Цветан Цветанов в предаването \"Още от деня\" по  БНТ. \r\nПо думите на Цветанов решението за промяна е взето под въздействието на политическите реакции, а не на обществения натиск и недоволство. \"Видяхме как реагират политическите сили, обществото не е в чак такава агресивност, каквато виждаме в политическите партии. Всички ние знаем каква е ситуацията в Европа, как се промени средата за сигурност и влязоха радикални течения. Точно затова направихме така, че да може действително държавата да плаща заплатите на всичките тези духовни лица\", коментира той \"Държавата направи възможния компромис, за да може този закон да стане факт. Действително гарантираме, че тези духовни лица ще си получават заплатите, които не са от външно финансиране. За голямо съжаление, тази тема се използва за политически цели\", допълни Цветанов. Той даде за пример протокол от 1998 г., подписан между българската Дирекция за вероизповедания и нейния аналог в Турция. \"Тук пише, че българската дирекция трябва да съдейства даренията да бъдат освободени от мита и всякакви други данъчни задължения\", аргументира се Цветанов. \r\nНа въпроса как ще бъдат разсрочени задълженията, той отговори: \"От министерство на финансите искаме да ни представят план, за да може не по-късно от петък да представим своите предложения. Аз не мога да кажа колко точно дължи мюфтийството\". По думите му всичко, свързано с вероизповеданията, е част от националната сигурност и ако някой не го разбира това, е проблем на този, който се изказва неподготвен. \"Направихме този компромис, за да има консенсус с всички вероизповедания, които участваха в този диалог\", заяви лидерът на ПГ на ГЕРБ. \"Аз и Мустафа Карадайъ сме съвносители на проекта за амнистия, който направихме след разговор с министерството на финансите. Ние взехме това решение, за да може да се изпълни функцията на закона. Разговарял съм с всички политически сили с изключение на БСП. Казват, че това е тема на дебат. В крайна сметка, парламентът и пленарна зала ще решат. Ние ще внесем нашето предложение за разсрочване и ще го отстояваме. Държавата ще си събере тези милион и двеста хиляди лева, само че разсрочено. Това е компромис в интерес на държавата, не говорим за договорки и извиване на ръце\", коментира още Цветанов. \r\nТой допълни, че без опозицията от ляво в парламента се работи много по-продуктивно. \"Според мен, БСП би тежала много повече в парламента, защото това е нормалния парламентарен живот\", каза Цветанов. \"Трябва да свикваме, че политическия живот на страната ще бъде многообразие от партии и искания\", допълни той.", "date": "2019.03.13", "title": "Цветан Цветанов, ГЕРБ: Държавата направи възможния компромис с дълговете на духовенствата"}
{"url": "http://www.focus-news.net/news/2019/03/13/2634177/vidin-intenziven-e-trafikat-po-glaven-pat-e-79-v-oblastta-v-posoka-dunav-most-2.html", "text": "Интензивен е трафикът по главен път Е-79 във Видинска област в посока Дунав мост 2, съобщиха за  Радио „Фокус“ – Видин  от Областното пътно управление. Към граничен пункт „Дунав мост 2“ се движат предимно тежкотоварни автомобили. Най-натоварен е участъкът между Дунавци и Видин. Към другите два гранични пункта в областта – „Връшка чука“ и „Брегово“, трафикът е с нормална интензивност. Пътните настилки в областта са сухи.  \r\nВ областния град повече автомобили се движат по входно изходните артерии, в централната част и по булевард „Панония“. \r\nАнна ЛОЗАНОВА", "date": "2019.03.13", "title": "Видин: Интензивен е трафикът по главен път Е-79 в областта в посока Дунав мост 2"}
{"url": "http://www.focus-news.net/news/2019/03/13/2634171/emanyuel-makron-sporazumenieto-za-brekzit-ne-mozhe-da-se-predogovarya.html", "text": "Споразумението за „развода“ между Лондон и Брюксел „не може да се предоговаря“. Това предупреди държавният глава на Франция Еманюел Макрон, призовавайки британците да излязат от задънената улица по въпроса за наближаващото излизане на Обединеното кралство от структурите на Общността, предава  AFP . \r\n„Споразумението не може да се предоговаря“, заяви Макрон пред журналисти в рамките на посещение в Кения, като допълни, че всяко искане за отлагане на Брекзит няма да бъде оправдано. „Не можем да предоговорим споразумение, за което преговаряхме в продължение на няколко месеца и за което казахме, че не може да се предоговаря“, категоричен бе лидерът на Париж. Тереза Герова", "date": "2019.03.13", "title": "Еманюел Макрон: Споразумението за Брекзит не може да се предоговаря"}
{"url": "http://www.focus-news.net/news/2019/03/13/2634175/shumen-rodoslovno-darvo-na-vladigeroviya-rod-e-predstaveno-v-izlozhbata-120-godini-ot-rozhdenieto-na-pancho-vladigerov.html", "text": "Родословно дърво на Владигеровия род е представено в изложбата „120 години от рождението на Панчо Владигеров“ на Държавния архив в Шумен, предаде репортер на  Радио „Фокус“ – Шумен . То е изготвено от Марко Хаджиев. В личния фонд на Хаджиев в шуменския архив е запазена „Родова хроника на Владигеровци – Шумен”, в която е както родословно дърво на Владигерови, така и снимки на Панайот и Василка Владигерови – родители на Харалан Владигеров – баща на Панчо и Любен Владигерови, на Елиза Пастернак и Харалан Владигеров с малките Панчо и Любен и др. По професия агроном, Марко Хаджиев е извършил огромна събирателска работа. Той издирва живи участници в събития, събира спомени, документи и снимки, записва много факти и събития от историята, особено за Шуменски окръг, разказа Антония Панева, началник на архива.. Той е и музикант, свирил на флейта в Шуменския симфоничен оркестър, включително и с Панчо Владигеров. Запазени са „Впечатления на педагога от развитието на малкия Панчо” – спомени на Павла Жекова за първите стъпки на Панчо Владигеров в необятния свят на музиката, някои по-ранни издания на негови произведения, сред които и рапсодия „Вардар”.   \r\nСред снимките се открояват една по-ранна фотография на Павла Жекова и дъщеря и Екатерина Жеков, по-късно съпруга на Панчо Владигеров, както и снимка на Павла Жекова, Панчо Владигеров, Мина Вайсман – майка на Павла Жекова, прочутата оперна певица Христина Морфова, Людмила Прокопова, пианист и музикален педагог и Екатерина Жекова. Представени са снимки на Владигеров, сред които една, с посвещение на Янко Зехиров, известен шуменски музикант и общественик, снимки от честване на 75-годишнината на Владигеров в Шумен и връчването на значката „Почетен гражданин на Шумен”, както и други снимки от различни периоди на неговия жизнен и творчески път. Във фонда на Мирко Каравасилев – шуменски музикант и общественик, е запазено писмо от 1954 г. от Панчо Владигеров, относно признаване на заслугите на неговата първа учителна по пиано – Павла Жекова в музикалния живот на Шумен. Връзката на Владигеров с Шумен личи и от многото събития, организирани в града в негова чест.  Експонирани са документи и афиши на Музикалните дни „Панчо Владигеров”, афиш, програми, списък на наградените, снимки на участници и първенци в Първия международен конкурс за пианисти „Панчо Владигеров”, афиш, стенограма от Теоретична конференция, посветена на живота и творчеството на Панчо Владигеров, с изключително интересна информация за живота, творчеството, характера, начина му на композиране. Изложбата е подредена във фоайето на Драматично-кукления театър „Васил Друмев“. Експозицията е част от събитията, посветени на 120-ата годишнина от рождението на Панчо Владигеров.   \r\nИвелина ИВАНОВА", "date": "2019.03.13", "title": "Шумен: Родословно дърво на Владигеровия род е представено в изложбата „120 години от рождението на Панчо Владигеров“"}
{"url": "http://www.focus-news.net/news/2019/03/13/2634181/sport-boyan-asenov-si-garantira-medal-ot-evropeyskoto.html", "text": "Боян Асенов в категория до 56 кг си гарантира медал от европейското първенство по бокс за мъже и жени до 22 години във Владикавказ. В четвъртфинален мач българинът победи арменеца Жоржик Марутян с 3:2 съдийски гласа. \r\nМачът се превърна в едно от зрелищата на следобедната сесия на шампионата. Двамата бойци бяха много равностойни и активни на ринга, Боян обаче успя да нанесе повече удари от съперника си и заслужено победи. Така на полуфиналите в петък той ще се изправи срещу украинеца Михайло Джиазко.  \r\nТова е втори медал за боксьорите ни от това европейско, след като за полуфиналите в категория до 48 килограма при жените се класира Еми-Мари Тодорова.", "date": "2019.03.13", "title": "Спорт: Боян Асенов си гарантира медал от Европейското"}
{"url": "http://www.focus-news.net/news/2019/03/13/2634173/gerb-predlozhi-dalgovete-na-veroizpovedaniyata-da-badat-otsrocheni-a-ne-oprosteni-obzor.html", "text": "След като на 8 март 2019 г. Народното събрание прие на първо четене Закона за вероизповеданията и опрости дълговете им към 31 декември 2018 г., от ГЕРБ излязоха с предложение между двете четения на законопроекта. От управляващата партия предложиха дълговете да не бъдат амнистирани, а отсрочени. Предложението анонсира  председателят на ПГ на ГЕРБ Цветан Цветанов  по време на брифинг в Народното събрание. Той обясни, че с предложението за отсрочване на дълговете на вероизповеданията ГЕРБ много ясно се показва, че се търси вариант за решение. Цветанов обърна внимание, че БСП ги няма в смесените региони и там ГЕРБ е единствената алтернатива. Според него всяка спекулация по тази тема е некоректна, особено от политически сили, които претендират, че са системни и които винаги са говорили, че трябва да има разбирателство.  \r\nЦветанов си обясни поведението на опозицията с предстоящия Пленум на партията, на който трябва да бъде избран водач на листата за евровота. Председателят на ПГ на ГЕРБ прогнозира, че казусът със Закона за вероизповеданията ще залегне сериозно в предизборната платформа на БСП. „Темата излезе извън обхвата на всички вероизповедания. Тук искам категорично да заявя по никакъв повод нито ПП ГЕРБ, нито ПГ на ГЕРБ, нито Министерски съвет имат някаква договорка или извиване на страна с ДПС“, каза още Цветанов. Той подчерта, че и на КСНС при президента всички са били единодушни по Закона за вероизповеданията и отчете, че по тази тема също има много спекулации. \r\nРешението на ГЕРБ аргументира и  министърът на финансите Владислав Горанов . Той обясни, че то е взето от последните няколко дни и е формирано в рамките на ПГ на ГЕРБ и експерти от Министерство на финансите. Горанов уточни, че лидерът на ГЕРБ Бойко Борисов заедно с парламентарната група участва във взимането на всички решения. „Промяната в подобно решение идва на база на обществените реакции и дебата, като крайната цел отново е законът да стане работещ“, допълни финансовият министър. Горанов уточни, че задълженията на вероизповеданията остават дължими и върху тях се начислява лихва и допълни, че те са обезпечени с имущество. По думите му периодът на отсрочка ще бъде така изчислен, че да даде възможност средствата, отделяни по силата на Закона за вероизповеданията да бъдат достатъчни за финансиране на дейността на отделните вероизповедания, така и да бъдат като източник на погасяване на задълженията. Финансовият министър обърна внимание, че така субсидията ще може да се получава в по-голямата си част ПГ на „Обединени патриоти“   обявиха, че са доволни  от решението на ГЕРБ за отсрочване на дълговете на вероизповеданията, а не за амнистирането им. Позицията бе изразена от народния представител от парламентарната група Александър Сиди. \"От името на „Обединени патриоти“ поздравяваме нашите партньори от ГЕРБ, за това че се вслушаха в разумните аргументи на хората, които казаха, че не е справедливо да бъде поощрявано едно вероизповедание за сметка на всички останали“, каза още Сиди. По думите му така всеки един ще заплаща своите задължения. Според Сиди така е правилно, честно и справедливо.  \r\nДеница КИТАНОВА", "date": "2019.03.13", "title": "ГЕРБ предложи дълговете на вероизповеданията да бъдат отсрочени, а не опростени (ОБЗОР)"}
{"url": "http://www.focus-news.net/news/2019/03/13/2634183/dobrich-muzeyni-rabotilnitsi-shte-se-provedat-v-ramkite-na-proekta-na-regionalniya-istoricheski-muzey-mapp-my-europe.html", "text": "Музейни работилници ще се проведат в рамките на проекта на Регионален исторически музей (РИМ) – Добрич „Mapp my Europe”, предаде кореспондентът на  Радио „Фокус” – Варна . Музейните работилници ще бъдат част от дейностите по изработване на културни маршрути, което е основна цел на международния проект, в който РИМ – Добрич си партнира с Гърция, Румъния и Испания. Експерти в областта на културното наследство ще разказват интересни и непознати за аудиторията факти за места и събития в Североизточна България.  \r\n„Убедени сме, че само познавайки локалната и регионалната култура, младите хора могат да проявят интерес към чуждата, да изградят правилно отношение към това наследство и да го съхраняват като устойчива ценност“, каза Надежда Иванова, член на екипа, който работи по проекта „Mapp my Europe”.  \r\nНа 18 март, от 14.30 часа, ще бъде представено историческото наследство в региона, съхранено в музейните обекти. Модератор е Цветелина Христова, директор на Исторически музей – Генерал Тошево.  \r\nНа 19 март, от 12.30 часа, ще бъде представено природното наследство на региона. Модератор е Ивелина Романова от РИМ – Добрич.  \r\nНа 20 март, от 12.30 часа, ще бъде представено наследството от Първата световна война. Модератор е Радослав Симеонов, главен експерт в Министерство на отбраната – София.  \r\nНа 21 март, от 14.30 часа, ще бъде представено културното наследство, свързано с водоизточници от Възраждането. Модератор е Надежда Иванова, преподавател в Езикова гимназия „Гео Милев”.  \r\nОрганизаторите от РИМ – Добрич, посочват, че ако аудиторията избере да станете част от предложените събития, то тя няма да е просто публика, а активен участник в процеса на създаване на няколко туристически маршрута. Екипът на музея е любопитен да чуе мнението на публиката, да разбере какви са интересите й. Идеята е да се проучи кои са местата, които провокират интерес и желание за посещение като културен обект. \r\nЖулиета НИКОЛОВА", "date": "2019.03.13", "title": "Добрич: Музейни работилници ще се проведат в рамките на проекта на Регионалния исторически музей „Mapp my Europe”"}
{"url": "http://www.focus-news.net/news/2019/03/13/2634180/sitel-makedoniya-broyat-na-chuzhdestrannite-gosti-v-stranata-namalyava-s-27.html", "text": "По-малко чужденци са посетили Македония през януари. В сравнение с януари миналата година чуждестранните туристи са с 2,7% по-малко, предава македонският телевизионен канал  “Сител“ . В репортаж на медията се казва, че освен спада в туризма, статистиката също така съобщава, че през януари е намалял износът с 1,9%. Но въпреки такива цифри от правителството казват, че тенденцията на растеж, която започна през последното тримесечие на миналата година, ще продължи, а първият месец на 2019 г. не е ориентир за движението в икономиката, предава Радио „Фокус“ в рубриката „Балкански туристически часовник“. \r\nБизнесмените все още са оптимисти. Оптимизмът се основава първо на влизането в НАТО, а след това и на обещанието на правителството за реализиране на капиталови проекти. \r\nМедията пише, че според строителите инфраструктурата няма да е достатъчна, за да продължи ръстът в строителството. \r\nТе искат да разгърнат процеса на изработване и транспортиране на Подробен устройствен план, особено в скопските общини Център и Карпош за фирми, които имат работа. \r\nПрез последните три месеца на миналата година строителният сектор излезе от негативния и годината приключи с ръст на БВП от 2,7%, който е близо до правителствените прогнози. Статистиката също така съобщава, че безработицата в края на 2018 г. е спаднала до най-малко 19,4%.", "date": "2019.03.13", "title": "„Сител“ (Македония): Броят на чуждестранните гости в страната намалява с 2.7%"}
{"url": "http://www.focus-news.net/news/2019/03/13/2634179/nikolay-zarkov-organizator-ideyata-na-parti-v-parka-e-da-otbelezhim-podobavashto-praznika-na-veliko-tarnovo-22-mart-i-da-populyarizirame-mestni-izpalniteli.html", "text": "Уникално по рода си събитие е част от тазгодишната програма за празника на старата столица – 22 март. Местни артисти организират за пръв път „Парти в парка“, инициирано по прототип на големите концерти, които се провеждат в „Хайд парк“ в Лондон. Това каза в предаването  „Царевград Търнов – славата и величието на България“  на  Радио „Фокус“  Николай Зарков, експерт по културата в Община Велико Търново и един от организаторите. Той уточни, че на открита сцена в парк „Марно поле“ ще се изявяват местни изпълнители, които творят в различни жанрове. „Вероятно ще започнем с гайдаря Атанас Пеев.  Става въпрос само за местни групи и изпълнители или такива, които живеят и творят във Велико Търново. Това беше първоначалната ни идея – да поканим само местни музиканти за това парти, за да може по-голяма част от нашата публика да се запознае с тях. Много често посрещаме изпълнители от други места, а малко неглижираме местните музиканти“, посочи още Николай. В програмата ще участват още джазмени, рок групи и вокалисти.   Събитието ще приключи в уникално лазерно шоу в парка, което ще е подготвено от Анди Фокс, създателят на 3D Mapping шоуто, което в предходни години бе представено на паметника на Асеневци. \r\n„Парти в парка“ ще се проведе от 19.00 часа на 23 март (събота) в парк „Марно поле“. \r\nЛуиза ТРАНЧЕВА", "date": "2019.03.13", "title": "Николай Зарков, организатор: Идеята на „Парти в парка“ е да отбележим подобаващо празника на Велико Търново – 22 март и да популяризираме местни изпълнители"}
{"url": "http://www.focus-news.net/news/2019/03/13/2634182/kathimerini-gartsi-ot-samos-spryaha-ot-uchilishte-detsata-si-v-znak-na-protest-sreshtu-dopuskaneto-na-migranti-smyatat-gi-za-opasni-za-obshtestvenoto-zdrave.html", "text": "Жители на Самос спряха от училище децата си в знак на протест срещу приемането на деца мигранти и бежанци от лагерите на острова, съобщава електронното издание на водещия атински ежедневник  Kathimerini . \r\nРегионалният директор на Министерството на образованието за северната част на Егейско море, Аристидис Каларгалис, трябва да се срещне с прокурора на Самос, за да проучи начини за спиране на протеста на групата родители от острова. Уточнява се, че властите дори са потърсили съдействието на Църквата в опит да убедят хората да изпратят отново децата си на училище.  \r\n„Малък брой родители през последните две седмици се опитаха да създадат климат на расизъм и ксенофобия. След отравяне на децата си с отвратителните им убеждения, сега те се опитват да повлияят на други родители\", заявиха от Министерството на образованието в Атина. \r\nВъпросните родители заявиха, че приемането на деца от лагерите в училищата на острова представлява „опасност за общественото здраве“. Тереза Герова", "date": "2019.03.13", "title": "Kathimerini: Гърци от Самос спряха от училище децата си в знак на протест срещу допускането на мигранти, смятат ги за „опасни за общественото здраве“"}
{"url": "http://www.focus-news.net/news/2019/03/13/2634176/krasen-stanchev-ikonomist-proektat-za-aets-belene-nay-veroyatno-nyama-da-tragne.html", "text": "Проектът за АЕЦ „Белене“ най-вероятно няма да тръгне. Tова каза за обзорното предаване „Това е България“ на  Радио „Фокус“  основателят на Института за пазарна икономика и преподавател в Софийския университет „Свети Климент Охридски“ Красен Станчев. Той обясни, че въпреки това се правят всички опити той да тръгне отново със съществено участие на държавата, тоест на българските данъкоплатци, и ако преди сумата е била 600 милиона, то сега няма да бъде такава. „Сега сумата ще отиде на над 12 милиарда евро при всички случаи, тоест около 24 милиарда лева. Така че нещата са много странни. И същите хора, които доведоха до плащането на тези 600 милиона евро към \"Газпром\", сега управляват този процес. Какво може да се очаква в тази ситуация? Може да се очаква пълно подчинение на българската енергийна система на Русия, поради простия факт, че онова, което трябва да се произведе от една нова централа като „Белене“, ще трябва да се продава на равнището на 11-12 евроцента. Тоест няма да има кой да купува това нещо, което би произвеждала новата централа „Белене“, каза той. Красен Станчев обясни, че проект няма ясно бъдеще. Цената на това, което ще бъде държавно финансиране, ще бъде около два и половина милиарда евро, ако се отчитат и закъснения, и всичко, което трябва да се построи като свързваща инфраструктура, добави икономистът. \r\nЦоня СЪБЧЕВА", "date": "2019.03.13", "title": "Красен Станчев, икономист: Проектът за АЕЦ „Белене“ най-вероятно няма да тръгне"}
{"url": "http://www.focus-news.net/news/2019/03/13/2634205/varna-mechkata-svoboda-ot-zooparka-v-grada-koyato-tazi-godina-otbelyaza-svoya-30-godishen-yubiley-se-sabudi-ot-zimen-san.html", "text": "Мечката Свобода от варненския зоопарк се събуди от зимен сън. Това каза за  Радио „Фокус“ – Варна  Нора Люцканова, уредник „Зооколекция“ в Зоопарк – Варна. Тя обясни, че мечката Свобода е активна от средата на януари, но поради студеното време и възрастта си, не е излизала навън толкова често. Нора Люцканова допълни, че мечката вече е дала знак, че напълно е излязла от зимната летаргия. „Всъщност от 2-3 седмици започна да се храни активно и започна да излиза по-често, направи първата си баня в езерото, което ни показа, че вече е преустановила зимната летаргия и е активна. Дори започна да си играе. Въпреки тромавостта си я видяхме на няколко пъти да бяга из клетката си“, съобщи Нора Люцканова.  \r\nСпоред уредника желаещите да видят мечката трябва да посетят зоопарка в сутрешните часове или между 12.00 и 13.00 часа, тъй като тогава тя най-често е извън бърлогата си. „По обяд си имат определена традиция с гледачите и си контактуват“, каза още уредникът. Тъй като животните и тяхното поведение е непредсказуемо, Нора Люцканова помоли за разбиране от страна на посетителите, ако отидат в зоопарка и не видят желаното животно. „Надявам посетителите да разберат и това, че ние имаме работно време, но животните нямат и когато им е комфортно са навън, а когато чувстват нужда да се приберат, го правят, за да се скрият малко от любопитните погледи“, посочи Нора Люцканова. „Фокус“ припомня, че мечката Свобода е родена през 1989 г. и тази година отбеляза своя 30-годишен юбилей. Заедно с партньора си Карамуш те са пристигнали в Зоопарк – Варна през 2008 г. от град Русе, като са имали потомство само веднъж – през зимата на 2010 г., когато се раждат две мъжки мечета. След смъртта на Карамуш, женската не е събирана с друг мъжки, тъй като често втория партньор не се приема. \r\nБояна АТАНАСОВА", "date": "2019.03.13", "title": "Варна: Мечката Свобода от зоопарка в града, която тази година отбеляза своя 30-годишен юбилей, се събуди от зимен сън"}
{"url": "http://www.focus-news.net/news/2019/03/13/2634201/kyustendil-narodnata-izpalnitelka-slava-sokolova-organizira-yubileen-kontsert-pod-nadslov-pesen-i-sadba-v-chitalishte-bratstvo.html", "text": "Народната изпълнителка Слава Соколова организира юбилеен концерт под надслов „Песен и съдба” в читалище „Братство” в Кюстендил. Това съобщи за  Радио „Фокус” – Кюстендил  Иван Андонов, председател на читалището. Концертът ще се състои от 18.00 часа на 15 март в залата на културната институция. В концертната програма участие ще вземат  известната народна певица Олга Борисова –  солистка на хор „Мистерия на българските гласове”, Милен Иванов и Даниел Спасов – народни певци, Вокален ансамбъл „Езерец” – Благоевград, Фолклорен танцов ансамбъл „Актавис” – Дупница и възпитаници на Слава Соколова. Кюстендилската певица започва професионалната си кариера като солист на Ансамбъла за народни песни и танци „Пирин”. По-късно става член на певческа формация „София”. Тя е участвала в множество концерти в страната и чужбина. Нейни възпитаници имат спечелени редица отличия от различни фолклорни фестивали и конкурси. В момента Слава Соколова е ръководител на Фолклорна формация „Струмски полъх”, Детска фолклорна формация „Трепетлика” и Формация „Звездици”. \r\nАндонов съобщи също, че читалище „Братство” приема заявки за участие в Международния конкурс за класическа китара. Заявките се приемат до 27 април, а самият конкурс ще се проведе в град Кюстендил от 3 до 6 април. Конкурсът е под патронажа на кмета на община Кюстендил. Гази година предстои двадесет и третото издание на международния музикален форум. В конкурса могат да участват всички желаещи китаристи от страната и чужбина, подали анкетна карта за участие в определения срок и състезаващи се като участници в осем групи, сред които са за свободна сцена, китара, камерна музика, китарни ансамбли и оркестри. Конкурсът е включен в Програмата за закрила на деца с изявени дарби на Министерството на културата и се посвещава на 150-ата годишнина от създаването на читалище „Братств“. \r\nВенцеслав ИЛЧЕВ", "date": "2019.03.13", "title": "Кюстендил: Народната изпълнителка Слава Соколова организира юбилеен концерт под надслов „Песен и съдба” в читалище „Братство”"}
{"url": "http://www.focus-news.net/news/2019/03/13/2634203/georgi-tronkov-kmet-na-valchi-dol-dve-patni-otsechki-v-obshtinata-sa-v-tezhko-sastoyanie-sled-zimnite-mesetsi.html", "text": "Две пътни отсечки на територията на община Вълчи дол се нуждаят от спешен ремонт след зимните месеци. Асфалтовата настилка по направленията е компрометирана и трябва да се извърши изкърпване на проблемните участъци. Това каза в интервю за  Радио „Фокус“ – Варна  кметът на Вълчи дол Георги Тронков. По думите му проблемните участъци са от Брестак, през Вълчи дол, до село Червенци. Другият общински път, който се нуждае от спешен ремонт е този, водещ от село Червенци до село Генерал Колево. „Искрено се надяваме държавата да ни помогне със субсидия, защото ние със собствени средства няма как да успеем. Използвали сме всички възможности за кандидатстване по мерките за селските райони“, обясни Георги Тронков. Той допълни, че необходимата сума за ремонт на пътната инфраструктура не е малка. Става въпрос за общо около 5 млн. лева. Трасето също не е малко. Общата дължина на единия участък е 14.8 километра. Другото е около 3 километра. Първата отсечка обхваща селата Брестак, Метличина, Караманите и Червенци. Следващата отсечка е от разклона на село Червенци до Генерал Колево. „Това са едни от работещите пътища, които се използват постоянно, от там минават училищни автобуси, обслужва се и социален патронаж. Тези пътища, дадени за ремонт, са важни и натоварени, има много движение между населените места“, обясни кметът на Вълчи дол. \r\nТой съобщи също, че осем улици в града ще бъдат ремонтирани през 2019 година. По думите му в момента се провеждат необходимите процедури. Средствата са заложени в Капиталовата програма на Общината. Кметът на Вълчи дол уточни, че вече е започнало и запълване на дупки, които са се отворили по асфалтовата настилка в село Генерал Колево. \r\nДиана СТОЕВА", "date": "2019.03.13", "title": "Георги Тронков, кмет на Вълчи дол: Две пътни отсечки в общината са в тежко състояние след зимните месеци"}
{"url": "http://www.focus-news.net/news/2019/03/13/2634184/a1-on-makedoniya-albanskiyat-premier-sadi-sali-berisha-za-kleveta.html", "text": "Министър-председателят на Албания Еди Рама обвини в клевета Сали Бериша, бивш премиер, държавен глава и бивш председател на Демократическата партия, предава македонската електронна медия  A1 On . \r\nРама е повдигнал обвинения срещу Бериша относно изявлението му относно споразумение с Гърция за определяне на на морската граница между двете страни. \r\nСпоред местния телевизионен канал Ora News, Рама ще настоява Бериша да му изплати компенсации в размер на от един милион леки (около 16 хил. лева).  Първото заседание в съда в Тирана се проведе днес, а второто е насрочено за 11 април. \r\nДо момента Рама е подал общо 40 обвинения срещу представители на опозицията, включително срещу сегашния лидер на Демократическата партия Лулзим Баша, както и срещу бившите депутати Йорида Табаку и Ервин Салияни. Тереза Герова", "date": "2019.03.13", "title": "A1 On (Македония): Албанският премиер съди Сали Бериша за клевета"}
{"url": "http://www.focus-news.net/news/2019/03/13/2634200/stara-zagora-fondatsiya-chudomir-shte-vazstanovi-sled-nyakolkogodishno-prekasvane-folklorniya-konkurs-za-humoristichna-pesen-i-kameren-tants-zlaten-trandafil-v-kazanlak.html", "text": "Фондация „Чудомир” ще възстанови, след няколкогодишно прекъсване, Фолклорния конкурс за  хумористична песен и камерен танц „Златен Тръндафил” в Казанлък, каза за  Радио „Фокус”  директорът на Литературно-художествен музей „Чудомир” Добрина Матова. В конкурса, който ще се проведе на 31 март, от 10.00 часа във Военния клуб, ще вземат участие професионални състави от Стара Загора, Хасково, Горно Оряховица, Хасково, Сливен и др. Съпътстващо събитие на конкурса ще бъде организираната Кръгла маса по проблемите на фолклора с участието на ръководителите на творчески състави и представители на Министерство на културата и Съюза на музикалните и танцови дейни в България. \r\nВ дните на Чудомирови празници ще се проведе за четвърта година Национална конференция по проблеми на Чудомировото творчество, като през 2019 година тя е под надслов „Чудомир между противоречията”. Неин научен ръководител ще бъде проф. Николай Аретов. \r\nВ програмата на празниците са включени и четири изложби. Една от тях е тази на Дома на хумора и сатирата в Габрово – „Метафори и пропаганда. Вестник „Папагал” в периода 1939 - 1953 година”. Ще бъде показана и изложбата „Цветове и светлосенки” с творби на ученици от Националното изкуство по пластични изкуства и дизайн „Акад. Дечко Узунов” – участници  в творческата работилница за създаване реплики на Чудомирови творби.  \r\nВ Музея на фотографията ще бъде показана изложбата „Нашенци по света” на Пенка и Койчо Коеви. \r\nПо традиция в деня на откриване на празниците – 25 март ще бъде показана и изложба на Чудомирови оригинали. Тази година изложбата е под надслов „Вариации на тема”. \r\nДва класически концерта са включени в програмата на Чудомирови празници 2019. Проф. Йосиф Радионов – цигулка и Зорница Радионова – пиано ще свирят на откриването на празниците. Проф Радионов ще свири на автентичната цигулка на Мара Чорбаджийска, която е реставрирана от казанлъшкия лютиер Андреан Андреев. Традиционното Съботно матине ще бъде с участието на „златната флейта на България” проф. Георги Спасов и Татяна Божко – пиано. \r\nВ дните на празниците ще бъдат и редица книги, сред които „Апокриф за воаяжа на една овца от стадото на пастира” на Явор Милушев, „Животът и смъртта на Людмила Живкова” на Иво Милев, книгата на Георги Тошев за Невена Коканова „Години любов”. Ще бъде представен и филмът за актрисата „Невена Коканова. Пътуване”. \r\nНа официалното откриване на празниците ще бъде връчена и 40-та юбилейна награда 4 Чудомир” за съд хумористичен разказ, чийто носител тази година е младият творец Деян Копчев. За първа година наградата ще представлява специален плакет изработен по проект на карикатуриста Теню Пиндарев. \r\nСлавяна ГАЙДАРОВА", "date": "2019.03.13", "title": "Стара Загора: Фондация „Чудомир” ще възстанови след няколкогодишно прекъсване Фолклорния конкурс за  хумористична песен и камерен танц „Златен Тръндафил” в Казанлък"}
{"url": "http://www.focus-news.net/news/2019/03/13/2634178/tass-savetat-na-federatsiite-prizova-oon-i-ep-da-osadi-agresiyata-na-nato-sreshtu-yugoslaviya.html", "text": "Горната камара на руския парламент - Съветът на федерациите, прие документи с призив Европейския съюз и ООН да осъдят агресията на НАТО срещу Югославия и да предприеме всички необходими действия за преодоляване на последиците от нея. Съгласно текста на руските сенатори, Алиансът се превръща във все по-голяма заплаха за глобалната сигурност, предава  TACC . \r\nСъответният документ е подготвен във връзка с 20-годишнината от началото на военната операция на НАТО срещу Югославия.  \r\n„Съветът на Федерацията на Федералното събрание на Руската федерация призовава парламентите на чужди държави, ООН, Междупарламентарната асамблея на страните от Организацията на независимите държави (ОНД), Парламентарната асамблея на Организацията на Договора за колективна сигурност, Парламентарната асамблея на Организацията за сигурност и сътрудничество в Европа, Европейския парламент да осъдят агресията на НАТО срещу Съюзна република Югославия и да предприемат всички необходими действия за преодоляване на последствията от нея”, се казва в изявлението на Съвета на федерациите.  \r\nСенаторите отбелязват, че военната операция на НАТО срещу Югославия, стартирана на 24 март 1999 г., „стана акт на явна агресия срещу суверенна държава в Европа, създавайки пряка заплаха за международния мир и сигурност, което се отрази негативно на по-нататъшното развитие на отношенията между европейските държави и подкопава доверието им една към друга“, се казва в приетия текст.  \r\n„За съжаление уроците от трагичните събития от 1999 г. не са научени и НАТО продължава да разчита на военна сила за разрешаване на конфликти в международните отношения. Впоследствие под измислени претексти и без санкции от Съвета за сигурност на ООН редица държави от НАТО използваха въоръжена сила срещу други суверенни страни – Ирак, Либия, Сирия, а днес се чуват заплахи за възможност от предприемането на подобни действия срещу Венецуела, Куба, Никарагуа“, се казва още в документа.  Тереза Герова", "date": "2019.03.13", "title": "ТАСС: Съветът на федерациите призова ООН и ЕП да осъди агресията на НАТО срещу Югославия"}
{"url": "http://www.focus-news.net/news/2019/03/13/2634210/pres-24-makedoniya-kitayski-turisti-izduhani-ot-silniya-vyatar-po-mosta-nad-dubrovnik.html", "text": "Бурята, която заля Хърватия вчера вечерта, с вятър от 145 километра в час, издуха кемпер на Дубровнишкия мост, който бил пълен с китайски граждани, съобщава  „Прес 24“. \r\nДвама пътници са леко пострадали, а кемперът им намерен на пътя по таван.  \r\nПолетите от Сплит, Загреб и Хамбург са закъснели и има прекъсване по пътническата линия с ферибот до Дубровник.", "date": "2019.03.13", "title": "„Прес 24“ (Македония): Китайски туристи издухани от силния вятър по моста над Дубровник"}
{"url": "http://www.focus-news.net/news/2019/03/13/2634202/afp-sasht-zabraniha-poletite-na-samoletite-boing-737-mah.html", "text": "Американският президент Доналд Тръмп в сряда обяви незабавното заземяване на всички „Боинг“ 737 MAX  след втората смъртоносна катастрофа на самолета за по-малко от пет месеца, предава  AFP . \r\n\"Самолетите са ефективно заземени веднага\", каза Тръмп пред репортери в Белия дом, на фона на нарастващия международен и политически натиск върху Съединените щати да последват примера на много други страни да прекратят полетите на най-продаваните самолети от въздуха. \r\nСкоро след това Федералният авиационен орган (FAA) издаде спешна заповед. \r\n„Тези, които в момента са в полет, ще останат на земята веднага щом се приземят, каза Тръмп. \r\n„Боинг“ е подложен на сериозен натиск след катастрофата на „Етиопски авиолинии“ \"Боинг\" 737 МАКС 8, при която загинаха всиките 157 души на борда. Същият тип самолет, принадлежащ на индонезийската авиокомпания „Лайън Еър“, се разби през октомври, и отне живота на  189 души. \r\n\"Надяваме се, че ще излязат с отговор, но докато поправят самолетите, те ще бъдат заземени\", каза Тръмп за „Боинг“. \r\nТова прави Съединените щати последната голяма държава, която спира полетите на злополучния модел след катастрофата в неделя в Етиопия.  Юлиян Марков", "date": "2019.03.13", "title": "AFP: САЩ забраниха полетите на самолетите \"Боинг\" 737 МАХ"}
{"url": "http://www.focus-news.net/news/2019/03/13/2634209/sport-barselona-vodi-na-olimpik-lion-s-20-sled-parvoto-poluvreme.html", "text": "Барселона води на Олимпик Лион с 2:0 след първото полувреме във втори осминафинален мач от Шампионската лига. Головете за каталунския тим отбелязаха Меси от дузпа и Коутиньо. В другия осминафинал между  Байерн и Ливърпул първото полувреме завърши наравно 1:1. Голът за Ливърпул отбеляза Мане, но след това Матип от гостите си отбеляза автогол.", "date": "2019.03.13", "title": "Спорт: Барселона води на Олимпик Лион с 2:0 след първото полувреме"}
{"url": "http://www.focus-news.net/news/2019/03/13/2634208/bne-intellinews-svetovnata-banka-otkriva-tsentar-v-balgariya.html", "text": "Световната банка ще открие център в България, който ще предостави корпоративна и технологична подкрепа за вътрешните бизнес операции, съобщи правителството в изявление след като подкрепи намерението на банката на своето заседание на 13 март, пише електронното издание на списаниието за бизнес в Източна Европа и Евразия  bneIntellinews . \r\nТова ще бъде втори такъв център на Световната банка. Първият се намира в Индия и обслужва организацията със счетоводни, ИТ и други услуги. В България се очаква в рамките на пет години бъдат наети  275 души. \r\nСветовната банка обяви намерението си да открие центъра през януари. Тя избра България заради стратегическото й местоположение, квалифицираната работна сила и добрата инфраструктура, заяви правителството в изявлението.  Юлиян Марков", "date": "2019.03.13", "title": "bne Intellinews: Световната Банка открива център в България"}
{"url": "http://www.focus-news.net/news/2019/03/13/2634204/sport-sofia-open-veche-shte-e-prez-septemvri.html", "text": "Петото издание на Sofia Open ще започне на 28 септември 2020 г. По желание на организаторите на турнира в България, свързано с възможността още по-класни тенисисти от световния елит да зарадват българската публика, Sofia Open бе преместен от 5-ата в 39-ата седмица от календара на ATP. Така Sofia Open ще бъде в една седмица заедно с азиатските турнири Chengdu Open и Zhuhai Championships.  В 5-ата седмица заедно с турнирите в Монпелие и Кордоба ще се провежда и надпреварата в Пуне (Индия). \r\nЧетвъртото издание на Sofia Open оправда заявката за най-силен турнир от сериите АТР 250 календара за 2019 г.  Турнирът в София през февруари бе наблюдаван от над 45 000 зрители на живо и стигна до 280 милиона души международна телевизионна аудитория. \r\nУчастниците в София доказват високата класа на българския турнир, правейки фурор и след това. Гаел Монфис спечели титлата в турнира от сериите АТР 500 в Ротердам след победа на финала над Стан Вавринка и в полуфинала - над шампиона от България Данийл Медведев. Стефанос Циципас завоюва титлата в Марсилия, преди да спечели драматична тричасова битка с Монфис на полуфиналите в Дубай и да достигне до финала на надпреварата от сериите АТР 500 срещу Роджър Федерер.", "date": "2019.03.13", "title": "Спорт: Sofia Open вече ще е през септември"}
{"url": "http://www.focus-news.net/news/2019/03/13/2634206/tsentar-makedoniya-tezhki-buri-opustoshiha-rayona-razkasani-znatsi-obarnati-kamioni-saboreni-darveta.html", "text": "Босна и Херцеговина бе засегната от силна буря, предава македонското електронно издание  „Център“ . Според Министерството на вътрешните работи на Херцегвско-Неретванския кантон от ударите на силния вятър са се преобърнали две автомобилни ремаркета, но няма ранени.  \r\nМедиите съобщават, че дърветата, знаците и други предмети могат да бъдат забелязани по пътищата.  \r\nГражданската защита на Мостар издаде предупреждение на гражданите да избягват да пребивават или да пресичат около стари и счупени дървета,  изоставени сгради, както и да предприемат действия за самозащита", "date": "2019.03.13", "title": "„Център“ (Македония): Тежки бури опустошиха района: разкъсани знаци, обърнати камиони, съборени дървета"}
{"url": "http://www.focus-news.net/news/2019/03/13/2634207/anadolu-agency-evropa-zapochva-da-poluchava-gaz-ot-azerbaydzhan-ot-1-yuli-2019-godina.html", "text": "Началото на доставките на газ за Европа през Трансанадолския газопровод (ТАНАП), който пренася газ от Азербайджан към Европа през Турция, е насрочено за 1 юли 2019 г. Това заяви пред журналисти генералният директор на ТАНАП, Салтюк Дюзьол в Одрин, предава  Anadolu Agency . \r\nСпоред него се планира да започне тестване преди началото на доставките на газ за Европа след 15 април. \r\nВ края на февруари 98% от работата е приключила в рамките на проекта ТАНАП, отбеляза изпълнителният директор. \r\nОт 30 юни 2018 г. до 28 февруари 2019 г. ТАНАП е доставил 1,25 млрд. куб. м газ за Турция, до юни тази година тази цифра ще се увеличи до два милиарда кубически метра, а до края на годината до четири милиарда кубически метра, каза Дюзьол. \r\nСпоред него капацитета  на ТАНАП е 16 милиарда кубически метра газ годишно. \r\nБлагодарение на изграждането на нови компресорни станции тази цифра ще се увеличи до 24 милиарда кубически метра годишно, а в бъдеще се предвижда  капацитетът му да достигне до 31 милиарда кубически метра газ годишно, каза Дюзьол. \r\nОбщата дължина на ТАНАП е 1850 километра. Тръбопроводът се изгражда до граничната зона с Гърция в точка Ипсала в турската провинция Одрин, където ще бъде свързана с Трансадриатическия газопровод (ТАП). Първоначалният капацитет на тръбопровода ТАНАП се очаква да бъде 16 милиарда кубически метра газ годишно. Около шест милиарда кубически метра ще бъдат доставени на Турция, а останалата част - в Европа.  Юлиян Марков", "date": "2019.03.13", "title": "Anadolu Agency: Европа започва да получава газ от Азербайджан от 1 юли 2019 година"}
{"url": "http://www.focus-news.net/news/2019/03/13/2634211/afp-tereza-mey-shte-podlozhi-proektosporazumenieto-za-napuskane-na-es-na-treto-glasuvane-na-20-mart.html", "text": "Правителството на британския премиер Тереза Мей изложи планове за трети парламентарен вот за проектоспоразумението за Брекзит с ЕС, която ще се проведе до 20 март, предава  AFP . \r\nВ предложение, което ще бъде гласувано от депутатите в четвъртък, правителството заявява, че ако парламентът не е одобрил сделката до тази дата, ще бъде поискано удължаване на срока на действие на член 50. \r\nВ предложението се казва, че правителството ще търси \"еднократно удължаване\" на Брекзит за период до30 юни 2019 г.\", ако парламентът одобри сделката. \r\nАко споразумението не бъде прието, това ще означава, че Великобритания ще трябва да поиска по-продължително забавяне, което означава, че Великобритания  трябва  да проведе избори за Европейски парламент през май 2019 г.\".  Юлиян Марков", "date": "2019.03.13", "title": "AFP: Тереза Мей ще подложи проектоспоразумението за напускане на ЕС на трето гласуване на 20 март"}
{"url": "http://www.focus-news.net/news/2019/03/13/2634212/afp-chernite-kutii-na-katastrofiraliya-samolet-shte-badat-izsledvani-vav-frantsiya.html", "text": "Черните кутии на катастрофиралия самолет, който се разби само няколко минути след излитането, причинявайки смъртта на 157 души, ще бъдат изпратени във Франция за анализ, съобщи агенцията за разследване на въздушни инциденти в страната (БЕА), цитирана от  AFP . \r\nПо-рано в сряда Етиопия заяви, че ще изпрати черните кутии за изследване в Европа след катастрофата на самолета, който беше на по-малко от четири месеца към момента на инцидента \r\nКатастрофата накара правителствата по света, включително САЩ, да забранят полетите на най-продаваните самолети.  Юлиян Марков", "date": "2019.03.13", "title": "AFP: Черните кутии на катастрофиралия самолет ще бъдат изследвани във Франция"}
{"url": "http://www.focus-news.net/news/2019/03/13/2634213/tass-hayko-maas-nareche-razumen-signal-poslednoto-glasuvane-za-brekzit.html", "text": "Германският външен министър Хайко Маас припомни, че Брекзит без споразумение не е в интерес на никоя от страните и изрази задоволство от последното гласуване в британския парламент. Неговите думи са цитирани в сряда от пресслужбата на ведомството, предава  TACC . \r\n„От Лондон пристигна разумен сигнал“, са думите на Хайко Маас. \r\nВ сряда вечерта британските депутати гласуваха за изменение на правителствения законопроект, което възпрепятства прилагането Брекзит без споразумение при никакви обстоятелства, припомня агенцията.  Юлиян Марков", "date": "2019.03.13", "title": "ТАСС: Хайко Маас нарече „разумен сигнал“ последното гласуване за Брекзит"}
